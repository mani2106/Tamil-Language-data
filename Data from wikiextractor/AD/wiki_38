{"id": "281929", "url": "https://ta.wikipedia.org/wiki?curid=281929", "title": "வெட்சித்துறைகள்", "text": "வெட்சித்துறைகள்\n\nவெட்சித்துறைகள்\nதமிழ்மொழியின் இலக்கணத்தில் அகம், புறம் என உரைக்கப்படும் ஒழுக்கங்களுள் , புறவொழுக்கம் பற்றிக் கூறுவது புறப்பொருள் வெண்பாமாலை ஆகும். அகத்திய முனியின் மாணாக்கர் அருளிய பன்னிரு படலத்தின் வழிநூலாக வந்த்து இந்நூலாகும் , இதனை ஆக்கியவர் ஐயனாரிதனார் ஆவார்டாக்டர் . உ.வெ.சாமிநாதன் இந்நூலை அச்சிற் பதித்து வழங்கினார். வெட்சி, கரந்தை, வஞ்சி, காஞ்சி, நொச்சி, உழிஞை, தும்பை, வாகை,பாடாண், பொதுவியல், கைக்கிளை, பெருந்திணை, போன்ற திணைகள் இந்நூலில் விரிவாக கூறப்பட்டுள்ளன. இறுதியில் ஒழிவு எனும் பகுதியில் பாடாண் துறையிலும், வாகையிலும் கூறப்படாத புறத்துறைச் செய்திகள் கூறப்பட்டுள்ளது. \nவெட்சிப்படலம் \nவெட்சி என்பது இருவகைத்து; மன்னுறு\nதொழிலும் தன்னுறு தொழிலும் என\nவென்றி வேந்தன் பணிப்பவும் பணிப்பின்றியும்\nசென்றி கன்முனை ஆதந் நன்று - புறப்பொருள் வெண்பாமாலை - வெட்சிப்படலம்.\nவெட்சித்துறைகள் :\nவெட்சித்திணையின் துறைகள் பத்தொன்பது .\nவெட்சி அரவம்\n"}
{"id": "281930", "url": "https://ta.wikipedia.org/wiki?curid=281930", "title": "தலைப்பாய்", "text": "தலைப்பாய்\n\nபாய்க்கப்பல் ஒன்றின் தலைப்பாய் என்பது, முன் பாய்மரத்துக்கு முன் பக்கத்தில் பொருத்தப்பட்டிருக்கும் எந்தப் பாயையும் குறிக்கும். மிகப் பொதுவான தலைப்பாய்கள், கயிறு தாங்கு பாய்கள் (staysails) ஆகும். கயிறு தாங்கும் பாய் என்பது முக்கோணப்பாய், செனோவாப்பாய் ஆகியவற்றை உள்ளடக்கியது. பிற தலைப்பாய்கள் எந்தவொரு முன்தலைப்பு வடத்துடனும் தொடர்பின்றி தனியாகப் பொருத்தப்பட்டிருக்கும்.\n\nசில தலைப்பாய்கள் கப்பல் செலுத்தும் குறிப்பிட்ட வேளைகளில் மட்டுமே விரிக்கப்படும். இசுப்பின்னாக்கர் வகைத் தலைப்பாய்கள் காற்றின் திசையில் செல்லும்போது பயன்படுத்தப்படும்.\n\n"}
{"id": "281952", "url": "https://ta.wikipedia.org/wiki?curid=281952", "title": "கொரியத் தீபகற்பம்", "text": "கொரியத் தீபகற்பம்\n\nகொரியத் தீபகற்பம் (Korean Peninsula) என்றறியப்படும் முக்கடல் சூழ்ந்த நிலப்பரப்பானது, கிழக்கு ஆசியாக் கண்டத்தில் அமைந்துள்ளது. அது தெற்கே பசுபிக் பெருங்கடலில் சுமார் 1,100 கிலோமீட்டர் (684 மைல்) அளவுக்கு வியாபித்திருக்கிறது. மற்றும் கிழக்கு சப்பான் கடலிலும் சூழ்ந்துள்ளது. மேலும் அது மஞ்சள் கடல் (Yellow Sea) மேற்கு கொரியாவின் நீரிணையில் இருகரைகளிலும் இணைந்துள்ளது.\n\nSection::::வரலாறு.\nஇரண்டாம் உலக யுத்தத்தின் இறுதிவரை கொரியா அதன் நிலப்பகுதியையும், தோராயமாகக் கொரியத் தீபகற்பத்தில் ஒத்துப்போகும் ஒரு அரசியல் அமைப்பாகும். போர் நிறுத்த உடன்பாட்டின்படி 1953 ஆம் ஆண்டில் கொரியப் போர் முடிவடைந்த பின்னர், குடாநாட்டின் வடபகுதி பிரிவுகளில் கொரிய சனநாயக மக்கள் குடியரசால் ஆளப்படுகின்றது. தெற்குப் பகுதிகளில் கொரியக் குடியரசு நிர்வகிக்கப்பட்டு வருகிறது.\n\nகொரியத் தீபகற்பத்தின் வடக்கு எல்லைகளைப் பொதுவாக (மற்றும் மறைமுகமாக) இன்றைய நிலைக்கு ஒத்துப்போகிறபடி அரசியல் உள்ளது. வட கொரியா அதன் வடக்கு அண்டை நாடான சீனாவின் எல்லையிடையே 1,416 கிமீ (880 மைல்) இணைந்துள்ளது ஜிலின் (Jilin), லியோனிங் (Liaoning), மற்றும் உருசியா ஆகிய மாகாணங்கள் 19 கிமீ (12 மைல்) உள்ளது, இந்த எல்லையின் பகுதிகளில், யாலு (Yalu),அம்னோக் (Amnok) மற்றும் துமன் (Tumen/Tuman/Duman) போன்ற ஆறுகள் இயற்கையாகவே உருவாகின்றன. இங்குள்ள வரையறைப்படி எடுத்துக்காட்டாக, (அதன் தீவுகள் உள்பட) கொரியத் தீபகற்பத்தில் 220.847 கிமீ2 (85.270 சதுர மைல்) ஒரு பிராந்தியமாக உள்ளது.\n\nSection::::அணு ஆயுதப் போரில் கொரியத் தீபகற்பம்.\nவடகொரியா, இரண்டு ஏவுகணைகளை தனது நாட்டின் கிழக்கு கரையோர பகுதியை நோக்கி நகர்த்தி மறைத்து வைத்துள்ளதாக தென்கொரியா உள்ளுர் ஊடகமொன்றில் செய்திகள் வெளியிட்டது. இதனால் சப்பான் மற்றும் ஆசிய பசுபிக்கில் அமைக்கப்பட்டள்ள அமெரிக்க ராணுவ தளங்களுக்கு பாரிய அச்சுறுத்தல் நிலவுவதாக சுட்டிகாட்டப்பட்டது.\n\nதென்கொரியா அமெரிக்கவுடன் இணைந்து மேற்கொள்ளும் கூட்டுப்பயிற்சி நடவடிக்கைகளுக்கு வடகொரியா கடும் எதிர்ப்பு தெரிவித்தது, அதன் எச்சரிக்கையை இருநாடுகளும் செவிசாய்க்காத காரணத்தால் வடகொரியா உடனடியாக அடுத்த கட்ட நடவடிக்கையில் இரங்கியது. வடகொரியா, தென்கொரியாமீது போர் பிரகடனம் மேற்கொண்டதுடன் படைகளையும் தயார்நிலையில் வைத்தது மேலும் அமெரிக்க தளங்கள் மீது தாக்குதல் நடத்த தமக்கு அனுமதி அளிக்கப்பட்டுள்ளதாக அந்நாட்டு ராணுவம் 05-04-2013 அன்று அறிவித்துள்ளது.\n\nஇந்நிலையில்தான் வடகொரியா இரண்டு ஏவுகணைகளை தனது நாட்டின் கிழக்கு கரையோரப்பகுதியை நோக்கி நகர்த்தி மறைத்து வைத்துள்ளதாக தெரியவந்தது. இதற்கு பதிலாக அமெரிக்கவும் பல்வேறு நடவடிக்கைகளை மேற்கொண்டது. இதனால் தனது ஏவுகணை மற்றும் யுத்த ஆயுதங்கள் உள்ளிட்ட ராணுவ தளவாடங்களை கொரியத் தீபகற்பத்தை நோக்கி நகர்த்தி வந்தது.\n\nஇதனால் கொரிய தீபகற்பத்தில் எந்நேரத்திலும் அணு ஆயுதப்போர் தொடங்கும் அபாயம் உள்ளதாக வள்ளுனர்கள் சுட்டிக்காட்டி உள்ளனர். தென்கொரிய இலக்குகளைவிட, அமெரிக்கா ராணுவ தளங்களையே வடகொரியா குறிவைத்துள்ளது என அறியப்பட்டது. வடகொரியா எத்தகைய ஏவுகணையை கிழக்கு கரையோர பகுதியை நோக்கி நிலைநிறுத்தியுள்ளது என்ற சந்தேகம் நிலவியது. எனினும் கண்டம் விட்டு கண்டம் தாவும் சுமார் 3000 கிமீகள் வரையில் செல்லக்கூடிய முசுடன் எனப்படும் ஏவுகணையையே வடகொரியா பயன்படுத்த போவதாக தென்கொரியா தெரித்தது.\n\n"}
{"id": "281957", "url": "https://ta.wikipedia.org/wiki?curid=281957", "title": "பிர்தௌசி", "text": "பிர்தௌசி\n\nஅக்கீம் அபு ஈ-காசின் பிர்தௌசி துசி (கி.பி 935–1025) அல்லது பிர்தௌசி (Hakim Abu ʾl-Qasim Ferdowsi Tusi Firdawsi, ஒரு புகழ்பெற்ற பாரசீகக் கவிஞரும் சாநாமா என்னும் தேசியப் பெருங்காப்பியம் இயற்றிய பாரசீகப் பெரும்பாவலரும் ஆவார். சாநாமா (\"Shahnameh\") என்பதே உலகின் ஆகப்பெரும் காப்பியம். சாமனிதுப் பேரரசின் காலத்திலும் காசனாவிதுப் பேரரசின் காலத்திலும் அவர் புரவலராக இருந்தபொழுது எழுதப்பெற்றது. பிர்தௌசி பாரசீக மொழியில் மிகவும் செல்வாக்கு மிக்கப் பாவலர்\n\nSection::::பெயர்.\nஇவருடைய குன்யா (அரபி) பெயராகிய அபு-இ.காசிம் ((ابوالقاسم - \"Abu'l-Qāsim\")) என்பதையும் இவருடைய \"இலக்காபு\" (laqab) பெயராகிய பிர்தௌசி (ی - \"Ferdowsī\", பொருள்: 'சொர்கம் போன்ற') ஆகியவற்றைத்தவிர இவருடைய முழுப்பெயரைப்பற்றி ஒன்றும் உறுதியாகத்தெரியவில்லை. இவரை முதலிலிருந்தே வேறு பல புகழ்ப்பெயர்களாலும் அழைத்து வந்திருக்கின்றனர். அவற்றுள் ஒன்று \"மெய்யியலாளர்\" என்னும் பொருள்படும் \"அக்கீம்\" (ஃகக்கீம், \"Ḥakīm\") இதன் அடிப்படையில் இவர் பெயர் வழங்கப்பெறுகின்றது. உரோமன் அல்லது இலத்தீன் எழுத்தில் இவர் பெயர் பலவாறு எழுதப்படுகின்றது. அவற்றுள் சில \"Firdawsi\", \"Firdusi\", \"Firdosi\", \"Firdausi\".\n\nSection::::வாழ்க்கை.\nSection::::குடும்பம்.\nபிர்தௌசி நிலபுலங்கள் உள்ள செல்வந்த தெஃகான்கள் (\"dehqan\") குடும்பத்தில் கி.பி. 935 -இலோ கி.பி 940 -இலோ ஈரானில் தூசு (Tus) என்னும் ஊரில் பிறந்தார். இவ்வூர் சாமனிதுப் பேரரசில் கொராசான் என்னும் பகுதியில் இருந்தது. தற்பொழுது ஈரானின் வடகிழக்கே உள்ள இராசாவி கொராசான் மாநிலத்தில் உள்ளது. பிர்தௌசியின் தொடக்ககால வாழ்க்கை பற்றி ஏதும் தெரியவில்லை. நிலக்கிழார்களின் குடும்பங்களில் பிறந்த கல்வியறிவுடைய பெண்ணொருவரை மணந்து ஒரு மகனும் பெற்றிருந்தார். ஆனால் மகன் தன் 37 ஆவது அகவையில் இறந்துபோனார் என்றும், இதனை தான் எழுதிய சாநாமாவில் இரங்கற்பாவாக சேர்த்திருந்தார் என்றும் கருதபப்டுகின்றது.\n\nபிர்தௌசி, சியா பிரிவு இசுலாமியர், இதனை சாநாமாவில் இருந்தே அறியலாம்.. பழைய வரைவுகளில் இருந்தும் இது பெறப்படும் ஆனால் அண்மையில் அவருடைய மத்ம் சியா பிரிவுதானா என்பதில் ஐயம் எழுப்பியிருக்கின்றார்கள்\n\nSection::::தாக்கம்.\nபிர்தௌசிக்குப் பாரசீக வரலாற்றில் தனியிடம் உண்டு, ஏனெனில் இசுலாமிய தாக்கத்தால் அரபு மொழி ஓங்கி வளர்ந்திருந்த நாள்களில் பாரசீக மொழிக்கு மறுமலர்ச்சி அளித்து, பாரசீக கலைபண்பாடுகளுக்குப் புத்துயிர் ஊட்டினார். இன்றைய தொடர்ந்த பாரசீக வளார்ச்சிக்கு இவருடைய நூல் பெரும் அடித்தளமாக அமைந்தது.\n\n\n"}
{"id": "281958", "url": "https://ta.wikipedia.org/wiki?curid=281958", "title": "முகர்ரக்கு", "text": "முகர்ரக்கு\n\nமுகர்ரக்கு \"(Muharraq)\" (அரபு மொழி: المحرق‎;) அல்லது முகற்றக்கு என்பது பகுரைன் நாட்டிம் மூன்றாவது பெரிய நகரம் ஆகும். 1932 ஆம் ஆண்டு மனாமா தலைநகராக மாற்றப்படும் வரை பகுரைனின் தலைநகராகவும் செயல்பட்டது. 2012 ஆம் ஆண்டில் முகாரக்கின் மக்கள் தொகை 176,583 ஆகும். \n\nஇந்நகரம் முகர்ரக்குத் தீவில் அமைந்துள்ளது. நீண்டகாலமாக ஒரு மதத்தின் மையமாகவும் திகழ்கிறது. பகுரைன் சர்வதேச விமான நிலையமும் இத்தீவில் அமைந்துள்ளது. முகர்ரக்கிற்கு அருகில் மனிதனால் உருவாக்கப்பட்ட அம்வாச் தீவுகள் இருக்கிறது. பெரிய கட்டிடங்கள், உணவு விடுதிகள், கடற்கரைகள் என்பன இத்தீவின் சிறப்பம்சங்களாகும். அதிகமான வெற்றிகளை ஈட்டித்தந்த பகுரைனின் காற்பந்தாட்ட சங்கமான முகர்ரக்குச் சங்கம் முகர்ரக்கு நகரில் இருந்தது. மேலும் இந்நகரம், சூக் எனப்படும் பாரம்பரிய சந்தை, பாரம்பரிய கலைகள், இசை என்பவற்றின் தாயகமாக விளங்கியது. அலிபகார் என்ற பிரபலமான வெற்றிப்பாடகர் முகர்ரக்கைச் சார்ந்தவர் ஆவார்.\n\nSection::::வரலாறு.\nபண்டைய இரும்பு கற்கால நாகரிகமான பொனிசியனின் பிறப்பிடமான தைலாசில் இருந்து முகாரக்கின் தோற்றம் தொடங்குகிறது. மேலும் இந்நகரம் 5000 ஆண்டு பழமை வாய்ந்த தில்முன் நாகரிகத்திற்கு முற்பட்டதாகக் கருதப்படுகிறது. ஆனால் தைலாசு சகாப்தத்தில்தான் வரலாற்றுப் பதிவுகளில் முன்னிலை பெற்றுள்ளது. அப்போது பகுரைன் கிரேக்கர்களின் செலுசிட் பேரரசின் கீழ் இருந்தது. முகர்ரக்கு நகரம், சுறா கடவுளுக்கான பேகன் வழிபாட்டுத் தளமாக அர்ப்பணிக்கப்பட்டிருந்தது. இந்நகர மக்கள் பிழைப்பிற்காக கடற்பயணம் மேற்கொண்டு வர்த்தகத்தில் ஈடுபடுபவர்களாக இருந்தனர். நகரத்தில் சுறாவின் மிகப்பெரும் சிலையை அமைத்து ஆவால் தெய்வத்தை வழிபாடு செய்தனர்.\n\n5 ஆம் நூற்றாண்டில் நெசுடோரியன் இறையியல் கொள்கையை மையமாகக் கொண்ட கிறித்துவ சமயத்தின் பிரதான மையமாக முகாரக் விளங்கியது. அச்சமயத்தில் பாரசீக வளைகுடாவின் தெற்கு கடற்கரைப் பகுதிகளில் இக்கிறித்துவப் பிரிவு ஆதிக்கம் செலுத்தி வந்தது. இதுவொரு மதப்பிரிவு எனக்கருதி இப்பிரிவை சார்ந்தவர்களை பைசண்டைன் பேரரசில் கொடுமைப்படுத்தினர். ஆனால் பகுரைன் அப்பேரரசின் கட்டுப்பாட்டிற்கு வெளியே பாதுகாப்பை வழங்கியது. இன்று முகர்ரக் நகரைச் சுற்றியுள்ள பல கிராமங்களின் பெயர்களில் மடம் என்ற பொருள் கொண்ட அல்-டைர், பிக்குகளின் பாதை என்ற பொருள் கொண்ட குவாலாலி போன்றவை இடம்பெற்று இதைப் பிரதிபலிக்கின்றன.\n\n1521 இல் போத்துக்கீசர்களும் 1602 இல் பாரசீகர்களும் ஆட்சியை எடுத்துக் கொண்டதைத் தொடர்ந்து அல் முகாரக் 1783 இல் எஞ்சியிருந்த பகுரைன் பகுதிகளுடன் அல் காலிபா வம்சத்தின் கட்டுப்பாட்டில் சென்றது.\n\nSection::::பொருளாதாரம்.\nவளைகுடா விமான நிறுவனத்தின் தலைமையகம் முகாரக்கில் உள்ளது. பகுரைன் விமான நிறுவனத்தின் தலமையகமும் முகாரக்கின் முகமது மையத்தில் இருக்கிறது.\n\nSection::::அரசாங்கமும் உள்கட்டமைப்பும்.\nபோக்குவரத்து அமைச்சகத்தின் சிவில் விமானப் போக்குவரத்து விவகாரங்கள் துறைக்காக 586 வீடுகள் முகாரக்கில் கட்டப்பட்டுள்ளன.\n\nSection::::கல்வி.\nஅரசாங்கத்தின் கல்வி அமைச்சகம் முகர்ரக்கில் அரசு பள்ளிகளை நடத்துகிறது. அபு பாரியாசு அல்-அம்தானி ஆண்கள் தொடக்கப்பள்ளி, அல்-மாரி ஆண்கள் தொடக்கப்பள்ளி, அசன் பின் தாபித் ஆண்கள் தொடக்கப்பள்ளி, ஓமர் பின் அப்துல்லசீசு ஆண்கள் தொடக்கப்பள்ளி, சேக் மொகம்மது பின் ஈசா அல்-கலீபா ஆண்கள் தொடக்கப்பள்ளி, ஓமர் அல்-கட்டாப் ஆண்கள் தொடக்க மற்றும் இடைநிலை பள்ளி, அப்துல் ஏ. ஆர். ரகுமான் அல்-நாசர் ஆண்கள் இடைநிலைப்பள்ளி, தாரிக் பின் செயாத் ஆண்கள் இடைநிலைப்பள்ளி, மற்றும் மொகாரக் ஆண்கள் உயர்நிலைப் பள்ளி போன்றவை கல்வி அமைச்சகம் நடத்துகின்ற சிறுவர்களுக்கான பள்ளிகள் சிலவாகும். ஆ'அமீனா பின்ட் வகாப் பெண்கள் தொடக்கப்பள்ளி அல்-முகாரக் பெண்கள் தொடக்கப்பள்ளி, மரியம் பெண்ட் ஒம்ரன் பெண்கள் தொடக்கப்பள்ளி , சுபைதா பெண்கள் தொடக்கப்பள்ளி, இசுதிக்லால் கதிசா அல்-குப்ரா பெண்கள் இடைநிலைப்பள்ளி சனூனாபியா பெண்கள் இடைநிலைப்பள்ளி மற்றும் முகாரக் பெண்கள் உயர் நிலைப்பள்ளி போன்றவை பெண்களுக்கான பள்ளிகளாகும்.\n"}
{"id": "281975", "url": "https://ta.wikipedia.org/wiki?curid=281975", "title": "திமிஷ்கு", "text": "திமிஷ்கு\n\nதமசுகசு அல்லது திமிஷ்கு (, ') என்பது சிரியாவின் தலைநகரம் ஆகும். இது சிரியாவில் அலெப்போவிற்கு அடுத்த இரண்டாவது மிகப்பெரிய நகரமாகும். பொதுவாக, இது சிரியாவில் \"அஷ்-ஷாம்\" (, ') என அழைக்கப்படுகிறது. இந்நகரம் \"சிட்டி ஆப் ஜாஸ்மின்\" ( \"\") என்ற புனைப்பெயராலும் அழைக்கப்படுகிறது. இது உலகில் பழமைவாய்ந்த குடியேற்ற நகரங்களுள் ஒன்றாக விளங்குவது குறிப்பிடத்தக்கதாகும். தமசுகசு, லெவண்ட்டின் பிரதான சமய மற்றும் கலாச்சார மையமாகும். 2009ன் மக்கள்தொகையின் படி இதன் மக்கள் தொகை 1,711,000 எனக் கணிக்கப்பட்டுள்ளது.\n\n2.6 மில்லியன் (2004) மக்களைக்கொண்டு தென்மேற்கு சிரியாவின் பெருநகரப் பகுதியின் மையத்தில் தமசுகசு அமைந்துள்ளது. மழை நிழல் விளைவின் காரணாமாக தமசுகசு வறண்ட காலநிலையைக் கொண்டுள்ளது. புவியியல் ரீதியாக தமசுகசு அண்டி-லெபனான் மலையின் மலையடிவாரத்தில் அமைந்துள்ளது. நடுநிலக்கடலுக்கு கிழக்குக் கரையாக, கடற்பரப்பிற்கு மேலாக உள்ள ஒரு பீடபூமியில் இது அமைந்துள்ளது. பாரதா ஆறு தமசுகசுக்கு இடையில் ஓடுகிறது.\n\nகி.மு இரண்டாவது மில்லேனியத்தில் இங்கு முதல் குடியேற்றம் அமைக்கப்பட்டது. அப்போது 661 தொடக்கம் 750வரை உமையா கலீபகத்தின் தலைநகரமாக இது தெரிவு செய்யப்பட்டிருந்தது. அப்பாசியக் கலீபகத்தின் வெற்றியின் பின்னர் இசுலாம் பக்தாத்திற்கு நகர்ந்தது.\n\nSection::::நிலவியல்.\nதமாசுகசு கடல் மட்டத்திற்கு மேலே ஒரு பீடபூமியில் அமைந்துள்ளது, மத்தியதரைக்கடலில் இருந்து சுமார் 80 கிமீ (50 மைல்) தொலைவில் உள்ள நிலப்பரப்பில், அண்டி- லெபனான் மலைகள் அடிவாரத்தில், பராடா ஆறு இந்நகரில் ஒடுகிறது. மேலும் இந்நகரமானது வர்த்தக பாதைகளுக்கு இடையே அமைந்துள்ளது: எகிப்தை ஆசிய மைனருடன் இணைக்கும் வடக்கு-தெற்கு பாதை, மற்றும் லெபனானை ஐபிரெட்ஸ் ஆற்றுப் பள்ளத்தாக்குடன் இணைக்கும் கிழக்கு-மேற்கு குறுக்கு-பாலைவழி வழி ஆகியவற்றின் பாதையில் அமைந்துள்ளது. லெபனான் மலைகள் சிரியாவிற்கும் லெபனானுக்கும் இடையில் எல்லையாக இருக்கிறது. இதன் முகடு 10,000 அடிக்கு மேல் உள்ளது. இதனால் மத்தியதரை கடலில் இருந்து வரும் மழை மேகங்களை இம்மலை தடுத்து விடுவதால், இது ஒரு மழை மறைவுப் பிரதேசமாக ஆகி  தமாசுகசு பிராந்தியம் சில நேரங்களில் வறட்சிக்கு உட்படுகிறது. எனினும், பண்டைய காலங்களில் இந்த சிக்கல் பாரடா ஆற்றினால் குறைக்கப்பட்டது, இது மலையில் ஏற்படும் பனிப்பொழிவால் உறைந்த பனிப்பகுதிகளிலிருந்து தோன்றுகிறது. தமாசுகசை சூழந்துள்ள கௌடா பாலைவனச் சோலையின் உதவியோடு, நீர்ப்பாசன பண்ணைகளால், பலவகையான காய்கறிகள், தானியங்கள், பழங்கள் போன்றவை பண்டைய காலங்களிலிருந்து பெறப்பட்டுள்ளன. தமாசுகசின் கிழக்குப் பகுதியில் உள்ள ஒரு பகுதியில் ஒரு ஏரிக்குள் இருந்து பராடா ஆறு வெளியேறுவதாக பழங்கால ரோம சிரியா வரைபடம் குறிப்பிடுகிறது. இன்று அது பஹிரா அத்தாபா என அழைக்கப்படுகிறது.\n\nநவீன நகரம் பரப்பளவில் உள்ளது, இதில் நகர்ப்புறமாகவும், மீதம்   ஜபல் கசான்னுன் மலைப்பகுதி ஆகும். \n\nதமாசுகசு பழைய நகரமானது, நகரின் சுவர்களால் மூடப்பட்டிருக்கிறது, இது பாரடா ஆற்றின் தென்பகுதியில் அமைந்துள்ளது, இது கிட்டத்தட்ட வறண்ட நிலமாக (3 செமீ (1 அங்குலம்) இடது) உள்ளது. தென்கிழக்கு, வடக்கு மற்றும் வடகிழக்கு பகுதிகளின் புறநகர்பகுதிகள், இதன் வரலாற்றில் இடைக்காலம்வரை நீண்டுள்ளது: தென்மேற்கில் மிடன், சரஜா மற்றும் இமாரா வடக்கு மற்றும் வடமேற்கில் உள்ளன. இந்த சுற்றுப்பகுதிகளானது நகரத்திலிருந்து வெளியேறும் சாலைகளில், மதத் தலைவர்களின் சமாதிகளுக்கு அருகில் உருவாயின. 19 ஆம் நூற்றாண்டில், ஜபல் கசான்சோ மலைச் சரிவுகளால் உருவான கிராமங்கள், நகரத்தால் உள்வாங்கப்பட்டது. கிறிஸ்துவ ஆட்சியின் கீழ் விழுந்த ஒட்டோமான் பேரரசின் ஐரோப்பியப் பகுதிகளிலிருந்து வந்த குர்தீசு படைவீரர்கள் மற்றும் முஸ்லீம் அகதிகள் இந்த புதிய அண்டைப் பிரதேசங்களில் குடியேறினார்கள். இவ்வாறு குடியேறிய இவர்கள் அல்-அகிராட் (குர்துகள்) மற்றும் அல்-முஜஜிரின் (குடியேறியவர்கள்) என அழைக்கப்படுகின்றனர். இவர்கள் பழைய நகரின் வடக்கே 2-3 கிமீ (1-2 மைல்) தொலைவில் உள்ளனர்.\n\n19 ஆம் நூற்றாண்டின் பிற்பகுதியில் இருந்து, நவீன நிர்வாகமாக மற்றும் வணிக மையமானது பழைய நகரத்தின் மேற்கு நோக்கி வசந்தகாலமாக பாரடாவை சுற்றி, அல்-மர்ஜே அல்லது புல்வெளி என அழைக்கப்படும் பகுதியில் மையமாக கொண்டு தோன்றியது. அல்-மர்ஹே விரைவில் நவீன தமஸ்கஸின் மத்திய சதுக்கத்தில் இருந்த நகரத்தின் பெயராக மாறியது. நீதிமன்றம், அஞ்சல் அலுவலகம், தொடர்வண்டி நிலையம் ஆகியவை சற்று தெற்கே உயர்ந்த நிலப்பகுதியில் உருவாயின. ஒரு ஐரோப்பிய குடியிருப்பானது விரைவில் அல்-மர்ஹே மற்றும் அல்-சலிஹியாவிற்கும் இடையிலான பாதையில் கட்டப்பட்டது.   புதிய நகரத்தின் வர்த்தக மற்றும் நிர்வாக மையம் படிப்படியாக இந்த பகுதிக்கு வடக்கே மாற்றப்பட்டது.\n\n20 ஆம் நூற்றாண்டில், புதிய புறநகர் பகுதிகள் பாரடாவின் வடக்கே வளர்ந்தன.   1956-1957 ஆண்டுகளில் தமாசுகசின் அண்டைப் பகுதியான யூர்மொக்கினானது ஆயிரக்கணக்கான பாலஸ்தீனிய அகதிகளில் இரண்டாவது பிரதேசமாக மாறியது. நகர திட்டமிடலாளர்கள் கூடுமானவரை கௌடாவைப் பாதுகாக்க விரும்பினர், மேலும் 20 ஆம் நூற்றாண்டில் வளர்ச்சியடைந்த பகுதிகளில் சில வடக்கில் உள்ள பகுதிகளுமாகும்,  இவை வடக்கில் மேற்கு திசமியில் உள்ள பாரடா பள்ளத்தாக்கு மற்றும் வடகிழக்கில் பெர்ஸில் உள்ள மலைகளின் சரிவுகளில் மேற்கு மெஜெஹ் பகுதியின் அண்மையில் உள்ள பகுதிகளாகும். பெரும்பாலும் உத்தியோகபூர்வ ஒப்புதல் இல்லாமல் கட்டப்பட்ட வறிய மக்களின் பகுதிகளானது, பெரும்பாலும் முதன்மை நகரத்தின் தெற்கே உருவாக்கப்பட்டுள்ளன.\n\nபிராந்தியத்தில் ((الغوطة al-ġūṭä) புராட ஆற்றினால் உருவான ஒரு பாலைவனச் சோலைகள் தமாசுகசை சூழந்துள்ளது. இப்பாலைவனச் சோலைகளை தமாசுகசு தன் தேவைகளுக்குப் பயன்படுத்திக் கொள்கிறது. பஜார் பள்ளத்தாக்குக்கு மேற்கில் உள்ள பிஜே ஸ்பிரிங்கை, நகரத்தின் குடிநீர் மற்றும் பிற தேவைகளுக்காகப் பயன்படுத்தப்படுகிறது. வீடுகள் மற்றும் தொழிற்துறை வளர்ச்சியின் காரணமாக புரோடா ஆற்றின் நீரோட்டமானது பெரிதும் குறைந்துவிட்டது, அது கிட்டத்தட்ட உலர்ந்ததுவிட்டது என்றும் கூறலாம். குறைந்த அளவே உள்ள நீர்நிலைகளும் நகரத்தின் சாலைத் தேவைகளுக்காக ஆக்கிரமிக்கப்பட்டும், தொழில்துறை கழிவுகள் போன்றவற்றால் நீரோட்டம் மாசுபட்டுள்ளன.\n\nSection::::காலநிலை.\nஇதன் காலநிலை கோப்பென்-கெய்கர் வகைப்பாட்டின் படி அண்டி-லெபனான் மலையின் மழை நிழல் விளைவு காரணமாகவும், கடல் நீரோட்டங்கள் நிலவுவதனாலும் குளிர் நிலப்புல்வெளிக் காலநிலை என வகைப்படுத்தப்பட்டுள்ளது. தமசுகசு கோடைகாலத்தில் குறைந்த ஈரலிப்புடன் சூடாகவும், வறண்டும் காணப்படும். இது குளிர்காலத்தில் குளிராக காணப்படும். சிலவேளைகளில் ஓரளவு மழையும் பெய்யும்; இடைக்கிடை பனிப்பொழிவும் ஏற்படும். இதன் அக்டோபர் தொடக்கம் மே வரையிலான வருடாந்த மழைவீழ்ச்சி ஆகும்.\n\n"}
{"id": "281978", "url": "https://ta.wikipedia.org/wiki?curid=281978", "title": "யோசப் பிரான்சுவா தூப்ளே", "text": "யோசப் பிரான்சுவா தூப்ளே\n\nயோசப் பிரான்சுவா, மார்க்கி தூப்ளே (\"Joseph-François, Marquis Dupleix\", 1 சனவரி 1697 – 10 நவம்பர் 1763) இந்தியாவின் பிரெஞ்சு குடியேற்றங்களின் தலைமை ஆளுனராக இருந்தவர். இவர் பிரித்தானியக் கிழக்கிந்திய நிறுவனத்தின் ராபர்ட் கிளைவிற்கு எதிரியாக விளங்கினார்.\n\nSection::::வாழ்க்கை வரலாறு.\nஜோசெப் பிரான்சுவா டூப்லேக்ஸ், ஜனவரி 1, 1697 வெள்ளி கிழமை அன்று பிரான்சில் பிறந்தார். செல்வந்தரான அவரது தந்தை பிரான்சுவா  தூப்ளே மகனின் அறிவியல் நாட்டத்தைத் திசைதிருப்பி வணிகத்தில் ஈடுபடுத்த பிரெஞ்சுக் கிழக்கிந்திய நிறுவனத்தின் கப்பலொன்றில் 1715-ல் இந்தியாவிற்கு அனுப்பினார். அவர் இந்தியாவிற்கும் அமெரிக்காவிற்கும்  பல கடற்பயணங்கள் மேற்கொண்டார். 1720-ல் பாண்டிச்சேரியின் பிரெஞ்சு கவுன்சில் அவையில் உறுப்பினராக அறிவிக்கப்பட்டார். மிகுந்த வணிக நாட்டத்தை வெளிப்படுத்திய டூப்லேக்ஸ் தனது அலுவல்களுக்கு தவிரவும் தனக்காகவும் வணிக முயற்சிகளை மேற்கொண்டு 1730-ல் பெரும் செல்வம் ஈட்டினார். கல்கத்தா அருகில் உள்ள சந்திர நாகூர் நகரில் பிரெஞ்சு விவகாரங்களுக்கான மேலதிகாரியாக நியமிக்கப்படார். அவரது நிர்வாகத் திறமையால் சந்திர நாகூர் பெரும் வளர்ச்சி கண்டது.\n\nஅவரது சிறப்பான பணியால் 1742-ல் இந்தியக் குடியேற்றங்களுக்கான தலைமை ஆளுனராக நியமிக்கப்பட்டார். பிரெஞ்சு ஆட்சிப்பகுதியின் எல்லைகளை விரிவாக்குவதை தமது நோக்கமாக கொண்டு தமது நடை, உடை, பாவனைகளில் இந்தியப் பண்பாட்டை கடைபிடித்தார். இந்திய சிற்றரசுகளுடன் நட்புறவாடி பிரெஞ்சுச் செல்வாக்கை உயர்த்தினார். இந்திய குடிமக்களைக் கொண்டே, \"சிப்பாய்கள்\" எனப் பெயரிட்டார், இராணுவப்படையை உருவாக்கினார். மைசூரின் ஹைதர் அலியும் அவரது சேவையில் இருந்தார். இவற்றால் பிரித்தானியர் பெரும் கலக்கமடைந்தனர். ஆனால் டூப்லேக்ஸ்-க்கும் லேபூர்தனேபூர்தனேக்கும் இடையே நிலவிய பொறாமை அவர்களுக்குத் துணையாயிற்று.\n\nலேபூர்தனே தலைமையிலான பிரெஞ்சு படையினர் 1746-ல் மதராஸ் சண்டையை அடுத்து மதராசைக் கைப்பற்றிய பின்னர் கோட்டையை மட்டும் வைத்துக்கொண்டு நகரத்தை பிரிட்டிஷாருக்கு திருப்பிக் கொடுப்பதாக உறுதியளித்தார். இதனை புதுச்சேரியலிருந்த டூப்லேக்ஸ் எதிர்த்தார். அக்டோபரில் லேபூர்தனே புதுச்சேரிக்குத் திரும்பிய பின்னர் டூப்லேக்ஸ் மற்றொரு படையை சென்னைக்கு அனுப்பி அங்கிருந்த பிரிட்டிஷாரை சிறை பிடித்தார். புனித ஜார்ஜ் கோட்டையைத் தரைமட்டமாக்கும் திட்டத்தையும் நிறைவேற்ற முயன்றார். இவரால் சிறை பிடிக்கப்பட்ட பிரிட்டிஷாரில் அப்போது அலுவலக உதவியாளராக (குமாஸ்தா) இருந்த ராபர்ட் கிளைவ் இந்தியர்களைப் போன்று மாறுவேடமணிந்து கடலூரில் உள்ள தேவனாம்பட்டினம் புனித டேவிட் கோட்டைக்குத் தப்பி வந்து வெளியுலகிற்கு பிரெஞ்சுத் துரோகத்தை வெளிப்படுத்தினார். டூப்லேக்ஸ் 1747-ல் புனித டேவிட் கோட்டையையும் கைப்பற்ற படைகளை அனுப்பினார்; இதனை பிரிட்டிஷாருடன் நட்பு பாராட்டிய ஆற்காடு நவாப் தடுத்தார். நவாபை சம்மதிக்கவைத்த டூப்லேக்ஸ் மீண்டும் எடுத்த முயற்சிகள் தோல்வியுற்றன. நள்ளிரவில் கடலூர் மீது போர் தொடுத்த டூப்லேக்ஸ்-க்கு பெரும் இழப்பு ஏற்பட்டது.\n\n1748-ம் ஆண்டில் பிரிட்டிஷார் புதுச்சேரியை முற்றுகையிட்டனர். இந்த நிலையில் ஆஃகனில் பிரிட்டிஷாருக்கும் பிரான்சிற்கும் அமைதி உடன்பாடு ஏற்பட்டதால் முற்றுகை விலக்கிக்கொள்ளப்பட்டது. இதன்பிறகு தென்னிந்தியாவை தன்வசமாக்க கர்நாடக மற்றும் தக்காண பகுதிகளின் ஆட்சி உரிமை பெற்றவர்களுக்கு துணை நிற்க பெரும்படை ஒன்றை அனுப்பினார். பிரித்தானியர் எதிரிகளுடன் இணைந்து கொண்டு டூப்லேக்ஸ்-ன் இந்தத் திட்டத்தைத் தடுத்தனர்.\n\n1750-ல் தக்காண சௌதாபர் ஆலம்பரை கோட்டையை பிரெஞ்சுப் படையினருக்கு கொடையளித்தது. இது டூப்லேக்ஸ்-ம் அவரது பிரெஞ்சுப் படையினரும் ஆற்றிய சேவைகளுக்காகக் கொடுக்கப்பட்டது. இதனைப் பின்னர் பிரித்தானியர் கைப்பற்றி அழித்தனர்.\n\n1751-ல் பர்மாவில் பிரெஞ்சு செல்வாக்கை நிலைநிறுத்த தனது தூதராக சியூ டெ புரூனோவை அனுப்பி பர்மியர்களுக்கு எதிராக மொங் மக்கள்|மொங் மக்கள் சண்டையிட இராணுவ உதவி புரிந்தார்.\n\nபிரித்தானியருக்கும் பிரெஞ்சுப் படையினருக்குமான மோதல்கள் 1754 வரை நீடித்தது. இதனால் அமைதியை விரும்பிய பிரான்சு டூப்லேக்ஸ்-க்கு மாற்றாக இந்தியாவிற்கு ஓர் சிறப்பு ஆணையரை அனுப்பியது. டூப்லேக்ஸ் கட்டாயமாக அக்டோபர் 12, 1754-ல் தாய்நாட்டிற்கு கப்பலில் ஏற்றப்பட்டார். துணைவியார் ழான் ஆல்பெர்ட் டிசம்பர் 2, 1756 சனிக்கிழமை அன்று மறைந்தார்.\n\nநிறுவன முன்னேற்றத்திற்காக தனது சொந்த உடமைகளை செலவிட்ட டூப்லேக்ஸ் பெரும் நட்டத்திற்கு உள்ளானார். அவருக்கு நிதி உதவி வழங்க பிரான்சு அரசு மறுத்தது. வறிய நிலையில் எவரும் அறியாது நவம்பர் 10, 1763 வெள்ளி கிழமை அன்று டூப்லேக்ஸ் மரணமடைந்தார்.\n\n\"சுருக்கமாக கவர்னர் டூப்லேக்ஸ் பற்றி\":\n\nநிறுவன முன்னேற்றத்திற்காக தனது சொந்த உடமைகளை செலவிட்ட டூப்லேக்ஸ் பெரும் நட்டத்திற்கு உள்ளானார். அவருக்கு நிதி உதவி வழங்க பிரான்சு அரசு மறுத்தது. வறிய நிலையில் எவரும் அறியாது நவம்பர் 10, 1763 வெள்ளி கிழமை அன்று டூப்லேக்ஸ் மரணமடைந்தார்.\n\nSection::::நினைவுச்சின்னங்கள்.\nஇவரது நினைவாக:\n\nசிலை இந்திய நடுவண் அரசின் பகுதியான புதுச்சேரி கடற்கரை சாலையில் அமையப்பெற்றுள்ளது. (\"தற்போது சிறுவர்கள் பூங்காவாக இருக்கும்\") தென்பிராந்தியத்தில் தூப்ளே சிலையின் அமைவிடம் 1870-ம் ஆண்டு சூலை 16ல் பிரான்சு அரசால் நிறுவப்பட்டது.\n\n2.88 மீட்டர்கள் உயரமுள்ள இச்சிலை, 1742-ம் ஆண்டு முதல், 1754-ம் ஆண்டுவரை பிரெஞ்சு புதுச்சேரியின் ஆளுநராக இருந்த தூப்ளேயின் சேவையை போற்றி கௌரவிக்கும் வகையில் பிரான்சு அரசாங்கம் இந்த சிலையை நிறுவியது. பிரான்சு நாட்டின் காலனியாதிக்கம் இந்தியாவில் முளைவிட துவங்கியிருந்த ஆரம்ப காலங்களில் இந்தியாவின் பிரெஞ்சு ஆளுநராக இருந்த தூப்ளே, பிரான்சு ஆட்சியை இந்தியாவில் அமைக்க பெரும்பங்காற்றியதோடு சிறந்த நிர்வாகியாகவும் அறியப்படுகிறார்.\n"}
{"id": "281992", "url": "https://ta.wikipedia.org/wiki?curid=281992", "title": "கோவைக் குற்றாலம்", "text": "கோவைக் குற்றாலம்\n\nகோவைக் குற்றாலம் சிறுவாணி நதியில் அமைந்துள்ள ஓர் அருவியாகும். கோவையிலிருந்து 37 கிமீ தொலைவில் அடர்ந்த கானகத்தில் அமைந்துள்ளது. இயற்கை எழிலுக்கும் தெளிவான நீரோட்டத்திற்கும் புகழ் பெற்றது. பாதுகாக்கப்பட்ட கானகப்பகுதியில் அமைந்துள்ளதால் மாலை 5 மணிக்குப் பிறகு பயணிகளுக்கு அனுமதி கிடையாது. வெயில் காலங்களில் இப்பகுதி நல்ல குளிர்ச்சியான காற்றையும், குளிர்ந்த நீரையும் தருவதால் பொதுமக்கள் சுற்றுலா மேற்கொள்ள ஏற்றதாக விளங்குகிறது. இங்கு மலையில் மிக உயரத்திலிருந்து அதிக அழுத்தத்துடன் நீர் விழுவதால் மக்கள் இங்கு அதிக கவனமுடன் குளிக்க வேண்டியுள்ளது.\n\nஇது கோவையின் முக்கியமான சுற்றுலாத் தலங்களில் ஒன்று. இங்கே பலவகையான பறவைகளையும் விலங்குகளையும் ஒருங்கே காண முடியும். இப்பகுதியில் குரங்குகள் நிறைந்து காணப்படுகின்றன. கோவையிலிருந்து சாடிவயல் வரை அரசு பேருந்து செல்கிறது. அங்கிருந்து அரை மணி நேரம் நடந்தால் கோவை குற்றாலத்தை அடையலாம். இங்கு வரும் சுற்றுலாப் பயணிகளுக்கு, தேவையான பாதுகாப்பு ஏற்பாடுகளை வனத்துறை செய்யவில்லை என்ற குற்றச்சாட்டு உள்ளது.\n\nஇந்த அருவி காருண்யா பல்கலைக்கழகத்திலிருந்து 6 கி. மீ தொலைவில் உள்ளது. சாடிவயல் சோதனைச்சாவடியில் நுழைவுக் கட்டணம் வசூலிக்கப்படுகிறது. கோவையிலிருந்து சிறுவாணி மற்றும் சாடிவயல் செல்லும் பேருந்துகள் (59C, 59, 14E) இங்கு செல்கின்றன. அருகாமையிலுள்ள பிற சுற்றுலாத்தலங்கள் : பரம்பிக்குளம், ஆழியார், சோலையார், பாலார் மற்றும் ஆனமலை வனச்சரகம்.\n"}
{"id": "281996", "url": "https://ta.wikipedia.org/wiki?curid=281996", "title": "அம்பிகா ஆறு", "text": "அம்பிகா ஆறு\n\nஅம்பிகா \"(Ambika)\" என்ற பெயர்  கொண்ட இந்த ஆறு குசராத்து மாநிலத்தின் பெரிய ஆறுகளில் ஒன்றாகும். \n\nமகாராட்டிர மாநிலத்தின் சபுதாரா மலை தொடரில் உருவாகி குசராத்து மாநிலத்தின் வழியாக 136 கிலோ மீட்டர் தூரம் பயணித்து 2715 சதுர கிலோ மீட்டர் பரப்பளவு நிலத்திற்கு வடிகாலாக பலன் தந்து இறுதியில் அரபிக் கடலில் கலக்கிறது  \n"}
{"id": "282075", "url": "https://ta.wikipedia.org/wiki?curid=282075", "title": "ஒர்து", "text": "ஒர்து\n\nஒர்து \"(Ordu)\" (துருக்கிய உச்சரிப்பு: [ˈoɾdu]) துருக்கி நாட்டின் கருங்கடல் கடற்கரையோரம் இருக்கும் ஒரு துறைமுக நகரமாகும். ஒர்து மாகாணத்தின் தலைநகரமான இந்நகரின் 2014 ஆம் ஆண்டின் மக்கள் தொகை 195,817 ஆகும்.\n\nSection::::வரலாறு.\nகி.மு. எட்டாம் நூற்றாண்டில் காட்யோரா ஒப்பந்தத்தின் (கோட்யோரா என்றும் அழைக்கப்படுகிறது) போது இந்நகரம் உருவாக்கப்பட்டது. கருங்கடல் கடற்கரையோ ரம் மைல்டியர்களால் உருவாக்கப்பட்ட காலணி வரிசையில் இதுவும் ஒன்றாகும். இசுட்ராபோ குறிப்பிட்டுள்ளபடி வரலாற்று அறிஞர் செனோபோனும் பின்னர் அர்ரியன் என்ற வரலாற்று அறிஞரும் ஒர்து ஒரு மிகப்பெரிய நகரம் அல்ல அது ஒரு கிராமம் என்று குறிப்பிடுகின்றனர்.\nஇப்பகுதி தானிசுமென்சு வம்சத்தின் கட்டுப்பாட்டின் கீழ் வந்தது. பின்னர் 1214 மற்றும் 1228 ஆம் ஆண்டுகளில் செல்யக் துருக்கியரிடமும் மற்றும் 1346 இல் அசிமிரொகுலாரி பிரதேசத்தின் கட்டுப்பாட்டிலும் இருந்தது. 1461 ஆம் ஆண்டில் திராப்சன் பேரரசு மற்றும் உதுமானியப் பேரரசு கட்டுப்பாட்டிலும் இருந்தது.\n\nஒர்து நகருக்கு மேற்கில் 5 கிலோ மீட்டர் தொலைவில் , எசுக்கிபசாருக்கு அருகிலுள்ள பேராம்லியில், ஒரு இராணுவ புறக்காவலாக உதுமானியர்களால் நவீன நகரம் உருவாக்கப்பட்டது. \n\n1869 இல் இந்நவீன நகருக்கு ஒர்து என பெயர் மாற்றப்பட்டது பொலாமான், பெர்செம்பே, உலுபே, அன்சமானா மற்றும் அய்பாசுதி மாவட்டங்கள் ஒன்றிணைக்கப்பட்டன. 1920 ஆம் ஆண்டு ஏப்ரல் 17 இல் ஒர்து மாகாணம் உருவக்கப்பட்டது.\n\nSection::::இன்றைய ஒர்து.\nசக்ரா தொழிற்சாலைக் கடையில் விற்பனை செய்யப்படும் அசெல்கொட்டைகள் உள்வைத்து தயாரிக்கப்பட்ட பல்வகையான சாக்லேட்டுகள் இந்நகரின் சிறப்புகளில் ஒன்றாகும்.\n\nபோசுடெப் மலையுச்சியை இணைக்கின்ற ஆகாய மின் தூக்கி (Boztepe aerial tramway ) ஒர்து நகரத்தின் மற்றொரு சிறப்பம்சம் ஆகும். \nகெமென்சு என்ற கம்பிக்கருவி உள்ளிட்ட உள்ளூர் இசை கருங்கடல் பகுதியின் சிறப்புகளில் ஒன்றாகும். \n\nஉணவு வகைகள் பிரதானமாக உள்ளூர் காய்கறிகளை அடிப்படையாகக் கொண்டு அமைந்திருக்கிறது. இதில் துருக்கிய உணவு வகைகளான பைடு மற்றும் கெபாப் எனப்படும் தெற்காசிய சிறப்புணவு மற்றும் சதாரண அல்லது கேரமல் வகை பனிப்பாகு முதலியனவும் அடங்கும்.\n\nSection::::பொருளாதாரம்.\n1920 நிலவரப்படி வெண் பச்சை அவரை உற்பத்தி செய்யும் நாடுகள் சிலவற்றுள் ஒர்து நகரமும் ஒன்றாகும். இங்கிருந்து பச்சை அவரை ஐரோப்பாவுக்கு ஏற்றுமதி செய்யப்பட்டது. பட்டுப்புழு வளர்ப்புக்கு உதவும் மல்பரிச் செடிகள் உற்பத்தியிலும் ஒர்து நகரம் சிறந்து விளங்கியது\n\nஅசெல்கொட்டை பதப்படுத்தும் தொழிற்சாலைகளுக்கு ஒர்து நகரம் இன்று தாயகமாக திகழ்கிறது. துருக்கியின் மிகப்பெரிய அசெல்கொட்டை பதப்படுத்தும் மற்றும் ஏற்றுமதி செய்யும் சக்ரா தொழிற்சாலை இங்குதான் உள்ளது. பிசுகோபிர்லிக் என்ற மிகப்பெரிய அசெல்கொட்டை கூட்டுறவு அமைப்பும் இங்குதான் இருக்கிறது.\n\nSection::::விளையாட்டு.\nஒர்துசுபார் என்ற கால்பந்து கழகம் ஒர்து நகரில் இருக்கிறது. நகரின் மையப் பகுதியில் உள்ள 19 எய்லுல் விளையாட்டரங்கம் இக்கழகத்திற்கான அடிப்படையாகும். இக்கழகத்தின் ஒரு பகுதியாக கூடைப்பந்தாட்டமும் விளையாடப்படுகிறது. ஒர்துசுபார் கால்பந்தாட்ட அணி துருக்கியின் கால்பந்தாட்டக் கூட்டமைப்புப் போட்டிகளில் பங்கேற்று விளையாடுகிறது.\n\nSection::::காலநிலை.\nபெருங்கடல் / ஈரப்பத மிதவெப்ப மண்டல எல்லைக்கோட்டு காலநிலையில் ஒர்து நகரம் உள்ளது. (கோப்பெனின் தட்பவெப்பநிலை வகை: CFB / CFA), பெரும்பாலான துருக்கியின் கிழக்கு கருங்கடல் கடற்கரைப் பகுதிகள் போல ஒர்திலும் சூடான மற்றும் ஈரப்பதமான கோடைகாலமும், குளிரும் ஈரப்பதமும் நிறைந்த குளிர்காலமும் கொண்ட காலநிலை நிலவுகிறது. ஆண்டு முழுவதும் அதிக மற்றும் பரவலான மழிப்பொழிவு ஒர்தில் காணப்படுகிறது. இலையுதிர் காலம் மற்றும் வசந்த காலத்தில் அதிகமான மழைப்பொழிவும் இங்கு பதிவாகிறது.\nகுளிர்காலம் சூடான மற்றும் ஈரப்பதமான கோடை, மிகவும் குளிர் மற்றும் ஈரமான போன்ற. Ordu ஆண்டு முழுவதும் ஒரு உயர் மற்றும் சமமாக மழை உள்ளது. நடப்பு இலையுதிர் மற்றும் வசந்த மிக அதிகமான உள்ளது.\n\nதிசம்பர் மற்றும் மார்ச்சு மாதங்களில் இங்கு பனிப்பொழிவு சாதாரணமாக காணப்படுகிறது. பனிப்பொழிவு ஆரம்பித்த ஒரு சில வாரங்களுக்குப் பின்னர் பனி அதிகமாக பொழியத் தொடங்குகிறது.\n\nதுருக்கியின் மற்ற கருங்கடல் கடற்கரை நாடுகள் போல ஒர்திலும் ஆண்டு முழுவதிலும் தண்ணீரின் வெப்பநிலை எப்போதும் குளிச்சியாகவும் 8 முதல் 20° செ வெப்பநிலை ஏற்றத்தாழ்வுகளுடனும் இருக்கிறது. \n\n"}
{"id": "282138", "url": "https://ta.wikipedia.org/wiki?curid=282138", "title": "தான்சியா நிலவமைப்பு", "text": "தான்சியா நிலவமைப்பு\n\nதான்சியா நிலவமைப்பு () என்பது தென்கிழக்கு, தென்மேற்கு மற்றும் வடமேற்கு சீனாவில் காணப்படும் பல்வேறு வகையான நிலவமைப்புகளைக் கொண்ட சிவப்பு நிற அடியுடன் கூடிய நிலைக்குத்து சரிவான குன்றுகளை குறிக்கும்.\nஇது சீனாவில் காணப்படும் தனித்தன்மை வாய்ந்த ஒரு பாறைத் தொகுதியாகும்.\n"}
{"id": "282145", "url": "https://ta.wikipedia.org/wiki?curid=282145", "title": "அரசு மேல்நிலைப் பள்ளி, ஆரல்வாய்மொழி", "text": "அரசு மேல்நிலைப் பள்ளி, ஆரல்வாய்மொழி\n\nஆரல்வாய்மொழி அரசு மேல்நிலைப்பள்ளி, தமிழ்நாட்டின் கன்னியாகுமரி மாவட்டத்திலுள்ள ஆரல்வாய்மொழியில் உள்ளது. இப்பள்ளி சுமார் 75 ஆண்டுகளுக்கு மேலாக செயல்பட்டு வருகிறது. இப்பள்ளியில் சுமார் 60 ஆசிரியர்களும் 1250 மாணவ மாணவிகளும் படித்து வருகின்றனர்.\n"}
{"id": "282188", "url": "https://ta.wikipedia.org/wiki?curid=282188", "title": "லீலா பேலஸ், ஹோட்டல்கள் மற்றும் ரிசோர்ட்ஸ்", "text": "லீலா பேலஸ், ஹோட்டல்கள் மற்றும் ரிசோர்ட்ஸ்\n\nலீலா பேலஸ், ஹோட்டல்கள் மற்றும் ரிசோர்ட்ஸ், ஒரு மதிப்புமிக்க விருந்தோம்பல் செய்யக்கூடிய ஹோட்டல் ஆகும். இந்நிறுவனம் 1987 ஆம் ஆண்டு கேப்டன் சி. பி. கிருஷ்ணன் நாயர் அவர்களால் நிறுவப்பட்டது. தனது மனைவியின் பெயரில் அவர் இந்நிறுவனத்தினை தொடங்கினார். தற்போது லீலா என்று சாதாரணமாக அழைக்கப்படும் நிறுவனத்தின் பின்புலத்தில் சுமார் எட்டு ஹோட்டல்கள் உள்ளன. இந்த ஹோட்டல்கள் முறையே மும்பை, கோவா, பெங்களூர், திருவனந்தபுரம், குர்கான், உதய்பூர், புது டெல்லி மற்றும் சென்னை போன்ற இடங்களில் அமைந்துள்ளது. சென்னையில் 2013 ஆம் ஆண்டு தனது புதிய ஹோட்டலை திறந்த இந்நிறுவனம், கோயம்புத்தூர் மற்றும் ஆக்ரா, கேரளாவின் கொல்லம் மற்றும் ஜெய்பூர் ஆகிய பகுதிகளில் தனது புதிய ஹோட்டல்களை திறக்கவும் திட்டங்கள் வகுத்துள்ளது.இந்நிறுவனம் தனது கூட்டணியினை அமெரிக்காவினை அடித்தளமாகக் கொண்டு செயல்படும் ஹோட்டல்கள் மற்றும் ரிசோர்ட்களுடன் மேற்கொண்டுள்ளது. அத்துடன் சுவிட்சர்லாந்தின் ஜெனிவாவில் அமைந்துள்ள குளோபல் ஹோட்டல் அலையன்ஸ் குழுவின் உறுப்பினராகவும் உள்ளது. இந்நிறுவனம், ஜெர்மனியினை அடித்தளமாகக் கொண்டு செயல்படும் கெம்பின்ஸ்கியுடனான தனது வணிகத்தினை 2013 ஆம் ஆண்டு அக்டோபர் மாதம் முதல் முறித்துக்கொண்டது.\n\nSection::::லீலா ஹோட்டல் கோவா.\nலீலா ஹோட்டல் கோவா, வர்கா கடற்கரையில் இருந்து 12 கிலோ மீட்டர் தொலைவிலும், டைடோ குழுவில் இருந்து 3 கிலோ மீட்டர் தொலைவிலும், கவேலோஸிமில் இருந்து 3 கிலோ மீட்டர் தொலைவிலும், பெனௌலிம் கடற்கரையில் இருந்து 15 கிலோ மீட்டர் தொலைவிலும், மஜோரடா கடற்கரையில் இருந்து 28 கிலோ மீட்டர் தொலைவிலும், கோல்வே கடற்கரையில் இருந்து 25 கிலோ மீட்டர் தொலைவிலும், பலோலெம் கடற்கரையில் இருந்து 41 கிலோ மீட்டர் தொலைவிலும் அமைந்துள்ளது.\n\nSection::::போக்குவரத்து வசதிகள்.\nலீலா ஹோட்டல் கோவா பின்வரும் போக்குவரத்து வசதிகளைக் கொண்டுள்ளது.\nகபோலிம் விமான நிலையம் – 40 கிலோ மீட்டர் (தோராயமாக)\n\nமார்கோ ரயில் நிலையம் – 18 கிலோ மீட்டர் (தோராயமாக)\n\nமுக்ஸர் பேருந்து நிலையம் – ஒரு கிலோ மீட்டர் (தோராயமாக)\n\nSection::::ஹோட்டல் உருவான விதம்.\nகேரள மாநிலத்தின் வடக்குப் பகுதியில் அமைந்துள்ள கண்ணூர் எனும் கிராமத்திற்கு அருகே வசித்து வந்த விவசாய குடும்பத்தில் பிறந்தவர் கிருஷ்ணன் நாயர். இவர் தனது வேலையினை இந்திய இராணுவத்தின் மூலம் தொடங்கினார். இந்தியா சுதந்திரம் பெற்ற பிறகு உருவான இராணுவத்தில் பணியாற்றிய கிருஷ்ணன் நாயர், ஒரு கைத்தறி வியாபாரியின் மகளைத் திருமணம் செய்துகொண்டார். தனது மனைவியின் பெயரிலேயே புதியதாக ஜவுளி ஏற்றுமதி தொழிலையும் தொடங்கினார். இதற்கு லீலா ஸ்காட்டிஷ் சரிகை என்று பெயரிட்டார்.\n1958 ஆம் ஆண்டின் பிற்பாதியில் மும்பையின் சஹார் பகுதியில் சரிகை நெசவிற்கான பிரிவினைத் தொடங்கினார். 2007 ஆம் ஆண்டு தனது மனைவி பெயரில் ஆரம்பிக்கப்பட்ட நிறுவனத்தினை (லீலா ஸ்காட்டிஷ் சரிகை) விற்றார். அப்போது 65 வயதான கிருஷ்ணன் நாயர், லட்சதிபதியாக இருந்தார். \n\nஅதன் பின்னர் 1986 ஆம் ஆண்டு, சுமார் 11 ஏக்கர் அளவில் நிலப்பரப்பினை மும்பையில் சஹார் பகுதியில், அவரின் வீட்டிற்கு அருகில் வாங்கி அதில் தனது முதல் ஹோட்டலினைக் கட்டினார். அதற்கு லீலா ஹோட்டல் மும்பை என பெயரிட்டார். சஹார் சர்வதேச விமான நிலையத்திற்கு அருகில் அமைந்துள்ள இந்த ஹோட்டல் முதல் மதிப்புமிக்க ஹோட்டலாகத் திகழ்ந்தது. \n\n\n\n\n\n\n\n\n\n\nSection::::அடிப்படை வசதிகள்.\nகம்பியில்லா இணையச்சேவை, குளிரூட்டப்பட்ட அறை, உணவகம், பார், காஃபி, அறைச் சேவை, இணைய வசதி, வணிக மையம், நீச்சல் குளம் மற்றும் உடற்பயிற்சி மையம் ஆகியவை அடிப்படை வசதிகளாக இங்கு வழங்கப்படுகின்றன.\n\nSection::::அடிப்படை அறை வசதிகள்.\nகுளிரூட்டப்பட்ட அறை வசதி இங்கு அடிப்படையாக வழங்கப்படுகிறது.\n\nSection::::உணவு மற்றும் குடிபானங்கள்.\nபார், உணவகம் மற்றும் காஃபி ஷாப் ஆகியவை இங்கு அளிக்கப்படும் வசதிகள் ஆகும்.\n\nSection::::வணிகச் சேவைகள்.\nவணிக மையம், ஒலி ஒளி கருவிகள், எல்சிடி காட்சியளிப்பான், கூட்ட அரங்கு வசதிகள், சந்திப்பு அறை போன்றவை இங்கு அளிக்கப்படும் வசதிகள் ஆகும்.\n\nSection::::மறு உருவாக்க சேவைகள்.\nகுழந்தைகள் நீச்சல் குளம், உடற்பயிற்சி செய்யும் இடம், இரவு நேர கூட்ட அறைகள், இசை நடனம், அழகுக்கலை மற்றும் முடிதிருத்துமிடம், மற்றும் வெளிப்புற நீச்சல் குளம் போன்றவை இங்கு அளிக்கப்படும் வசதிகள் ஆகும்.\n\nSection::::பயணச் சேவைகள்.\nபயண உதவிகள், விமான நிலையத்திற்கு கொண்டு செல்லும் வசதி, வாகன நிறுத்துமிடம் போன்றவை இங்கு அளிக்கப்படும் வசதிகள் ஆகும்.\n\nSection::::தனிப்பட்ட சேவைகள்.\n24 மணி நேர வரவேற்பு பகுதி, 24 மணி நேர அறைச்சேவை, குழந்தை பராமரிப்பவர்கள், துணி சலவை செய்பவர்கள், அறைச்சேவை போன்றவை இங்கு அளிக்கப்படும் வசதிகள் ஆகும்.\n"}
{"id": "282189", "url": "https://ta.wikipedia.org/wiki?curid=282189", "title": "நேபாளத்தின் உலகப் பாரம்பரியக் களங்கள்", "text": "நேபாளத்தின் உலகப் பாரம்பரியக் களங்கள்\n\nநேபாளத்தின் உலகப் பாரம்பரியக் களங்கள் (\"World Heritage Sites in Nepal\") என, நேபாளத்தின், காத்மாண்டு சமவெளியில் இந்து சமயம் மற்றும் பௌத்த சமயத்தின் எட்டு பண்பாட்டுக் களங்களை உலகப் பாரம்பரியக் களங்களாகவும், இரண்டு தேசியப் பூங்காக்களை இயற்கையான உலகப் பாரம்பரியக் களங்களாகவும் யுனேஸ்கோ அங்கீகரித்துள்ளது. அவையாவன:\n\n\nSection::::பண்பாட்டுக் களங்கள்.\nSection::::பசுபதிநாத் கோவில்.\nபசுபதிநாத் கோவில், நேபாளத் தலைநகரான காட்மாண்டு நகரின் கிழக்குப் பகுதியில் பாயும் பாக்மதி ஆற்றின் கரையில் அமைந்துள்ளது. இக்கோவிலில் வழிபடப்படும் பசுபதிநாதர், நேபாளம் இந்து நாடாக இருந்து மதச்சார்பற்ற நாடாக மாறும் வரை அந்நாட்டின் தேசியக் கடவுளாக இருந்து வந்தார். இக்கோவில் யுனெஸ்கோவின் உலகப் பாரம்பரியச் சின்னங்களின் பட்டியலில் இடம்பெற்றுள்ளது.\n\nSection::::பதான் அரண்மனை சதுக்கம்.\nநேபாளத்தின் காட்மாண்டு, பொக்காரா ஆகியவற்றுக்கு அடுத்து பதான் மூன்றாவது பெரிய நகரமாகும். காத்மாண்டு நகரத்திலிருந்து ஐந்து கிலோ மீட்டர் தொலைவில், லலித்பூர் மாவட்டத்தில் பாதன் நகரம் அமைந்துள்ளது. இங்குள்ள அரணமனையின் முன் அமைந்துள்ள நகர சதுக்கம் உலகப் பாரம்பரிய களங்களில் ஒன்றாக திகழ்கிறது. கலைகள் மற்றும் கைவினைப் பொருட்களின் மையமாக பாடன் நகரம் உள்ளது. இந்நகர் திருவிழாக்களுக்கும், விருந்தோம்பலுக்கும், பண்டைய நுண் கலைகளுக்கும் பெயர் பெற்றது. உலோக மற்றும் கல் சிற்பக் கலைகளில் சிறந்து விளங்குகிறது.\n\nSection::::பக்தபூர் நகர சதுக்கம்.\nபக்தபூர் நகர சதுக்கம், நேபாள நாட்டின் பழைய தலைநகரான பக்தபூர் நகர அரண்மனை முன் அமைந்த வணிக வளாகமாகும். காத்மாண்டு சமவெளியில் அமைந்த மூன்று நகர சதுக்கங்களில் இதுவும் ஒன்றாகும். காட்மாண்டு நகரிலிருந்து கிழக்கே 13 கிலோ மீட்டர் தொலைவில் அமைந்துள்ள பக்தபூர் சதுக்கத்தை, உலகப் பாரம்பரியக் களங்களில் ஒன்றாக யுனேஸ்கோவால் அறிவிக்கப்பட்டுள்ளது.\n\nSection::::அனுமன் தோகா நகர சதுக்கம்.\nநேபாளத்தின் காத்மாண்டு அரண்மனை முன் அமைந்துள்ள நகர மைய வணிக வளாகமாகும். இது காத்மாண்டு சமவெளியில் உள்ள மூன்று நகர சதுக்கங்களில் ஒன்றாகும். இம்மூன்று நகர சதுக்கங்களும் யுனேஸ்கோவால் உலகப் பாரம்பரியக்களங்களாக ஏற்றுக் கொள்ளப்பட்டுள்ளன..\n\nSection::::சங்கு நாராயணன் கோயில்.\nநேபாள நாட்டின் பக்தபூர் மாவட்டத்தின் தோலகிரி மலைப் பகுதியில் சங்கு என்ற கிராமத்தில் அமைந்த பண்டைய இந்து சமயக் கோயிலாகும். காத்மாண்ட் நகரத்தின் கிழக்கில் இருபது கிலோ மீட்டர் தொலைவிலும், பக்தபூர் நகரத்திற்கு வடக்கே சில கிலோ மீட்டர் தொலைவிலும் சங்கு நாராயாணன் கோயில் அமைந்துள்ளது. இக்கோயில் திருமாலுக்கு அர்பணிக்கப்பட்டதாகும். நேபாளத்தில் இக்கோயில் மிகப் பழமையானதாக கருதப்படுகிறது. இக்கோயில் அருகே மனோகரா ஆறு பாய்கிறது. யுனேஸ்கோவால் அங்கீகரிப்பட்ட உலகப் பாரம்பரியக் களங்களில் ஒன்றாக சங்கு நாராயணன் கோயில் விளங்குகிறது.\n\nSection::::பௌத்தநாத்து.\nநேபாள நாட்டின் திபெத்திய பௌத்தர்களின், பெரிய கோள வடிவ விகாரையில் அமைந்த 36 மீட்டர் உயரமான நினைவுத் தூண் ஆகும். பௌத்தநாத்து தூபி, கி பி நான்காம் நூற்றாண்டில் கட்டப்பட்டது. பௌத்தநாத்து மடாலயம், நேபாள நாட்டின் தலைநகரான காட்மாண்டூ நகரத்தின் கிழக்கில், ஏழு கிலோ மீட்டர் தொலைவில் இமயமலையில் அமைந்துள்ளது. வானளாவிய உயரத்தில் காணப்படும், இப்பழைமையான பௌத்தநாத்து மடாலயத்தின் நினைவுத்தூண் உலகின் பெரியதாகும். பௌத்தநாத்து மடாலயத்தை, உலக தொல்லியற்களங்களில் ஒன்றாக ஐக்கிய நாடுகள் அவையின், யுனேஸ்கே நிறுவனம், 1979இல் அறிவித்ததுது.\n\nSection::::சுயம்புநாதர் கோயில்.\nநேபாள நாட்டின் தலைநகரம் காட்மாண்டு நகரத்திற்கு மேற்கே சிறிது தொலைவில் 365 படிக்கட்டுகள் கொண்ட ஒரு சிறு மலையில் ஸ்தூபியுடன் அமைந்த பண்டைய கால பௌத்த கோயிலாகும். இருப்பினும் இது இந்து மற்றும் பௌத்த யாத்திரிகர்களுக்கு புனிதமான மலைக் கோயிலாகும். சுயம்புநாதர் வளாகம் ஒரு பௌத்த நினைவுத் தூணையும், பல கோயில்களையும் கொண்டுள்ளது. சுயம்புநாதர் விகாரத்தில் அமைந்த தூணின் நாற்புறத்தில் புத்தரின் அழகிய கண்கள் வரையப்பட்டுள்ளது. 365 படிக்கட்டுகள் வழியாக மலையின் உச்சியில் உள்ள பௌத்தநாத் கோயிலை அடையலாம்.\n\nSection::::லும்பினி.\nநேபாள நாட்டின் கபிலவஸ்து மாவட்டத்தில் உள்ள ஒரு புத்தமத யாத்திரைத் தலமாகும். இது நேபாள - இந்திய எல்லைக்கு அருகில் அமைந்துள்ளது. இவ்விடத்தில் கௌதம புத்தர் பிறந்தார். இவரே பௌத்த சமயத்தை தோற்றுவித்தவர் ஆவார். பௌத்த யாத்திரைத் தலங்களுள் லும்பினியும் ஒன்று. இங்கு கௌதம புத்தர் தனது 29 ஆவது வயது வரை வாழ்ந்ததாகச் சொல்லப்படும் கபிலவஸ்து நகரில் இருந்து 25 கிலோமீட்டர் தொலைவில் அமைந்துள்ளது. லும்பினியில், மாயாதேவி கோயில் உட்படப் பல கோயில்களும் புஷ்கரனி எனப்படும் புனித ஏரியும் உள்ளன. இங்கே கபிலவஸ்து அரண்மனை இடிபாடுகளையும் காணமுடியும். லும்பினியை யுனெஸ்கோ உலக பாரம்பரியக் களமாக அறிவித்துள்ளது.\n\nSection::::தேசியப் பூங்காக்கள்.\nSection::::சித்வான் தேசியப் பூங்கா.\nநேபாள நாட்டின் முதல் தேசியப் பூங்கா, சித்வான் தேசிய பூங்காவாகும். காட்மாண்டிற்கு மேற்கே 150 கிலே மீட்டர் தொலைவில் அமைந்துள்ள இப்பூங்கா 1973ஆம் ஆண்டில் துவக்கப்பட்டது. 1984ஆம் ஆண்டில் யுனேஸ்கெவால் இயற்கையான உலகப் பாரம்பரிய களங்களின் ஒன்றாக அங்கீகரிப்பட்டது. இத்தேசியா பூங்கா 932 கிலோ மீட்டர் பரப்பளவு கொண்டது. இப்பூங்கா, இமயமலையின் சிவாலிக் மலைத்தொடரில், தென்மத்திய நேபாளத்தின், சித்வன் மாவட்டம், நவல்பராசி மாவட்டம், மக்வான்பூர் மாவட்டப் பகுதிகளைக் கொண்டது.\n\nSection::::சாகர்மாதா தேசியப் பூங்கா.\nகாட்மாண்டு நகரத்திலிருந்து வடகிழக்கே 160 கிலோ மீட்டர் தொலைவில், சோலுகும்பு சோலுகும்பு மாவட்டத்தில், எவரஸ்டு மலையின் அடிவாரத்தில், 2845 மீட்டர் உயரத்தில் அமைந்துள்ளது. இங்கு பனிச்சிறுத்தைகளும், சிவப்பு பாண்டா கரடிகளும் அதிகம் உள்ளது. 1148 சதுர மீட்டர் பரப்பளவு கொண்ட சாகர்மாதா தேசியப் பூங்காவை, யுனேஸ்கோவால், இயற்கை சார்ந்த உலகப் பாரம்பரிய களமாக, 1979ஆம் ஆண்டில் அங்கீகரித்துள்ளது.\n\n"}
{"id": "282195", "url": "https://ta.wikipedia.org/wiki?curid=282195", "title": "சீனாவின் பொருளாதாரம்", "text": "சீனாவின் பொருளாதாரம்\n\nசீன மக்கள் குடியரசின் சோசலிச சந்தைப் பொருளாதாரம்அனைத்துலக நாணய நிதியத்தின்படி பெயரளவு மொ.உ.உற்பத்தியின்படி உலகின் இரண்டாவது பெரும் பொருளாதாரமாகும்; கொள்வனவு ஆற்றல் சமநிலை அடிப்படையில் உலகின் மிகப் பெரிய பொருளாதாரமும் ஆகும். சீனாவின் தேசியப் புள்ளியியல் ஆணையம் இதனை மறுத்துள்ளது. 2015 வரை சீனா உலகின் மிக விரைவாக வளர்ந்து வரும் பொருளாதாரமாக இருந்தது; கடந்த 30 ஆண்டுகளாக சீனாவின் வளர்ச்சி வீதம் சராசரியாக 10%ஆக இருந்துள்ளது. வரலாற்று மற்றும் அரசியல் காரணங்களால் இப்பொருளாதார வளர்ச்சியில் பொதுத்துறை நிறுவனங்கள் பெரும்பங்கு வகிக்கின்றன.\n\nதயாரிப்புகளுக்கான உலக மையமாகவும் உலகின் மிகப்பெரிய தயாரிப்புப் பொருளாதாரமாகவும் விளங்குகின்றது; உலகில் பொருட்களை ஏற்றுமதி செய்வதில் மிகப்பெரும் பொருளாதாரமாகவும் விளங்குகின்றது. தவிரவும் உலகின் மிக விரைவாக வளரும் நுகர்வோர் சந்தையாகவும் இரண்டாம் நிலையிலுள்ள இறக்குமதியாளராகவும் சீனா விளங்குகின்றது. சீனா சேவைப் பொருட்களை நிகர இறக்குமதி செய்யும் நாடாகவும் உள்ளது.\n\nசீனா உலகின் மிகப்பெரிய வணிகமாற்று நாடாகவும் உள்ளது. பன்னாட்டு வணிகத்தில் முக்கியப் பங்கு வகிக்கின்றது. அண்மைய ஆண்டுகளில் வணிக அமைப்புகளிலும் உடன்பாடுகளிலும் கூடுதலாக பங்கேற்று வருகின்றது. 2001இல் உலக வணிக அமைப்பில் உறுப்பினராக சேர்ந்துள்ளது. பல நாடுகளுடன் தளையற்ற வணிக உடன்பாடுகளை மேற்கொண்டுள்ளது; ஆத்திரேலியா, தென்கொரியா, ஆசியான், சுவிட்சர்லாந்து மற்றும் பாக்கித்தான் நாடுகளுடன் இத்தகைய வணிக உடன்பாடுகளை ஏற்படுத்திக் கொண்டுள்ளது.\n\nஅனைத்துலக நாணய நிதியம் (IMF) அறிக்கையின்படி தனி நபர் வருமானம் அடிப்படையிலான தரவரிசையில் சீனா 2014இல் பெயரளவு மொ.உ.உற்பத்தியில் 77வதாகவும் கொள்வனவு ஆற்றல் சமநிலைப்படி 89ஆகவும் உள்ளது. சீனாவின் கடலோர மாகாணங்களான செஜியங், ஜியங்சு, புஜியான் மற்றும் முக்கியமாக குவாங்டாங் மிகவும் தொழில்மயமாயுள்ளன; உள்ளகத்தில் உள்ள மாகாணங்கள் குறைந்த பொருளாதார வளர்ச்சியைப் பெற்றுள்ளன. சீனாவின் பொருளாதார முக்கியத்துவம் வளர்ந்துள்ள நிலையில் அதன் பொருளாதார நலன் குறித்தும் கட்டமைப்புக் குறித்தும் கவனிக்கப்படுகின்றது.\n\nசீனாவின் சூழலியல் மாசிற்கான நீண்டநாள் சமூகப் பொருளாதாரச் செலவை தவிர்க்க வானிலை மாற்றம் மற்றும் சூழலியலுக்கான கிரந்தாம் ஆய்வுக் கழகத்தின் நிக்கோலசு இசுடெர்னும் பெர்குசு கிரீனும் சீனாவின் பொருளாதாரம் உயர்நிலைத் தொழினுட்பம் சார்ந்தும் குறைந்த கரிம வெளிப்பாட்டையும் ஆய்வு மற்றும் புதுமை சார்ந்ததுமான தேசிய மேம்பட்ட தொழில் வளர்ச்சியையும் தழுவ வேண்டும் எனவும் கனரக தொழில் மீதான சார்பை குறைக்கவும் பரிந்துரைத்துள்ளனர். இது மைய அரசின் பொருளாதார திட்ட நோக்கங்களுடன் ஒத்துள்ளது.\n\nசீ சின்பிங்கின் சீனக் கனவு \"இரண்டு 100களை\" சாதிக்க திட்டமிட்டுள்ளது: சீனப் பொதுவுடமைக் கட்சியின் நூற்றாண்டு விழா ஆண்டான 2021இல் தேவைகளில் நிறைவேற்றுவதில் \"கூடியளவில் நல்லநிலையிலுள்ள சமூகமாக\" முன்னேற்றுவது; மக்கள் குடியரசை நிறுவிய நூற்றாண்டு விழா ஆண்டான 2049இல் நவீனமயமாக்கலில் முழுமையும் வளர்ச்சியடைந்த நாடாக முன்னேறுவது.\n\nசீனப் பொருளாதாரத்தின் உலகமயமாக்கலால் 2005ஆம் ஆண்டு அலுவல்முறையாக வெளியிடப்பட்ட சீரான பொருளாதார முன்னறிவிப்பு பாதிக்கப்பட்டுள்ளது. 2010களின் துவக்கத்தில் சீனா தே.உ.உ (கொ.ஆ.ச) $10-டிரில்லியனை எட்டிய முதல் ஆசிய நாடானது; ஐக்கிய அமெரிக்காவுடனும் ஐரோப்பிய ஒன்றியத்துடனும் சமநிலை எட்டியது. As China's economy grows, so does China's ரென்மின்பி, which undergoes the process needed for its internationalization. 2015இல் சீனப் பொருளாதாரம் ஆசிய உள்கட்டமைப்பு முதலீட்டு வங்கியை துவக்கியுள்ளது.\n\nமேற்கத்திய ஊடகங்களால் சீனா முறையற்ற வணிக செயற்முறைகளைப் பின்பற்றுவதாக குற்றம் சாட்டப்படுகின்றது; செயற்கையான நாணயமாற்று வீத குறைப்பு, அறிவுசார் சொத்துத் திருட்டு, பாதுகாப்புவாதம், உள்ளூர் சார்பு பற்று குறித்தும் சீனப் பொதுவுடமைக் கட்சி முற்றுரிமை, சீனப் பண்பாட்டுடனான சோசலிசம் குறித்தும் விமர்சனங்கள் வைக்கப்படுகின்றன.\n\n2015இல் சீனப் பொருளாதாரம் \"மந்தப்படுத்தப் படுவதாகவும்\" ஆனால் இது பொருளாதார வளர்ச்சி வீதத்தை மட்டுப்படுத்துவதன்றி எந்தப் பொருளியல் பின்னடைவையும் குறிக்கவில்லை என விளக்கப்பட்டுள்ளது. அடிப்படை எஃகு, சிமென்ட் தொழிற்சாலைகளின் கூடுதல் திறனளவைக் குறைக்கவும், விற்பனை குறைகின்ற தானுந்துகிளன் தயாரிப்பைக் குறைக்கவும்இவ்வாறு மட்டுப்படுத்தப்படுகின்றது.\n\n"}
{"id": "282213", "url": "https://ta.wikipedia.org/wiki?curid=282213", "title": "சித்வான் தேசியப் பூங்கா", "text": "சித்வான் தேசியப் பூங்கா\n\nசித்வான் தேசியப் பூங்கா (Chitwan National Park) (நேபாள மொழி:चितवन राष्ट्रिय निकुञ्ज) , நேபாள நாட்டின் முதல் தேசியப் பூங்காவாகும். இப்பூங்கா 1973ஆம் ஆண்டில் துவக்கப்பட்டது. 1984ஆம் ஆண்டில் யுனேஸ்கோ, இயற்கை சார்ந்த உலகப் பாரம்பரிய களமாக அங்கீகரித்துள்ளது.இத்தேசியப் பூங்கா 932 சதுர கிலோ மீட்டர் பரப்பளவு கொண்டது. இப்பூங்கா, இமயமலையின் சிவாலிக் மலைத்தொடரில், தென்மத்திய நேபாளத்தின், சித்வன் மாவட்டம், பர்சா மாவட்டம், நவல்பராசி மாவட்டம், மக்வான்பூர் மாவட்டப் பகுதிகளைக் கொண்டது.\n\nSection::::அமைவிடம்.\nவடக்கிலும், மேற்கிலும் பாயும் கண்டகி ஆறும், இரப்தி ஆறும் சித்வான் தேசியப் பூங்காவிற்கு இயற்கை அரண்களாக உள்ளது. சித்வான் தேசியப் பூங்காவின் கிழக்கில், பார்சா வனவிலங்கு சரணாலயமும், தெற்கில் இந்தியப் புலிகள் காப்பக அலகும் மற்றும் வால்மீகி தேசியப் பூங்காவும் உள்ளன. \n\nSection::::போக்குவரத்து.\nநேபாள நாட்டின் தலைநகரம் காத்மாண்டிலிருந்து, சித்வான தேசியப் பூங்காவிற்குச் செல்ல, பேருந்துகள் மற்றும் விமான சேவைகள் உள்ளது.\n\nSection::::தட்ப வெப்பம்.\nசித்வான் தேசியப் பூங்கா பகுதி வெப்ப மண்டல பகுதியில் உள்ளதால் ஆண்டு முழுவதும் வெப்பம் காணப்படுகிறது. இப்பகுதியில் மழைக் காலம் சூன் மாத நடுவிலிருந்து துவங்கி செப்டம்பர் மாதம் இறுதி வரை 2500 மில்லி மீட்டர் மழை பெய்கிறது. பின்னர் அக்டோபர் நடுவிலிருந்து பகல் வெப்ப நிலை 36 பாகையிலிருந்து 18 பாகையாக குறைந்து விடுகிறது. இரவு வெப்பநிலை 5 பாகையாகக் காணப்படுகிறது (செல்சியஸ்).\n\nSection::::தாவரங்கள்.\nபூங்காவின் மொத்தப் பரப்பளவில் 70% மரங்கள், குறிப்பாக சால மரங்கள் மற்றும் பைன் மரங்கள் கொண்டுள்ளது. தெராய்-துயார் சாவன்னா புல்வெளிகள், பூங்காவின் மொத்தப் பரப்பளவில் 20% கொண்டுள்ளது. உலகின் உயரமான புல்வகைகளில் ஆசியா யாணைப் புற்கள் (Miscanthus sinensis) இப்பூங்காவில் அதிகமாக வளர்கிறது.\n\nSection::::விலங்கின வகைகள்.\nஇப்பூங்காவின் செடி, கொடி, மரங்களைச் சார்ந்து, பட்டாம்பூச்சிகள், பூச்சிகள் மற்றும் சிற்றுயிர்கள் மற்றும் 700 வகையான காட்டுயிர்கள் சித்வான் தேசியப் பூங்காவில் உள்ளது. மேலும் நாகப் பாம்புகள், மலைப் பாம்புகள், 17 வகையான பிற பாம்பினங்கள், நட்சத்திர ஆமைகள், உடும்புகள், இத்தேசியப் பூங்கா வழியாக பாயும் நாராயணி-இரப்தி ஆறுகளில் 113 வகையான மீனினங்கள் மற்றும் 235 கரியால் வகை முதலைகள் கணக்கெடுக்கப்பட்டுள்ளது.\n\nSection::::பாலூட்டி விலங்குகள்.\nசித்வான் தேசியப் பூங்காவில் 43 வகையான பாலூட்டிகள் உள்ளது. காடுகளின் அரசனான வங்காளப் புலிகள், இப்பூங்காவின் முக்கிய பாலூட்டியாகும். உலகில் அதிக புலிகளைக் கொண்ட தேசியப் பூங்கா, சித்வான் தேசியப் பூங்காவாகும். தற்போது ஒரு சதுர கிலோ மீட்டருக்கு ஆறு பெண் புலிகளும், இரண்டு ஆண் புலிகளும் உள்ளது. 2010 மற்றும் 2011ஆம் ஆண்டில் கிடைத்த புகைப்படத் தகவல்களின் அடிப்படையில், ஒரு சதுர கிலோ மீட்டருக்கு 4.44 முதல் 6.35 புலிகள் வரை இருப்பதாக கணக்கிட்டுள்ளனர். பகலில் சுற்றுலாப் பயணிகளின் வருகையால் பகலில் இப்பூங்காப் புலிகள் வேட்டைக்குச் செல்லாது அமைதியாக உள்ளது \n\nவங்கப் புலிகளுடன், இந்தியச் சிறுத்தைகளும் இப்பூங்காவில் உள்ளது. \n\nசித்வான் தேசியப் பூங்காவில் 200 முதல் 250 வரையிலான சோம்பேறிக் கரடிகள் உள்ளது. மேலும் நீர்நாய்கள், வங்காள நரிகள், புள்ளிகள் கொண்ட புனுகுப் பூனைகள், தேன்வளைக்கரடிகள், உடலில் வரிகள் கொண்ட கழுதைப்புலிகள் உள்ளன. 2011இல் நடந்த ஆய்வுகளின் படி, சித்வான் தேசியப் பூங்காவில் செந்நாய்கள், தங்க நிற குள்ள நரிகள், மீன்பிடிப் பூனைகள், சிறுத்தைப் பூனைகள், பெரிய மற்றும் சிறிய ஆசிய மரநாய்கள், நண்டை உண்ணும் கீரிகள், மஞ்சள் நிற தொண்டை கீரிகள் அதிகம் கண்டறியப்பட்டுள்ளது. \nசென்ற நூற்றாண்டு முடிய ஒற்றைக் கொம்பு காண்டாமிருகங்கள் எண்ணிக்கை 544ஆக உயர்ந்துள்ளது. அழிவின் விளிம்பு நிலையில் உள்ள ஒற்றைக் கொம்பு காண்டா மிருகங்களைக் காக்க, இங்கிருந்து நாட்டின் பிற தேசியப் பூங்காக்களுக்கு, இன வளர்ச்சிக்காக அனுப்பி வைக்கப்படுகிறது. \n\nமேலும் சித்வான் தேசியப் பூங்காவில் ஆசியக் காட்டு யானைகள், காட்டெருதுகள் அதிகமாக உள்ளது. காட்டுப்பன்றிகள், கலைமான்கள், குரைக்கும் மான்கள், புள்ளிமான் கூட்டங்கள், புல்வாய்கள், நான்கு கொம்புகள் கொண்ட மறிமான்கள், செம்முகக் குரங்குகள், அனுமார் குரங்குகள், இந்திய எறும்பு தின்னிகள், இந்திய முள்ளம்பன்றிகள், பறக்கும் அணில்கள், பல இன காட்டு முயல்கள் மற்றும் தேவாங்குகள் காணப்படுகின்றன.\n\nSection::::பறவைகள்.\nஇப்பூங்காவில் 543 இன பறவைகள் 2006ஆம் ஆண்டில் கண்டறியப்பட்டுள்ளது. அவைகளில் மூன்றில் இரண்டு பங்கு பறவைகள் உலக அளவில் அழிவின் விளிம்பு நிலையில் உள்ளவைகள் ஆகும். அரிய வகை சிட்டுக் குருவிகள், தேன்சிட்டு பறவைகள், \nபெருந்தலை கிளிகள், கானாங்கோழிகள், காட்டுக் கோழிகள், இந்திய மயில்கள் மற்றும் உலக அளவில் அருகி வரும் புள்ளிக் கழுகுகளின் இனப்பெருக்கத்திற்கு இப்பூங்கா செயல்படுகிறது.\n\nSection::::சுற்றுலா.\nநேபாளத்தின் மிகப்பிரபலமான சித்வான் தேசியப் பூங்கா, அதிக சுற்றுலாப் பயணிகளை ஈர்க்கிறது. சித்வான் தேசியப் பூங்காவில் சுற்றுலா குழுவினர் தங்கும் விடுதிகள், உணவகங்கள், விலங்குகள் மற்றும் பறவைகளை காண்பதற்கு தேவையான சிற்றுந்துகள் மற்றும் யானைகள் உள்ளன. மேலும் படகோட்டும் பயிற்சி செய்வதற்கு தேவையான படகுகளும் உள்ளன. சூலை 2012 முதல் பூங்காவில் தங்கும் விடுதிகள் மற்றும் உணவகங்கள் அரசு ஆணையின்படி மூடப்பட்டுள்ளன. பூங்காவிற்கு வெளியே 350 முதல் 400 வரையிலான தங்கும் விடுதிகள் மற்றும் உணவகங்கள் தற்போது உள்ளன. மேலும் சுற்றுலா குழுவினர் தேசியப் பூங்காவைச் சுற்றி பார்க்க 800 யானைகள் உள்ளன.\n\n\n"}
{"id": "282224", "url": "https://ta.wikipedia.org/wiki?curid=282224", "title": "இருசோடியம் ஐதரசன் ஆர்சனேட்டு", "text": "இருசோடியம் ஐதரசன் ஆர்சனேட்டு\n\nஇருசோடியம் ஐதரசன் ஆர்சனேட்டு \"(Disodium hydrogen arsenate)\" என்பது NaHAsO7HO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மத்தில் ஒர் உப்பும் ஏழு மூலக்கூறுகள் படிகநீரும் காணப்படுகின்றன. இருந்தாலும் எளிமையைக் கருதி தண்ணீர் மூலக்கூறுகளை வாய்ப்பாட்டிற்கு கணக்கில் கொள்வதில்லை. NaHAsO மற்றும் NaAsO முதலியவை வேறு சோடியம் ஆர்சனேட்டுகள் ஆகும். இருசோடியம் ஐதரசன் ஆர்சனேட்டு ஒர் உயர் நச்சு ஆகும். வெண்மை நிறத்துடன் தண்ணீரில் கரையக்கூடிய உப்பாகவும் இது இருக்கிறது. மேலும் இது ஆர்சனிக் அமிலத்தின் இணைக்கார உப்பாகும்.\n"}
{"id": "282227", "url": "https://ta.wikipedia.org/wiki?curid=282227", "title": "இடப்பெயர்ச்சி (கப்பல்)", "text": "இடப்பெயர்ச்சி (கப்பல்)\n\nகப்பல்களைப் பொறுத்தவரை, இடப்பெயர்ச்சி (\"displacement\") அல்லது இடப்பெயர்ச்சித் தொன்னளவு (\"displacement tonnage\") என்பது, கப்பல் மிதக்கும்போது அது இடம்பெயக்கும் நீரின் எடை ஆகும். இது அக்கப்பலினதும் அதற்குள்ளே இருப்பனவற்றினதும் மொத்த எடைக்குச் சமமாகும். இந்த முறை வணிகக் கப்பல்களைவிடக் கடற்படைக் கப்பல்கள் தொடர்பிலேயே பெரிதும் பயன்படுகிறது. அத்துடன், இந்த எடை பொதுவாக கப்பலின் எரிபொருட்தாங்கி நிரம்பியிருக்கும்போதும், களஞ்சியப் பொருட்கள் அனைத்தும் ஏறப்பட்ட பின்னருமே அளக்கப்படுகின்றது.\n\nமேற்குறித்த இடப்பெயர்வை, கனவளவு, வணிகக் கப்பல்களில் பயன்படும் நிகரத் தொன்னளவு, மொத்தத் தொன்னளவு, நிலைத்த சுமைத் தொன்னளவு என்பவற்றை உள்ளடக்கிய கொள்ளளவு போன்றவற்றுடன் குழப்பிக்கொள்ளக்கூடாது.\n\nSection::::கணக்கீடு.\nமரபுவழியாக கப்பல்களின் இடப்பெயர்ச்சி அளவைத் தீர்மானிப்பதற்கு மிதப்புயரக் குறிகள் (அல்லது சுமைக் கோடுகள்) பயன்படுகின்றன. ஒரு வணிகக் கப்பலில் மூன்று தொகுதிக் குறியீடுகள் உள்ளன. ஒரு தொகுதி கப்பல் முகப்பின் வலப்புறம் இடப்புறங்களிலும், இன்னொன்று நடுப்பகுதியிலும், மற்றது பின்பக்கத்திலும் காணப்படும். இந்தக் குறியீடுகளைப் பயன்படுத்திக் கப்பலின் இடப்பெயர்ச்சியை 0.5% துல்லியத்துடன் தீர்மானிக்க முடியும்.\n"}
{"id": "282229", "url": "https://ta.wikipedia.org/wiki?curid=282229", "title": "யமஹா, டொரகுசு", "text": "யமஹா, டொரகுசு\n\nடொரகுசு யமஹா (山葉 寅楠 Yamaha Torakusu; மே 20, 1851, கீ மாகாணம், ஜப்பான் – ஆகத்து 8, 1916) அவர்கள் யமஹா நிறுவனத்தன் நிறுவனர் ஆவார்.\n\nயமாஹா, 1887 ஆம் ஆண்டு தன் முதல் ரீட் ஆர்கன் இசைக் கருவியை உருவாக்கினார். பின் நிப்பான் கக்கி நிறுவனத்தைத் தொடங்கினார். இந்நிறுவனமே பின்னாளில் யமாஹா நிறுவனமாக பெயர் மாற்றம் செய்யப்பட்டது. யமாஹா நிறுவனம் இருசக்கர வாகனங்கள் மற்றும் இசை கருவிகளை உற்பத்தி செய்து வருகிறது.\n\nSection::::பிறப்பு மற்றும் தொடக்க காலம்.\nயமாஹா, கிசு டொகுகவா(தற்போதைய வகாயாமா) சாமுராய் குடும்பத்தில் பிறந்தார். மேற்கத்திய அறிவியல் மற்றும் தொழில்நுட்பத்தில் எழுந்த ஆர்வத்தின் காரணமாக, தன் குடும்ப வழக்கத்திற்கு மாறாக பொறியியல் பயின்றார். வளர்ந்துவரும் கடிகாரத்தின் பிரபலத்தை அறிந்துகொண்ட யமாஹா, தனது 19 ஆம் வயதில் ஒரு கடிகார உற்பத்தி மற்றும் பழுதுநீக்கும் நிறுவனத்தை ஒசாகாவில் தொடங்கினார். அந்நிறுவனம் தோல்வியடைந்தது. பின் நாகாசாகியில் ஒரு பிரித்தானிய பொறியியலாளரிடம் பயின்று, மருத்துவ கருவிகளை பழுதுநீக்கும் பணிபுரிந்து வந்தார்.\n\nSection::::முதல் இசைக்கருவி வடிவமைப்பு.\nஒரு சமயம், சிசுவகா பகுதியில் உள்ள ஹமாமட்சு நகரில் மருத்துவ கருவிகளைப் பழுதுநீக்கும் பணியில் இருந்து வந்தார். அந்நகரம் சற்று ஒதுக்குப்புறமானது. இசைக்கருவிகளை பழுதுநீக்கும் பணியாளர்கள் அங்கு இல்லை. அந்நகர பள்ளி ஒன்று, தன்னிடமிருந்த ஓர் அமெரிக்க தயாரிப்பு ரீட் ஆர்கன் இசைக் கருவியைப் பழுதுநீக்க முயலும்படி அவரை கேட்டுக்கொண்டது. அதனை ஏற்றுக்கொண்டு வெற்றிகரமாகச் செய்து முடித்தார். ஜப்பானில் மேற்கத்திய இசைக்கருவிகளுக்கானச் சந்தையை உணர்ந்த யமாஹா, தன் முதல் ஆர்கனை 1887 ஆம் ஆண்டு வடிவமைத்தார். அக்கருவியைத் தானே தன் தோளில் ஹகோனே மலை வழியாக சுமந்து சென்று டோக்யோ இசை நிறுவனத்திடம் அளித்தார். வரலாற்று சிறப்புமிக்க அவரது இப்பயணம் ஒரு புடைப்பு சிற்பத்தின் வழியாக இன்றும் நினைவுகூரப்படுகிறது.\n\nSection::::நிப்பான் கக்கி நிறுவனம்.\nயமஹாவின் ஆர்கன் அதன் சுருதி பிழைகளுக்காகப் பெரிதும் விமர்சிக்கப்பட்டது. எனவே, இசை மற்றும் சுருதி அறிவியலை முறையாக பயின்று, நான்கு மாத கடும் உழைப்பிற்குப்பின் முழுமையான ஆர்கன் உருவம் பெற்றது. 1887 ஆம் ஆண்டு ஜப்பானின் முதல் மேற்கத்திய இசைக்கருவி தயாரிப்பு நிறுவனமான யமஹா ஃபுகின் (ஆர்கன்) தயாரிப்பு நிறுவனம் அவரால் தொடங்கப்பட்டது. இது 1889 ஆம் ஆண்டில் 100 ஊழியர்களைக் கொண்டு ஆண்டிற்கு 250 ஆர்கன்கள் உற்பத்தி செய்யும் பெரும் நிறுவனமானது. இந்நிறுவனம் பின்னர் நிப்பான் கக்கி நிறுவனம் (ஜப்பான் இசைக்கருவி தயாரிப்பு நிறுவனம்) எனப் பெயர் மாற்றம் செய்யப்பட்டது.\n\nSection::::விரிவுபடுத்துதல்.\n1899 ஆம் ஆண்டு ஜப்பான் கல்வி அமைச்சகத்தின் உதவியுடன் ஐக்கிய அமெரிக்க நாடுகளுக்குச் சென்று பியனோ தொழில்நுட்பத்தை அறிந்துவந்தார். நிப்பான் கக்கி நிறுவனம் 1900இல் சிறிய வகை பியனோ உற்பத்தியைத் தொடங்கியது. 1900 இல் பெரிய மரபு வகை பியனோ உற்பத்தியானது. இவை உலக அளவில் பெரும் வரவேற்பைப் பெற்றன. 1914 ஆம் ஆண்டு ஹார்மோனிகா அறிமுகம் செய்யப்பட்டது.\n\nSection::::இறப்பு மற்றும் நினைவு.\nயமாஹா 1916ஆம் ஆண்டு ஹமாமட்சு நகரில் காலமானார். அவரது நூற்றாண்டின் நினைவாக 1987 ஆம் ஆண்டு நிப்பான் கக்கி நிறுவனம் யமாஹா நிறுவனமாக பெயர் மாற்றம் செய்யப்பட்டது.\n\n"}
{"id": "282232", "url": "https://ta.wikipedia.org/wiki?curid=282232", "title": "சிறந்த துணை நடிகருக்கான பிலிம்பேர் விருது – தமிழ்", "text": "சிறந்த துணை நடிகருக்கான பிலிம்பேர் விருது – தமிழ்\n\nசிறந்த தமிழ் துணை நடிகருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தமிழ்த் திரைப்படங்களில் சிறப்பான நடிப்பினை வெளிப்படுத்தும் சிறந்த துணை நடிகருக்கு வழங்கப்படுகிறது.\n\n2003ஆவது ஆண்டில் நடைபெற்ற 50ஆவது தென்னிந்திய பிலிம்பேர் விருதுகள் விழாவில் இவ்விருது முதன்முறையாக அறிமுகப்படுத்தப்பட்டது. நடிகர் ஜெயராம் இவ்விருதினைப் பெற்ற முதல் நபராவார்.\n"}
{"id": "282241", "url": "https://ta.wikipedia.org/wiki?curid=282241", "title": "சாகர்மாதா தேசியப் பூங்கா", "text": "சாகர்மாதா தேசியப் பூங்கா\n\nசாகர்மாதா தேசியப் பூங்கா (Sagarmāthā National Park) (\"sagaramāthā rāṣṭriya nikuñja\"), நேபாள நாட்டின் தலைநகரம் காட்மாண்டிலிருந்து கிழக்கே இமயமலையின் எவரஸ்டு கொடுமுடியின் அடிவாரத்தில் அமைந்த பாதுகாக்கப்பட்ட பகுதியாகும். சாகர்மாதா தேசியப் பூங்கா உலகின் முக்கிய பறவைகளின் சரணாலயங்களின் ஒன்றாக உள்ளது.நேபாளத்தின் சொலு கூம்பு மாவட்டத்தில் அமைந்துள்ள இப்பூங்கா, கடல் மட்டத்திலிருந்து 7000 மீட்டர் உயரத்தில், 124,400 ஹெக்டேர் நிலப் பரப்பு கொண்டது. யுனேஸ்கோவால் இயற்கையாக அமைந்த உலகப் பாரம்பரியக்களமாக ஏற்றுக் கொண்டுள்ளது.சுற்றுலா பயணிகளின் வசதிக்காக இங்கு \"சான்போசி\" எனும் பெயருடைய சிறு விமான நிலையம் உள்ளது. பூங்காவின் பாதுகாப்பு மற்றும் சட்ட அமலாக்கம் நடைமுறைப்படுத்த நேபாள இராணுவத்தின் ஒரு படைப் பிரிவு இப்பூங்காப் பகுதியில் உள்ளது.\n\nSection::::அமைவிடம்.\nநேபாள நாட்டின் கூம்பு மாவட்டத்தில் அமைந்த சாகர்மாதா தேசியப் பூங்காவின் வடக்குப் பகுதி, சீனாவின் திபெத் தன்னாட்சி பகுதியுடன், பன்னாட்டு எல்லையாக கொண்டுள்ளது. தெற்கில் தூத் கோசி ஆறும், கிழக்கில் மாகலு பாருன் தேசியப் பூங்காவும் எல்லைகளாக அமைந்துள்ளது.\n\nSection::::பெயர்க் காரணம்.\nசாகர்மாதா என்ற நேபாள மொழியின் சொல்லின், சாகர் என்பதற்கு \"வானம்\" என்றும், மாதா என்பதற்கு \"தலை\" என்று பொருள்படும். சாகர்மாதா என்பதற்கு \"வானத்தின் தலை\" என்று நேபாள மொழியில் பொருள் படுத்தப்படுகிறது.மேலும் நேபாள மொழியில் எவரஸ்டு மலையை \"சாகர்மாதா\" என்றே அழைக்கின்றனர்.\n\nSection::::பூங்கா நிர்வாகம்.\nநேபாள அரசின் தேசிய பூங்கா மற்றும் வனவிலங்குகள் பாதுகாப்புத் துறையின் கீழ், தொழில்முறை ஊழியர்கள் ஒரு குழு ஒன்று சாகர்மாதா தேசியப் பூங்கா நிர்வகிக்கப்படுகிறது. \n\nSection::::அமைவிடம்.\nநேபாளத்தின் கூம்பு மாவட்டத்தில், இமயலையின் எவரஸ்டு சிகரத்தின் அடிவாரத்தில் அமைந்த சாகர்மாதா தேசியப் பூங்காவின் வடக்குப் பகுதி, சீனாவின் திபெத் தன்னாட்சி பகுதியுடன், பன்னாட்டு எல்லையாக கொண்டுள்ளது. தெற்கில் தூத் கோசி ஆறும், கிழக்கில் மாகலு பாருன் தேசியப் பூங்காவும் எல்லைகளாக அமைந்துள்ளது.\n\nSection::::போக்குவரத்து.\nகாட்மாண்டு நகரத்திலிருந்து 135 கிலோ மீட்டர் தொலைவில் உள்ள சாகர்மாதா தேசியப் பூங்காவை அடைய சாலை வழியாக பேருந்தில் 135 கிலோ மீட்டர் பயணிக்க வேண்டும். காத்மாண்டிலிருந்து இப்பூங்காவை அடைய அடிக்கடி சிறு விமான சேவைகள் உண்டு.\n\nSection::::நிலப்பரப்பு.\nஆறுகளும், உயர்ந்த கொடிமுடிகளும், இத்தேசிய பூங்கா உயர்ந்த மலைப்பகுதியில் அமைந்துள்ளது. பூங்காவின் மேற்புறம் \"தூத் கோசி\" ஆறும், \"கோக்யா\" ஏரிகளும் கொண்டுள்ளது. பூங்காவின் மொத்தப் பரப்பில் 69% விழுக்காடு வறண்ட நிலப்பரப்பும், 28% புல்வெளிகளும், 3% காடுகளும் கொண்டுள்ளது. \n\nSection::::தாவரங்கள்.\nஇத்தேசிய பூங்காவின் கீழ்புறத்தின் காட்டுப் பகுதியில் பூர்ச்ச மரங்கள், (பிரம்பு), உதிரா ஊசியிலைக் கொண்ட புதர்ச்செடி வகைகள், தேவதாரு மரங்கள், மூங்கில் செடிகள், ஊசி இலை மரங்கள், பசுமை மாறச் செடியினங்களும் வளர்கிறது. தேசியப் பூங்காவின் மேற்புறத்தில் மூலிகைச் செடிகள் வளர்கிறது.\n\nSection::::வன விலங்கினங்கள்.\nசாகர்மாதா தேசியப் பூங்காவில் உள்ள 118 வகையான பறவைகளில், நேபாள நாட்டின் தேசிய பறவையான இமயமலை மோனல்கள் மற்றும் காட்டுக் கோழிகள், அல்பைன் காக்கைகள், செம்மூக்கு காக்கைகள், இமயமலை கருப்புக் கரடிகள், பனிச் சிறுத்தைகள், லங்கூர் குரங்குகள், மான்கள், சிவப்பு பாண்டா கரடிகள், கீரிகள் காணப்படுகிறது.\n\nSection::::வானிலை.\nஇமயமலையின் எவரஸ்டு கொடுமுடியின் அடிவாரத்தில், உயரமான மலைப் பகுதியில் அமைந்த சாகர்மாதா தேசியப் பூங்கா பகுதியில் ஆக்சிசனும், கடுங்குளிரும் காணப்படுகிறது. எனவே இங்குள்ள விலங்குகள் அடர்ந்த முடிகளும், குறைந்த அளவு ஆக்சிசனை சுவாசித்து உயிர் வாழும் தகுதியும் கொண்டுள்ளது. \n\nSection::::சாகர்மாதா மேலாண்மைத் திட்டம்.\nஇத்தேசியப் பூங்காவின் சுற்றுச் சூழலை பாதுகாக்க உள்ளூர் தலைவர்கள், கிராமப் பெரியவர்கள், லாமாக்கள் ஒத்துழப்புடன் பூங்காவின் அதிகாரம் பெற்ற பிரதிநிதிகள் அடங்கிய ஒரு ஆலோசனைக்குழு அமைக்கப்பட்டுள்ளது.\n\nஒருங்கிணைந்த பாதுகாப்பு மற்றும் வளர்ச்சி திட்டம் (ICDP) மற்றும் அங்கீகரிக்கப்பட்ட மேலாண்மை திட்டம் அடிப்படையில் அதன் தொடர்புடைய நடவடிக்கைகள் மூலம் உள்ளூர் சமுதாயங்களுக்கு பூங்கா வருவாயிலிருந்து 50% வழங்கி வருகிறது.\n\nசுற்றுலாத் துறையின் வளர்ச்சி, இங்குள்ள சான்போசி விமான நிலைய விரிவாக்கம், கடை வீதிகள், பொழுது போக்கிடங்கள், தங்குமிடங்கள் மற்றும் உணவகங்கள், கழிவு நீர் ஓடைகளில் சேரும் பிளாஸ்டிக் கழிவுகள், மின் உற்பத்தி செய்யும் சிறு நீர்த்தேக்கங்கள் ஆகியவைகள் இப்பூங்கா வளர்ச்சியின் முக்கியத் தடைகளாக யுனேஸ்கோ நிறுவனம் கருதுகிறது. \n\nSection::::மலையேற்றப் பயிற்சி.\nஎவரஸ்டு கொடுமுடியின் அடிவாரத்தில் சாகர்மாதா தேசியப் பூங்கா அமைந்துள்ளதால், மலையேற்றப் பிரியர்களுக்கு, செர்ப்பாக்களின் உதவியுடன் மலையேற்றப் பயிற்சி அளிக்கப்படுகிறது.\n"}
{"id": "282243", "url": "https://ta.wikipedia.org/wiki?curid=282243", "title": "செம்பூர்ணா", "text": "செம்பூர்ணா\n\nசெம்பூர்ணா மலேசியாவில் சபா (\"Sabah\") மாநிலத்தில் அமைந்துள்ள ஒரு சிறிய மீன்பிடி நகரம் ஆகும். இது போர்னியோ தீவின் வடகிழக்குக் கடற்கரையில், பாஜவ்வில் அமைந்துள்ளது. இந்த நகரம் இதே பெயரில் அமைந்த செம்பூர்ணா மாவட்டத்துக்குச் சொந்தமானது. இங்கு ஏற்கெனவே மக்கள் வாழ்ந்திருந்தாலும், மே 10, 1887 இலேயே இது சட்டபூர்வமாக நிறுவப்பட்டது. இந்த இடத்தின் பெயர் முதலில் ரொங் ராலுன் (\"Tong Talun\") என்றே இருந்தது. பின்னரே செம்பூர்ணா என்று பெயர் மாற்றம் செய்யப்பட்டது. செம்பூர்ணா என்ற பெயரின் பொருள் பாஜவ் மொழியில் ஓய்வுக்கான இடம் (\"place of rest\")..\n\nSection::::புவியியல்.\nசெம்பூர்ணா, செம்பூர்ணா தீபகற்பத்தின் முனையில் சுலாவெசியில், டார்வல் பேயின் தெற்குப் பகுதியில் அமைந்துள்ளது. தண்டுவோ (\"Tanduo\") என்ற கிராமத்திலிருந்து சுமார் 150 கிலோமீட்டர் தூரத்தில் உள்ளது. இந்நகரப் பகுதிக்குச் சொந்தமாக 40 இற்கு மேற்பட்ட தீவுகள் உள்ளன. இவற்றில் சிபாடன், மட்டாகிங், மாபுல், கப்பலாய் போன்ற பிரபல்யமான சுற்றுலா ஈர்ப்புத் தீவுகளும் அடங்குகின்றன. செம்பூர்ணா சிபாடன் தீவுக்குப் பயணிப்பதற்கான முக்கிய தொடக்கப்புள்ளியாகவும் உள்ளது.\n\nSection::::சனத்தொகை.\nசெம்பூர்ணாவின் சனத்தொகை 2010 இன் கணக்கெடுப்பின்படி 133,164.\n\nSection::::மொழி.\n19 ஆம் நூற்றாண்டில் செம்பூர்ணா நிலப்பரப்பு பிலிப்பைன்ஸ் நாட்டை ஆட்சி செய்த ஸ்பானியர்களின் ஆதிக்கத்தின் கீழ் இருந்ததால், செம்பூர்ணாவில் இன்னும் சபகானோ எனும் ஸ்பானிய மொழி பேசப்படுகிறது. மலேசியாவில் உள்ள நகரங்களில் செம்பூர்ணாவில் மட்டுமே இம்மொழி பேசப்படுகிறது.\n\nSection::::பொருளாதாரம்.\nஇங்கு உள்ளூர் பொருளாதாரத்துக்கான வரவாக மீன்பிடித்தலும், சந்தைப்படுத்தலும் அமைந்துள்ளன. முத்து உற்பத்தி இங்கு பிரதான தொழிலாக உள்ளது.\n\nSection::::விமானநிலையம்.\nசெம்பூர்ணா விமானநிலையம் (Semporna Airport, IATA: SMM, ICAO: WBKA) செம்பூர்ணா நகரமையத்துக்கு அருகில் உள்ளது. இது 609 மீற்றர் ஓடுபாதையைக் கொண்ட ஒரு சிறிய விமான நிலையம். இங்கு உள்ளூர் விமானச்சேவைகள் மட்டுமே உள்ளன.\n\nSection::::சுற்றுலா ஈர்ப்புகள்.\nசெம்பூர்ணா ஒரு குறிப்பிடத்தக்க சுற்றுலா ஈர்ப்புத் தளமாக உள்ளது. புகைப்படப் பிரியர்களுக்கும், கடலுணவு விரும்பிகளுக்கும் ஏதுவான இடமாகவும் உள்ளது. இங்கு டசின் கணக்கில் சிறிய பாரம்பரிய மீன்பிடிப்படகுகள் உள்ளன. ஆழ்கடல் நீர் மூழ்குவதில் ஆர்வமுள்ளவர்களுக்கு இது ஒரு சிறந்த இடமாகவும் உள்ளது. இங்கு குறிப்பிடத்தக்க பத்துக்கு மேற்பட்ட சுற்றுலா ஈர்ப்புத் தளங்கள் உள்ளன.\n\nSection::::தூன் சாகரன் கடற்பூங்கா.\nசெம்பூர்ணாவின் கடற்பூங்கா தூன் சாகரன் கடற்பூங்கா (\"Tun Sakaran Marinepark\") என்ற பெயரால் அழைக்கப்படுகிறது. இக்கடற்பூங்கா 40 இற்கும் மேற்பட்ட பல்வேறு பரப்பளவுகளைக் கொண்ட, குறிப்பிடத்தக்க தீவுகளை உள்ளடக்கியது. இந்தக் கவர்ச்சியான தீவுகள் உலகின் சிறந்த நீர்மூழ்கும் இடங்களில் ஒன்றென இயற்கைப்பாதுகாப்பு மையத்தினால் 2004 இல் பிரகடனப்படுத்தப்பட்டது.\n\nSection::::தூன் சாகரன் அருங்காட்சியகம்.\nதூன் சாகரன் அருங்காட்சியகம் (\"Tun Sakaran Museum\") செம்பூர்ணா நகர மையத்திலிருந்து 2 கிலோமீற்றர் தூரத்தில் அமைந்துள்ளது.\n\nSection::::றெகாற்றா லேபா (Regatta Lepa).\nறெகாற்றா லேபா செம்பூர்ணாவின் பாரம்பரியப் படகுப்போட்டி. இது வருடந்தோறும் ஏப்ரல் மாதத்தில் வர்ணங்களால் அலங்கரிக்கபட்ட படகுகளில் நடைபெறும்.\n\n\n"}
{"id": "282248", "url": "https://ta.wikipedia.org/wiki?curid=282248", "title": "சிரியா மக்கள்தொகையியல்", "text": "சிரியா மக்கள்தொகையியல்\n\nசிரியா மக்கள்தொகையியல் \"(Demographics of Syria)\" என்ற இக்கட்டுரையில் சிரியா நாட்டின் மக்கள் தொகையும், மக்கள் தொகை சார்ந்த அம்சங்களான மக்கள் தொகை அடர்த்தி, கல்வி நிலை, பொருளாதார நிலை, மதச்சார்புகள் உள்ளிட்ட மக்கள் தொகையின் பிற அம்சங்கள் குறித்து அலசப்படுகிறது. 2011 ஆம் ஆண்டில் சிரியாவின் மக்கள் தொகை தோராயமாக 23 மில்லியன் நிரந்தரக் குடியிருப்பினர் என்று கணக்கிடப்பட்டது. இத்தொகையில் பாலத்தீன் மற்றும் ஈராக்கில் இருந்து அகதிகளாக வந்தவர்களும் ஒட்டு மொத்தமான லெவண்ட் பகுதி மக்களும் அடங்கும். மிக நவீன சிரியர்கள், பொதுவாக அராபியப் பண்புகளும் தற்கால அராபிய மொழியைப் பேசுபவர்களாகவும் மற்றும் அராபியக் கலாச்சாரம் மற்றும் வரலாற்றுடன் பிணைப்பு கொண்டவர்களாகவும் இருப்பர் என விவரிக்கப்படுகிறது. உண்மையில் அவர்கள் செமிட்டிய மொழி பேசும் கலப்பினக்குழுவைச் சார்ந்த பழங்குடிகள் ஆவர். 2011 இல் இருந்த சிரிய மக்கள் தொகையில் 70-74 % மக்கள் சன்னி இசுலாமியர்கள், (59-60% அராபியர்கள், 9-11% குர்து மக்கள் மற்றும் 2-3% துருக் மேனியர்கள்), 16% பிற இசுலாமியர்கள் (சியா மற்றும் இசுமாயிலி பிரிவைச் சார்ந்த அலாவைட்டுகள்), 2-3% துருசு மக்கள், 10-12% பல்வேறு கிறித்துவப் பிரிவினர், இறுதியாக யூத இனத்தவர்கள் அலெப்போவிலும் தமாசுகசிலும் காணப்பட்டனர். அச்சமயத்தில் சிரியாவில் கிரேக்க மரபுவழிச் சமுகத்தினர் 1500 நபர்கள் வசித்தனர். அவர்களில் பெரும்பாலனவர்கள் சிரியர்களாவர். 2011 ஆம் ஆண்டில் துவங்கிய உள்நாட்டுப் போரால் சிரியாவின் உண்மையான மக்கள் தொகையில் சுமார் 5 மில்லியன் குறைந்தது. 4 மில்லியன் மக்கள் அகதிகளாகவும் , குறைந்தது 2,10,000 மக்கள் கொல்லவும் பட்டனர். 1920 இன் மக்கள் தொகையில் 25-30% கிறித்துவர்கள் என மதிப்பிடப்பட்டது. இச்சதவீதம் குறைவான பிறப்பு வீதம் மற்றும் குடிப்பெயர்ச்சியால் குறைந்தது.\n\nஅரபு மொழி அலுவலக மொழியாகவும் பரவலாகப் பேசப்படும் மொழியாகவும் இருந்தது. மொத்த மக்கள் தொகையில் 85% மக்கள் அரபு மொழி பேசுபவர்களாக இருந்தனர். இத்தொகையில் 5,00,000 பாலத்தீனியர்களும் அடங்கும். கல்வியறிவு பெற்ற சிரியர்கள் ஆங்கிலம் மற்றும் பிரெஞ்சு மொழிகளையும் பேசினர். குர்து இனத்தவர்களில் பெரும்பாலானவர்கள் குர்து மொழியைப் பேசினர். 9% மக்களான இவர்கள் சிரியாவின் வடகிழக்கு மூலையிலும் சிரியா துருக்கி எல்லைப்பகுதியிலும் காணப்பட்டனர். அலெப்போ நகருக்கு மேற்கில் உள்ள ஆப்ரின் மாவட்டத்தில் இவர்களுடைய மக்கள் தொகை அடர்த்தி அதிகமாகக் காணப்பட்டது. பொதுவாக குர்து இன மக்கள் சிரியாவின் பெரும்பாலான பெரு நகரங்களிலும் வசித்தனர் . ஆர்மீனியர்களும் துருக்மேணியர்களும் அவரவர் மொழிகளான ஆர்மீனிய மற்றும் துருக்மேனிய மொழியிலும் பேசினர்.\n\nமக்கள் தொகையில் 60% மக்கள் யூப்ரடிசு சமவெளி அல்லது யூப்ரடிசு கடற்கரையிலுள்ள விளைச்சல் பகுதியான லெப்போ நகரத்தில் வசித்தனர். மொத்த மக்கள் தொகை அடிப்படையிலான கணக்கீட்டில் ஒரு சதுர கிலோமீட்டருக்கு 118.3 நபர்கள் வாழ்ந்ததாக தெரிவிக்கப்படுகிறது. 6 முதல் 11 வயது வரையிலான குழந்தைகளுக்கு கட்டாய மற்றும் இலவசக் கல்வி அளிக்கப்பட்டது. முதல் 6 ஆண்டுகள் தொடக்கக் கல்வியும் அதைத் தொடர்ந்து 3 ஆண்டுகள் பொதுக் கல்வி அல்லது தொழிற்கல்வி பயிற்சியும் இதையடுத்த மூன்று ஆண்டுகளுக்கு கல்விசார்ந்த அல்லது தொழில் சார்ந்த கல்வியும் கொண்ட கலவித் திட்டம் சிரியாவில் பின்பற்றப்படுகிறது. இரண்டாவது மூன்றாண்டு படிப்புகள் பல்கலைக்கழகச் சேர்க்கைக்கு அவசியமான கல்வியாகும். 15 வயது மற்றும் அதற்கு மேற்பட்ட சிரியர்களின் எழுத்தறிவு சதவீதம் ஆண்கள் 86.0% மற்றும் பெண்கள் 73.6% ஆகும்.\n\n1960 ஆம் ஆண்டு தொடங்கி 1970, 1981, 1994 மற்றும் 2004 ஆம் ஆண்டுகளில் சிரியாவில் மக்கள் தொகை கணக்கெடுப்பு எடுக்கப்பட்டது.\n\nSection::::சி.ஐ.ஏ. உலகத் தகவல் புத்தகம் அடிப்படையில் கிடைத்த புள்ளியியல் தரவுகள்.\nகீழ்கண்ட புள்ளிவிவரங்கள் சி.ஐ.ஏ. உலகத் தகவல் புத்தகம் அடிப்படையில் கிடைத்த புள்ளியியல் தரவுகள் ஆகும்\n\nSection::::மக்கள் தொகை.\n2014 இல் மக்கள் தொகை 17,951,639 ஆகும். சிரிய உள்நாட்டுப் போரால் 4 மில்லியன் மக்கள் அகதிகளாகவும் , குறைந்தது 2,10,000 மக்கள் கொல்லவும் பட்டனர். இதனால் மக்கள் தொகையில் முந்தைய ஆண்டைக் காட்டிலும் 9.7 சதவீதம் மக்கள் தொகை குறைந்தது.\n\n"}
{"id": "282251", "url": "https://ta.wikipedia.org/wiki?curid=282251", "title": "பெரிய அரண்மனை, தாய்லாந்து", "text": "பெரிய அரண்மனை, தாய்லாந்து\n\nபெரிய அரண்மனை (\"Grand Palace\", ,}}) தாய்லாந்தின் தலைநகரமான பேங்காக்கின் மையப்பகுதியில் அமைந்துள்ளது. 1782லிருந்து, இந்த அரண்மனை சியாம் வம்சத்தின் அதிகாரப்பூர்வமான வசிப்பிடமாகும். 1925 ஆம் ஆண்டு வரை ராஜா, அவரது அரச நீதிமன்றம் மற்றும் அரசாங்கம் இந்த அரண்மனை வளாகத்தில் செயல்பட்டனர். தற்போதைய மன்னர், கிங் பூமிபால் அதுல்யாதெச் (ராமா IX) , தற்போது சித்ரலதா அரண்மனை வளாகத்தில் வசிக்கிறார், ஆனால் பெரிய அரண்மனை இன்னும் உத்தியோகபூர்வ நிகழ்வுகளுக்கு பயன்படுத்தப்படுகிறது. ஒவ்வொரு ஆண்டும் பல அரச விழாக்கள் மற்றும் அரசாங்கத்தின் செயல்பாடுகள் அரண்மனை வளாகத்தினுள் நடைபெறுகிறது. இந்த அரண்மனை தாய்லாந்தின் மிகவும் பிரபலமான சுற்றுலா பயணிகளை ஈர்க்கும் இடங்களில் ஒன்றாகும்.\n\nSection::::தோற்றம்.\nசக்ரி வம்சம் நிறுவனர் கிங் புத்தா யோத்வா சுலாலொக் (ராமா I) தலைநகரை தோன்புரியிலிருந்து பாங்காக்கிற்கு மாற்றியபொழுது, அவரது ஆணைப்படி மே 6 1782 அன்று இந்த அரண்மனை கட்டுமானப் பணி தொடங்கியது. அவரைத் தொடர்ந்து வந்த ஆட்சியாளர்களும் பல புதிய கட்டிடங்களையும், கட்டமைப்புகளையும் உருவாக்கினர், குறிப்பாக கிங் சுலாலொங்கொர்ன் (ராமா V) காலத்தில் அதிக அளவில் கட்டப்பட்டன. 1925ல் அரசரும், அரச குடும்பத்தினரும், அரசாங்கமும் நிரந்தரமாக இந்த அரண்மனையிலிருந்து வெளியேறி வேறு வசிப்பிடத்திற்கு மாறினர். 1932ல் முடியாட்சி முடிவுக்கு பிறகு, அனைத்து அரசாங்க அமைப்புகளும் முற்றிலுமாக அரண்மனையிலிருந்து மாற்றப்பட்டது.\n\nவடிவத்தில், அரண்மனை வளாகம் தோராயமாக செவ்வக வடிவத்தில் உள்ளது. நான்கு சுவர்களால் சூழப்பட்டு 218.400 சதுர மீட்டர்(2,351,000 சதுர அடி) இணைந்த பகுதியாக இரத்தனகோசின் தீவில் சாவோ பிரயா ஆற்றின் கரையிலுள்ளது. இது ஒரே கட்டிடமாக இல்லாமல் காட்சி அரங்குகள், கூடாரங்கள், திறந்தவெளி தோட்டங்கள் மற்றும் முற்றமாக அமைந்துள்ளது. இது பல்வேறு பிரிவுகளாக பிரிக்கப்பட்டுள்ளது அவை: மரகதபுத்தக் கோவில், பல்வேறு பொதுக் கட்டிடங்களுடன் வெளிப்பிரகாரம், சக்ரி மகா பிரசாத் கட்டிடங்களை உள்ளடக்கிய நடுப்பிரகாரம், உள்பிரகாரம், மற்றும் சிவாலே தோட்டம் ஆகும். பெரிய அரண்மனை தற்போது பொதுமக்களுக்கு அருங்காட்சியமாக திறந்துவிட்டுள்ளபொழுதும் அங்கு அரசு அலுவலகங்கள் இன்னும் செயல்பட்டுவருகின்றன.\n\nSection::::நுழைவு.\nஅரண்மனைக்குள் நுழைபவர்கள் உடுத்தும் ஆடையானது கட்டுப்படுத்தப்படுகிறது. அரண்மனையின் முக்கிய நுழைவாயினுள் அங்கி போன்ற மேலாடை கொடுக்கப்படுகிறது இதனை கட்டுப்படுத்தப்பட்ட ஆடையின் மீது அணிந்துகொண்டு நுழையலாம்.\n\nபெரிய அரண்மனையின் செவ்வக வடிவ மதில்சுவரில் பக்கத்திற்கு மூன்றாக 12 நுழைவாயில்கள்(ประตู, \"Pratu\", கதவு) உள்ளன, இது செங்கற்களைக் கொண்டும், மோர்டாரைக் கொண்டும் கூம்புவடிவில் கட்டப்பட்டுள்ளன. இந்த நுழைவாயில்கள் அணைத்திற்கும் வெள்ளை வண்ணம் பூசப்பட்டு பிரம்மாண்ட சிவப்பு நிறக் கதவுகளுடன் உள்ளன. இவை அணைத்திற்கும் இயைபு பெயரிடப்பட்டுள்ளன.\n\nபெரிய அரண்மனையின் மதில்சுவரின் மீது சிறிய கோட்டைகள்(ป้อม, \"Pom\") 17 உள்ளன, ஆரம்பத்தில் பத்து கோட்டைகளே இருந்தன; பிற்பாடு 7 கோட்டைகள் சேர்க்கப்பட்டன. இந்த சிறிய கோட்டைகள் பீரங்கி பாதுகாப்பு கட்டைகளாகவும், கண்காணிப்பு கோபுரமாகவும் உள்ளன. கோட்டைகள் அனைத்திற்கும் இயைபு பெயரிடப்பட்டுள்ளன.\n\n"}
{"id": "282256", "url": "https://ta.wikipedia.org/wiki?curid=282256", "title": "சீன யுவான்", "text": "சீன யுவான்\n\nயுவான் (\"yuan\", or ; குறியீடு: ¥; ) முன்னாள் மற்றும் தற்கால சீன] நாணயங்களின் அடிப்படை அலகாகும். சீன மக்கள் குடியரசின் நாணயமான ரென்மின்பியின் முதனிலை அலகாக உள்ளது. தவிரவும் பன்னாட்டுப் புழக்கத்தில் இது ரென்மின்பிக்கு ஒத்த பொருளுடையதாகவும் பயன்படுத்தப்படுகின்றது; ரென்மின்பிக்கான ஐ.எசு.ஓ 4217 சீர்தரக் குறியீடு CNY, “சீன யுவான்” என்பதற்கான சுருக்கமே ஆகும். (இதே போன்று நாணயத்தையும் அலகையும் குறிக்க - \"இசுடெர்லிங்\", \"பவுண்டு\" - பயன்படுத்தும் வழக்கம் பிரித்தானிய நாணயத்திலும் உள்ளது.)\n\n\"யுவான்\" () சிலநேரங்களில் வழக்குமொழியில் \"குய்யை\" (; துவக்கத்தில் வெள்ளிக் கட்டி) எனப்படுகின்றது. ஒரு \"யுவான்\" 10 \"ஜியாவாக\" () (அல்லது வழக்குமொழியில் \"மாவோ\", \"இறகு\") பிரிக்கப்பட்டுள்ளது. ஒரு \"ஜியாவ்\" மேலும் 10 \"பென்\"னாகப் () பிரிக்கப்பட்டுள்ளது.\n\nயுவானின் சீனமொழிக் குறியீடான (元) ஜப்பான், கொரியா நாட்டு நாணயங்களைக் குறிக்கவும் பயன்படுத்தப்படுகின்றது. \"டாலர்\" மற்றும் பிற நாட்டு நாணயங்களை மொழிபெயர்க்கவும் இக்குறியீட்டை சீன மொழியில் பயன்படுத்துகின்றனர்; காட்டாக, அமெரிக்க டாலரை சீனமொழியில் \"மெய்யுவான்\" () எனவும் ஐரோவை \"ஊயுவான்\" () எனவும் மொழிபெயர்க்கின்றனர். ஆங்கிலப் பயன்பாட்டில் அன்னியச் செலாவணி சந்தையில் சீன யுவான் (CNY) பெருநில சீனாவின் அலுவல்முறை நாணயமான ரென்மின்பியைக் (RMB) குறிக்கின்றது.\nSection::::சொற்தோற்றம், எழுத்துமுறை மற்றும் உச்சரிப்பு.\nதரப்படுத்தப்பட்ட மண்டாரின் சீனத்தில் \"யுவானின்\" நேரடிப் பொருள் \"வட்டமான பொருள்\" அல்லது \"வட்டக் காசு\". சிங் அரசமரபு காலத்தில் யுவான் வட்ட வடிவிலான வெள்ளிக் காசாக இருந்தது. \nவழமையான உரைகளில் எளிய சீன எழுத்துமுறையில் எனக் குறிப்பிடப்படுகின்றது; இதன் நேரடிப் பொருள் \"துவக்கம்\" என்பதாகும். முறையான உரைகளில் எளிய எழுத்துரு மூலமோ வழமையான சீன எழுத்துரு மூலமோ குறிக்கப்படுகின்றது; இவை இரண்டுமே \"வட்டம்\" என்ற பொருளுடையது, காசின் உருவத்தைக் குறிப்பதாக உள்ளது. இவை அனைத்துமே தற்கால தரப்படுத்தப்பட்ட சீனத்தில் \"யுவான்\" என உச்சரிக்கப்பட்ட போதிலும் துவக்கத்தில் அவை வெவ்வேறாக உச்சரிக்கப்பட்டன; = ', = '.\n\nசீன மக்கள் குடியரசில் ரென்மின்பி நாணயத்தின் அலகு எனக் குறிக்க '￥' அல்லது 'RMB' என்ற குறியீடு பணத்தொகைக்கு முன்னொட்டாக இடப்படுகின்றது (காட்டாக, ￥100元 அல்லது RMB 100元).\nSection::::மாற்றுச் சொற்கள்.\nசீனாவின் பல பகுதிகளில் ரென்மின்பியின் அலகை \"யுவான்\" என்பதற்கு மாறாக வழக்குமொழியில் \"குய்யை\" (, நேரடிப் பொருளாக \"துண்டு\") என்கின்றனர்.\n\nகண்டோனீயம் பெரும்பாலும் பேசப்படும் குவாங்டாங், குவாங்ச்சீ, ஆங்காங் மற்றும் மக்காவு பகுதிகளில் \"யுவான்\", \"ஜியாவ்\", \"ஃபென்\" ஆகியன முறையே \"மான்\" (), \"ஹூ\" (), \"சின்\" () எனப்படுகின்றன. \"சின்\" என்பது ஆங்கிலச் சொல்லான \"சென்ட்டிலிருந்து\" பெறப்பட்டுள்ளது.\nSection::::தொடர்புடைய நாணய அலகுகள்.\nவழமையான எழுத்துரு ஹொங்கொங் டொலர், மக்காவ்வின் படாக்கா, புதிய தாய்வான் டொலரையும் குறிக்கப் பயன்படுத்தப்படுகின்றது. இலுப்பினும் இவற்றின் ஏனைய நாணயப் பிரிவுகள் அதே பெயர்களை கொண்டிருப்பதில்லை. புதிய தாய்வான் டொலர் தரப்படுத்தப்பட்ட சீனமொழியில் \"யுவான்\" என்றும் எழுத்துருவில் 元, 圆 அல்லது 圓 என்றும் குறிப்பிடப்படுகின்றது.\n\nகொரிய சப்பானிய நாணய அலகுகளின் பெயர்களான, முறையே வன் மற்றும் யென், மண்டாரின் \"யுவானின்\" உடனொத்தவைகளே; இவையும் அவ்வவ் மொழிகளில் \"வட்டம்\" எனப் பொருள்படுகின்றன.\n\nசப்பானிய யென் (\"என்\") துவக்கத்தில் சீன எழுத்துரு வாலும் பின்னர் எளிதாக்கப்பட்டு எனவும் குறிப்பிடப்பட்டது. \n\nகொரிய வன் (\"வன்\") சீன எழுத்துருவில் 1902 முதல் 1910 வரை என்றும் இரண்டாம் உலகப் போருக்குப் பின்னர் என்றும் எழுதப்பட்டு வந்தது. தற்போது வட, தென் கொரியாக்களில் அங்குல் எழுத்துமுறையில் என தனிப்பட்ட முறையில் எழுதப்படுகின்றன.\n\n"}
{"id": "282264", "url": "https://ta.wikipedia.org/wiki?curid=282264", "title": "தவசிப்பட்சி", "text": "தவசிப்பட்சி\n\nதவசிப்பட்சி ஒரு இரவுப் பறவையாகும். இது உறங்கும்பொழுது தலைகீழாகத் தவம் இருக்கும் தோற்றத்தில் இருப்பதால் இந்தப் பெயர் ஏற்பட்டது. இவை பொதுவாக பழுத்த மாம்பழம் மற்றும் வாழைப்பழங்களை உண்டு வாழ்கின்றன. விவசாயிகள் தங்கள் பழங்களைக் காப்பாற்ற விஷம் வைப்பதால் இப்பறவை இனம் அழிந்து வருகிறது. \n"}
{"id": "282308", "url": "https://ta.wikipedia.org/wiki?curid=282308", "title": "அடை", "text": "அடை\n\nஅடை () என்பது அரிசி, பருப்பு வகைகள், சிறு தானியங்கள் ஆகியவற்றை பல விதமான சேர்க்கைகளில் ஊறவைத்து, மிளகாய், உப்பு சேர்த்து அரைத்துத் தோசையைப் போல வட்டமாகச் சுட்டு எடுக்கும் உணவுப் பண்டம் ஆகும்.\nSection::::சாப்பிடும் விதம்.\nகத்தரிக்காய், வாழைப்பூ, தேங்காய், வெங்காயம் ஆகியவற்றையும் மிகப்பொடியாக அரிந்து, அடையின் மீதுத் தூவிச் சமைப்பர்.சம்பிரதாயமாக வெல்லம் அடையுடன் தொட்டுக்கொள்ளப்பட்டது.தற்காலத்தில் பலவிதமான சட்டினிகள் அடையுடன் தொட்டுக்கொள்ள வந்துவிட்டன\n"}
{"id": "282312", "url": "https://ta.wikipedia.org/wiki?curid=282312", "title": "சீலா (மீன்)", "text": "சீலா (மீன்)\n\nசீலா மீன் ( ஆங்கிலம் : Barracuda) உணவிற்குப் பயன்படும் முதுகெலும்புள்ள திருக்கை மீன் போன்ற ஒருவகை மீன் இனம் ஆகும். இவற்றின் தோல் பகுதி மின்மையான செதில்களைக்கொண்டு காணப்படுகிறது. இவை பொதுவாக 2.1 மீட்டர் (6.9 அடி) நீலமும், 30 செமீ (12 அன்குலம்) அகலமும் கொண்டு காணப்படுகிறது. இவை அட்லாண்டி பெருங்கடல், கரிபியக் கடல் மற்றும் இந்தியப் பெருங்கடல் போன்றவற்றில் காணப்படுகிறது. இவை உப்பு நீரிலும், நன்னீரிலும் வளரும் தன்மைகொண்டது. இவை தண்ணீரின் மேல் மட்டத்திலும் பவளப்பறைக்கு அருகிலும் வாழுகிறது.உலகிலேயே அதிக விஷத்தன்மை உடைய மீன் வகை இது என கருதப்படுகிறது.\n\nSection::::வகைகள்.\nஇவற்றில் ஓலைபோன்று நீளமாகக்காணப்படுவது \"ஓலைச் சீலா\", கட்ட்கையாக உடல் முழுவதும் சாம்பல் நிறம் கொண்டு காணப்படுவது \"கட்டையஞ்சீலா\", உருண்டைவடிவில் இருப்பது \"குழிச் சீலா\", உடல்முழுவதும் சாம்பர் நிறம், வாயில் மட்டும் மஞ்சல் நிறத்தில் காணப்படுவது \"கரைச் சீலா\" (இவை கரை ஓரங்களில் காணப்படும்), கொழுப்பு அதிகமகவும் சாப்பிட அதிக சுவையுடன் உள்ள சீலா \"நெய் சீலா\", \"வெள்ளுராச் சீலா\", \"லோப்புச் சீலா\", மற்றும் \"நாய்க்குட்டிச் சீலா\" என பலவகையில் இவை காணப்படுகின்றன.\n"}
{"id": "282559", "url": "https://ta.wikipedia.org/wiki?curid=282559", "title": "தவிட்டுக்கொய்யா", "text": "தவிட்டுக்கொய்யா\n\nதவிட்டுக்கொய்யா தென் மற்றும் தென் கிழக்கு ஆசிய நாடுகளில் காணப்படுகிறது. இதன் பழம் சாப்பிடுவதற்கு உரியது.\n"}
{"id": "282565", "url": "https://ta.wikipedia.org/wiki?curid=282565", "title": "இரண்டு சீனாக்கள்", "text": "இரண்டு சீனாக்கள்\n\nஇரண்டு சீனாக்கள் என்ற சொற்பயன்பாடு (\"Two Chinas\",) \"சீனா\" என தன்னை அறிமுகப்படுத்திக் கொள்ளும் இரண்டு அரசியல் நிலப்பகுதிகளைக் குறிக்கின்றது:\n\n\n\nSection::::பின்னணி.\n1912ஆம் ஆண்டில் சீனப் புரட்சி காரணமாக பேரரசர் சுவாங்டோங் பதவி துறந்தார். சுன் இ சியன் தலைமையிலான புரட்சியாளர்கள் நாஞ்சிங்கில் சீனக் குடியரசை நிறுவினர். அதேவேளையில் கிங் அரச வம்ச படைத்தளபதி யுவான் ஷிக்காய் தலைமையிலான பெயாங் அரசு பெய்ஜிங்கில் செயல்பட்டது. இந்த அரசு சட்டபூர்வமானதாக இல்லை என சீனத் தேசியவாத கட்சி, குவோமின்டாங் கட்சியின் நாஞ்சிங் அரசு எதிர்த்தது. \n\n1912 முதல் 1949 வரை போர்த்தளபதிகள் ஆட்சியும் சப்பானியர்களின் படையெடுப்பும் சீன உள்நாட்டுப் போரும் சீனாவை சீர்குலைத்து வந்தன. இந்த கொந்தளிப்பான காலத்தில் சீனாவில் குறைந்த காலமே ஆண்ட பல அரசுகள் உருவாகி மறைந்தன. யுவான் ஷிக்காயின் பெயாங் அரசு (1912-1928), சீனப் பொதுவுடமைக் கட்சி நிறுவிய சீன சோவியத் குடியரசு (1931-1937), ஃபுஜியான் மக்கள் அரசு (1933-1934), மஞ்சுகோ பொம்மையாட்சி (1932-1945), வாங் ஜிங்வெயின் சப்பானியராதிக்க பொம்மை அரசு (1940-1945) ஆகியன இவற்றில் சிலவாகும்.\n\n1949இல் சீன உள்நாட்டுப் போர் முடிவடைந்த நிலையில் சீன பொதுவுடமைவாதிகள் மா சே துங் தலைமையில் சீன மக்கள் குடியரசை நிறுவினர். இந்த அரசு பெருநிலச் சீனாவின் கட்டுப்பாட்டைக் கைப்பற்றியது. சங் கை செக் அரசுத் தலைவராகவிருந்த சீனக் குடியரசு தாய்வானுக்குப் பின்வாங்கியது.\n\nஅடுத்த பல ஆண்டுகளுக்கு சண்டை தொடர்ந்தாலும் கொரியப் போரின் போது இருவரும் கட்டுப்படுத்தும் நிலப்பகுதிகள் தெளிவாயின: பொதுவுடமைவாதிகள் நிர்வகித்த சீன மக்கள் குடியரசு பெய்ஜிங்கிலிருந்து பெருநிலச் சீனாவின் பெரும்பகுதியைக் கட்டுப்படுத்த, சீனக் குடியரசு தற்போது தாய்பெயிலிருந்து, தாய்வான் தீவையும், சுற்றியுள்ள தீவுகளையும் புஜியான் மாகாண கடலோரத் தீவுகளையும் கட்டுப்பாட்டில் வைத்திருந்தது. கொரியப் போர் தொடங்கியபோது தாய்வானை ஆக்கிரமிக்கவிருந்ததை தடுக்க உதவிய அமெரிக்க ஐக்கிய நாடு இந்த நிகழ்நிலை அமைப்பை உறுதி செய்தது. \nபல்லாண்டுகளாக இரு அரசுகளும் தாங்களே உண்மையான சீனா அரசாக உரிமை கோரி வந்தன. நேரடிச் சண்டை குறைந்து அயல்நாட்டு உறவுகளைப் பேணுவதன் மூலம் இது நிலவி வந்தது. 1970களுக்கு முன்பாக பல நாடுகளும் ஐக்கிய நாடுகள் அமைப்பும் சீனக் குடியரசை பெருநிலச் சீனாவையும் தாய்வானையும் உள்ளடக்கிய \"சீனா\"வின் உண்மையான அரசாக ஏற்றிருந்தன. ஐக்கிய நாடுகள் அவையின் நிறுவன உறுப்பினராக சீனக் குடியரசு இருந்து வந்தது; பாதுகாப்பு அவையின் ஐந்து நிரந்தர உறுப்பினர்களில் ஒருவராகவும் ஏற்கப்பட்டிருந்தது. 1971ஆம் ஆண்டில் சீனக் குடியரசு வெளியேற்றப்பட்டு மாற்றாக சீன மக்கள் குடியரசு ஏற்றுக்கொள்ளப்பட்டது. 1970களுக்கு முன்னர் வெகுசில நாடுகளே சீன மக்கள் குடியரசை ஏற்றிருந்தன. முதலில் ஏற்ற நாடுகளில் சோவியத் கூட்டாட்சி நாடுகள், கூட்டுசேரா இயக்க நாடுகள், மற்றும் ஐக்கிய இராச்சியம் (1950) ஆகியன உள்ளடங்கும். 1971இல் மாற்றத்திற்கான காரணியாக ஐக்கிய நாடுகள் பொதுச் சபை சங் கை செக்கின் அரசை சீனப் பிரதிநிதியாக இருப்பதற்கு மறுத்து வெளியேற்றியதே ஆகும்.சீன மக்கள் குடியரசிற்கு விரைவிலேயே அமெரிக்க ஐக்கிய நாடு உள்ளிட்ட பல நாடுகளின் ஏற்பு கிடைத்தது. சீனக் குடியரசு தொடர்ந்து தன்னை சீனாவின் சட்டபூர்வ பிரதிநிதியாக ஏற்றுக்கொள்ளப்பட சீன மக்கள் குடியரசுடன் போட்டியிட்டு வருகின்றது. \n\n1990கள் முதல் தாய்வானின் விடுதலைக்கான முறையான ஏற்பைக் கோரி அரசியல் இயக்கங்கள் நடைபெற்றன. இது சீனாவின் சட்டபூர்வ அரசு என்பதற்கு மாறான விவாதமாக அமைந்துள்ளது. தாய்வானின் கண்ணோட்டத்தில் சீனக்குடியரசு மற்றும் சீன மக்கள் குடியரசு இரண்டுமே இறையாண்மையுள்ள நாடுகள்; இவை \"இரண்டு சீனாக்கள்\" அல்லது \"ஒரு சீனா, ஒரு தாய்வான்\". முன்னாள் சீனக் குடியரசுத் தலைவர் சென் ஷூயி-பியன் பிடிவாதமாக இந்த நிலையை ஆதரித்தார். சென் தலைமையிலான சீனக் குடியரசாட்சி தங்கள் கட்டுபாட்டிலுள்ள பகுதிகளுக்கு மட்டும் —தாய்வானும் சுற்றுத் தீவுகளுக்கு— ஐக்கிய நாடுகள் அவையில் உறுப்பினராக ஏற்கக் கோரியது. தற்போதைய தாய்வானின் தலைவர் மா யிங்-ஜியோ இதற்கான முனைப்பை நிறுத்தி வைத்துள்ளார்.\n"}
{"id": "282602", "url": "https://ta.wikipedia.org/wiki?curid=282602", "title": "தங்குதன் கார்பைடு", "text": "தங்குதன் கார்பைடு\n\nதங்குதன் கார்பைடு (வேதி வாய்ப்பாடு: WC) என்பது ஒரு கார்பைடு வகை வேதிச் சேர்மமாகும். டங்க்ஸ்டன் அணுக்களையும் கார்பன் அணுக்களையும் சம எண்ணிக்கையில் கொண்டுள்ளது. இது சாம்பல் நிறமுடைய தூள் ஆகும், ஆனால் இதனை பல்வேறு வடிவங்களில் உருவாக்கி, தொழித்துறை இயந்திரங்கள், வெட்டுக் கருவிகள், உராய்வுக்காகிதங்கள், ஆயுதங்கள், கருவிகள், ஆபரண நகைகள் போன்றவற்றை செய்யப் பயன்படுத்தலாம்.\n\nதங்குதன் கார்பைடு, எஃகை விட இருமடங்கு விறைப்பு விசையைக் கொண்டுள்ளது. இதன் யங்கின் மட்டு தோராயமாக 530–700 GPa,  ஐக் கொண்டுள்ளது, மேலும் இது எஃகு, தைட்டானியம் போன்றவற்றை விட அதிக அடர்த்தியை உடையது. இதன் கடினத்தன்மையை குருந்தத்துடன்  (α-Al\n2O\n3) ஒப்பிடலாம்.\n\nSection::::தொகுப்பு முறைகள்.\nதங்குதன் உலோகத்தையும் கார்பனையும் 1400–2000 °செ உயர் வெப்பநிலையில் வினைபடுத்தி டங்க்ஸ்டன் கார்பைடை தயாரிக்கலாம்.  வேறு முறையில் சற்று குறைவான வெப்பநிலையான 900 மற்றும் 1200 °செ இல் உலோக டங்க்ஸ்டன் (அ)  WO\n3  ஐ  CO/CO கலவையுடன் H\n2 முன்னிலையில் வினைப்படுத்தி தயாரிக்கலாம்.\n\nWC ஐ கிராபைட்டு உடன் WO\n3 ஐ 900 °செ வெப்பநிலையிலோ அல்லது ஐதரசன் முன்னிலையில் 670 °செ வெப்பநிலையிலோ வெப்பப்படுத்தி தயாரிக்கலாம். வேதி ஆவிப் படிவு முறையிலும் WC ஐத் தயாரிக்கலாம்:\n\nSection::::வேதிப்பண்புகள்.\nஇரண்டு வகையான டங்க்ஸ்டன் கார்பைடுகள் உள்ளன, ஒன்று WC மற்றொன்று W\n2C.\n\nஉயர் வெப்பநிலைகளில் டங்க்ஸ்டன் கார்பைடு டங்க்ஸ்டனாகவும் கார்பனாகவும் சிதைகிறது, உயர் வெப்பநிலை வெப்ப தெளிப்பின் போது இது நிகழ்கிறது.\n\nதங்குதன் கார்பைடு   வெப்பநிலையில் ஆக்சிசனேற்றம் அடைகிறது. அமிலத்தால் பாதிப்படைவதில்லை, ஐத்ரோ புளுரிக் அமிலம், நைட்ரிக் அமிலம் (HF/HNO\n3) இவைகளின் கலவையால் தாக்கலாம். \n\nSection::::இயற்பியல் பண்புகள்.\n1 வளிமண்டல அழுத்தத்தின் கீழ், தங்குதன் கார்பைடு ஆனது மிக உயர்ந்த வெப்பநிலையில் உருகும் திறன் கொண்டது இதன் உருகுநிலை வெப்பநிலை 2,870 °C (5,200 °F) ஆகும். இதன் கொதிநிலையானது 6,000 °C (10,830 °F). இதன் வெப்பங்கடத்து திறனானது 110 W·m·K, மற்றும் வெப்ப விரிவுக் குணகம் 5.5 \"µ\"m·m·K.\n\nதங்குதன் கார்பைடானது அதிதீவிரமான கடினத்தன்மை கொண்டது. கனிமங்களின் கடினத்தன்மை தொடர்பான மோவின் அளவுகோலில் இது ஒன்பதாவத இடத்தைப் பெறுகிறது. மேலும், விக்கரின் கடினத்தன்மை அளவீட்டில் 2600 என்ற எண் மதிப்பிற்கு அருகாமையிலான ஒரு மதிப்பினைக் கொண்டுள்ளது. இதன் யங் குணகத்தின் மதிப்பானது தோராயமாக 530–700 கிகாபாசுகல் ஆக உள்ளது. இதன் பருமக் குணகம் 630–655 கிகாபாசுகல் ஆகவும், மற்றும் நறுக்கக் குணகம் 274 கிகா பாசுகலாகவும் உள்ளது. இது உயர்ந்தபட்சமாக 344 மெகா பாசுகல் இழுவலிமையைக் கொண்டுள்ளது. அதே போன்று உச்சபட்ச அமுக்க வலிமையாக சற்றேறக்குறைய 2.7 கிகா பாசுகலையும் மற்றும் பாய்சானின் விகிதம் 0.31ஐயும் கொண்டுள்ளது.\n\nதங்குதன் கார்பைடு மெல்லிய கம்பியில் நெட்டலையின் (ஒலியின் வேகம்) வேகமானது 6220 மீட்டர்/விநாடிகள் ஆகும்.\n\nதங்குதன் கார்பைடானது மிகக் குறைவான மின் தடையானது ஏறக்குறைய 0.2 \"µ\"Ω·m ஆனது வனேடியம் போன்ற உலோகங்களின் மின் தடை மதிப்புடன் (0.2 \"µ\"Ω·m) ஒப்புநோக்கத்தக்கதாகும்.\n\nSection::::அமைப்பு.\nதங்குதன் கார்பைடு இரண்டு விதமான படிக அமைப்புகளில் காணப்படுகின்றன. அவை, அறுங்கோண வடிவம் மற்றும் α-தங்குதன்கார்பைடு (WC) (hP2, space group Pm2, No. 187), and a cubic high-temperature form, β-WC, which has the rock salt structure. அறுகோண வடிவமானது, எளிய உலோக அணுக்களின் அடுக்கானது ஒரு அறுகோண கூடுகளானவ, நேரடியாக ஒன்றின் மேல் ஒன்றாக அடுக்கப்பட்டது போல் (அதாவது நெருக்கமாக பிணைக்கப்படாமல்), கார்பன் அணுக்கள் பாதியளவிலான இடைவெளிகளை நிரப்பிய வண்ணம், 6 அணைவு எண் கொண்டு தங்குதன் மற்றும் கரியணுக்கள், ஒரு ஒழுங்கான முக்கோணப்பட்டக வடிவத்தைக் கொண்டவையாகவும் காணப்படுகின்றன. அலகுக்கூட்டின் பரிமாணங்களிலிருந்து பின்வரும் பிணைப்பு நீளங்கள் கணக்கிடப்படலாம்; அறுங்கோண வடிவில் இணைக்கப்பட்டுள்ள அடுக்கில் தங்குதன் அணுக்களுக்கிடையேயான தொலைவானது 291 பிகோமீட்டராகவும், இரு அடுத்தடுத்த சேரக்கூடிய அடுக்குகளில் இருக்கக்கூடிய தங்குதன் அணுக்களுக்கிடையேயுள்ள குறைந்தபட்ச தொலைவு 284 பிகோமீட்டராகவும், மற்றும் தங்குதன் மற்றும் கார்பன் அணுக்களுக்கிடையேயுள்ள நீளமானது 220 பிகோமீட்டராகவும் உள்ளன. தங்குதன் மற்றும் கார்பன் அணுக்களுக்கிடையேயான பிணைப்பு நீளமானது (218 pm) கடுமையாக குலைக்கப்பட்ட முக்கோணப்பட்டக வடிவிலான அணைவு தங்குதனின் பிணைப்பு நீளத்தோடு ஒப்புநோக்கத் தக்கதாக உள்ளது.\n\nமூலக்கூறு நிலை தங்குதன் கார்பைடானது ஆராயப்படும் போது, இந்த வாயு நிைல கூறுகள் 171 பிகோமீட்டர் அளவிலான பிணைப்பு நீளத்தைக் கொண்டுள்ளதை அறிய முடிகிறது.\n\nSection::::நச்சுத்தன்மை.\nஇச்சேர்மத்தின் முதன்மையான உடல் நலம் சார்ந்த ஆபத்தானது இதன் துகள்களை சுவாசிப்பது இழைநார்ப் பெருக்கத்தை விளைவிக்கும் தன்மையைக் கொண்டிருப்பதேயாகும். கோபால்ட்–சிமெண்ட் பூசப்பட்ட தங்குதன் கார்பைடும் கூட அமெரிக்க தேசிய நச்சியல் திட்டத்தினால் மனிதனில் புற்றுநோயை ஏற்படுத்தக்கூடிய காரணியாகவே அடையாளப்படுத்தப்பட்டுள்ளது. \n"}
{"id": "282613", "url": "https://ta.wikipedia.org/wiki?curid=282613", "title": "தாளைக்கரை கிராமம்", "text": "தாளைக்கரை கிராமம்\n\nதாளக்கரை, இந்தியாவின் தென் பகுதியிலுள்ள தமிழ்நாடு மாநிலத்திலுள்ள திருப்பூர் மாவட்டம், குண்டடம் ஊராட்சி ஒன்றியத்தில் உள்ள சங்கரண்டாம்பாளையம் ஊராட்சியிலுள்ள கிராமம் ஆகும். இங்கு ஒன்று முதல் எட்டாம் வகுப்பு முடிய உள்ள ஓா் நடுநிலைப்பள்ளி உள்ளது. இக்கிராமம் அமராவதி ஆற்றங்கரையோரத்தின் மேற்கு திசையில் உள்ளது.\n"}
{"id": "282626", "url": "https://ta.wikipedia.org/wiki?curid=282626", "title": "பழையங்குடி", "text": "பழையங்குடி\n\nதிருவாரூர் மாவட்டம், திருத்துறைப்பூண்டி வட்டம், பழையங்குடி ஊராட்சிக்குட்பட்ட ஒரு சிற்றூர் பழையங்குடி . இது திருவாரூர்-திருத்துறைப்பூண்டி வழித் தடத்தில் திருத்துறைப்பூண்டி அருகில் 8 கிமீ தொலைவில் அமைந்துள்ளது. \n\nபழையங்குடி கிராமத்தில் பழையங்குடி ஊராட்சி ஒன்றிய நடுநிலைப் பள்ளி ஒன்று உள்ளதும். இக்கிராமத்தில் உள்ளவர்களின் முக்கிய தொழில் விவசாயம் ஆகும். அரிச்சந்திரா நதி பாய்கிறது.\n\nஇங்குள்ள பழமையான சிவன் கோவிலின் இறைவன் பெயர் அகத்தீஸ்வரர். கோவிலும் அகத்தீசுவர் கோவில் என்று அழைக்கப்படுகிறது. இக்கோவிலில் தைப்பூசத் திருவிழா கொண்டாடப்படுகிறது. இக்கிராம எல்லையில் தொழுதூரைச் சார்ந்த நல்ல மாரியம்மன் ஆலயம் அமைந்துள்ளது. இக்கோவிலில் சித்திரை மாதப் பெருவிழா நடத்தப்பட்டு வருகிறது. \n\nஇவ்வூரின் பழைமையான பெயர் கர்மரங்க வன ஷேத்திரம் ஆகும். கர்மவரங்க மரங்கள் நிறைந்து இருந்ததால் இது கர்மரங்க வன ஷேத்திரம் என அழைக்கப்பட்டது. இந்த கர்மரங்க மரத்திற்கு தம்பரத்தை மரம் என்ற பெயரும் உண்டு. \n"}
{"id": "282659", "url": "https://ta.wikipedia.org/wiki?curid=282659", "title": "1657", "text": "1657\n\n1657 (MDCLVII) கிரெகொரியின் நாட்காட்டியில் ஒரு திங்கட்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் வியாழக்கிழமையில் ஆரம்பமான சாதாரண ஆண்டு ஆகும்.\n\n\n"}
{"id": "282670", "url": "https://ta.wikipedia.org/wiki?curid=282670", "title": "நீலவானில் ஒரு வெள்ளை சூரியன்", "text": "நீலவானில் ஒரு வெள்ளை சூரியன்\n\nநீலவானில் ஒரு வெள்ளை சூரியன் (\"Blue Sky with a white Sun\", சீனம்: 青天白日旗; பின்யின்: Qīng tīan bái rì qí) என்பது தைவான் நாட்டினுடைய குவோமின்டாங் கட்சியின் கொடி மற்றும் சின்னமாக விளங்குகிறது. இக்கொடியானது சீனக்குடியரசின் ஒரு சிறு நிலப்பகுதிக்கு கொடியாகவும், சீனநாட்டின் தேசிய சின்னமாகவும், கப்பற்படையின் கொடியாகவும் திகழ்கிறது.\nநீல வானில் ஒரு வெள்ளை சூரியன் என்ற குறியீட்டில் சூரியனைச் சுற்றியுள்ள 12 கதிர்கள், 12 மாதங்களையும் பாரம்பரிய சீனாவின் பன்னிரண்டு மணி நேரத்தையும் ((時辰 சிச்சென்) குறிக்கின்றன. ஒவ்வொரு கதிரும் நவீன நேரமான இரண்டு மணிகளையும் மற்றும் முன்னேற்றத்திற்கான சக்தியையும் அடையாளப் படுத்துகின்றன.\n\nSection::::கொடியின் வரலாறு.\nநீல வானில் ஒரு வெள்ளை சூரியன் என்ற இக் கொடியானது, குடியரசுப் புரட்சியின் தியாகியான லு அவுடாங் என்பவரால் முதலில் வடிவமைக்கப்பட்டது. ஆங்காங்கில் 1895 ஆம் ஆண்டு பிப்ரவரி 21 இல் நடைபெற்ற சிங் அரச மரபுக்கு எதிரான சீனாவைப் புதுப்பிக்கும் சமூகம் என்ற புரட்சிப்படை அமைப்பின் துவக்க விழாவில் கொடியை இவர் வெளியிட்டார்.\nசீனக் குடியரசின் அறிவிப்புக்குக் காரணமான 1911 ஆம் ஆண்டு வூசாங் கிளர்ச்சியின் போது, பல்வேறு புரட்சிப் படைகள் அவர்களுக்கென்று தனித்தனியாக வெவ்வேறு கொடிகளை வைத்திருந்தனர். லு அவுடாங்கின் நீல வானில் ஒரு வெள்ளை சூரியன் கொடியை குவாங்டாங், குவாங்சிகி, யுன்னான் மற்றும் குழியொவ் மாகாணங்கள் பயன்படுத்தின. அதே வேளையில் 18 நட்சத்திரக் கொடி, ஐந்து வண்ணக் கொடி முதலியன மற்றெங்கும் பயன்படுத்தப்பட்டது. \nசனவரி 1, 1912 அன்று சீன குடியரசின் அரசாங்கம், அமைக்கப்பட்ட போது, \"ஐந்து வண்ணக் கொடி” தேசிய கொடியாக ஏற்றுக்கொள்ளப்பட்டது, ஆனால், சன் யாட்-சென் அக்கொடியின் வடிவமைப்பை பொருத்தமானதாகக் கருதவில்லை. பேரரசுகள் காலத்திய அடுக்கதிகாரத்தை கொடியில் காணப்பட்ட கிடைமட்ட வரிசை மறைமுகமாக குறிப்பிடுவது போல் இருந்தது என்பதுதான் அதற்கான காரணமாகும். இதனால் அவர் 1917 இல் குவாங்சோவில் அரசமைத்த போது நீல வானில் ஒரு வெள்ளை சூரியன் கொடியை கட்சிக் கொடியாகவும், நீல வானம், வெள்ளை சூரியன், முழுக்க சிவந்த பூமி (青天白日滿地紅) கொடியை நாட்டின் கொடியாகவும் ஏற்றுக் கொண்டார். பின்னர் இதுவே கடற்படையின் கொடியுமாக ஏற்கப்பட்டது. 1928 ஆம் ஆண்டில் அரசு முறைப்படி நீல வானில் ஒரு வெள்ளை சூரியன் கொடி கடற்படைக் கொடியாக அறிவிக்கப்பட்டது.\n\nநீல வானம், வெள்ளை சூரியன், முழுக்க சிவந்த பூமி, கொடி சீனக்குடியரசின் (தைவான்) கொடியாக இன்றும் போற்றப்படுகிறது.\n\nSection::::தேசிய சின்னத்தின் வரலாறு.\nசீனக் குடியரசின் தேசிய சின்னம் நீலவானில் ஒரு வெள்ளை சூரியன் கொடியில் இருந்து உருவாக்கப்பட்டது ஆகும். இதன் அமைப்பை 1924 ஆம் ஆண்டு வாம்போவா இராணுவ கழகத்தில் இகி யின்சின் வடிவமைத்தார். பின்னர் இது சட்டப்பூர்வமாக தேசியக்கொடி என்றும் சீனக்குடியரசின் தேசியச் சின்னம் என்றும் 1928 ஆம் ஆண்டில் அறிவிக்கப்பட்டது.\n\nதேசிய சின்னத்தில் சூரியக்கதிர்களுக்கும் விளிம்பிற்கும் இடையில் சிறிது இடைவெளி காணப்படும். இவ்விடைவெளி வானத்தின் பரந்து விரிந்த எல்லையைக் குறிப்பதாக கருதப்பட்டது. அதேசமயம் குமிண்டாங் சின்னத்தில் கதிர்கள் இடைவெளி ஏதுமின்றி விளிம்பைத் தொட்டவண்ணம் இருக்கும். இது புரட்சியின் சக்தியானது சூரியனின் சக்திக்கு நிகரானது என்பதைக் குறிப்பதாகவும் கருதப்பட்டது. \n\n1913 முதல் 1928 வரை சீனக்குடியரசின் தேசிய சின்னமாக பன்னிரண்டு குறியீடுகளடங்கிய தேசிய சின்னமாக (十二章國徽) விளங்கியது. மரபார்ந்த இக்குறியீடுகள் பண்டைய சீனப்பேரரசர்களின் ஆடைகளின் அடிப்படையில் அமைந்திருந்தன. இவ்வடிமைப்பு லூசன், சியான் டாவுசன் மற்றும் சூ சோவுசாங் ஆகியோரால் 1912 ஆம் ஆண்டு ஆகத்து 28 இல் வடிவமைக்கப்பட்டது. 1913 ஆம் ஆண்டு பிப்ரவரி மாதத்தில் தேசிய சின்னமாக ஏற்றுக் கொள்ளப்பட்டது. 1915 முதல் 1916 ஆம் ஆண்டுகளில் ஆட்சி புரிந்த அரசரும் இதேசின்னத்தையே ஏற்று ஆட்சிபுரிந்தார். வடக்கில் இருந்து மேற்கொள்ளப்பட்ட படையெடுப்பிற்குப் பின்னர் இச்சின்னம் மாற்றப்பட்டு 1928 ஆம் ஆண்டில் நீல வானில் ஒரு வெள்ளை சூரியன் சின்னம் தேசிய சின்னமாக ஏற்கப்பட்டது.\n\nSection::::தாங்குவா காலச்சூழல்.\nகுடியரசின் தொடக்க ஆண்டுகளில், கோமின்டாங் கட்சி தன்னுடைய அரசியல் செல்வாக்கினைப் பயன்படுத்தி சீனக் குடியரசு கொடியின் முக்கிய அம்சங்களை தானும் பகிர்ந்து கொண்டது. ஓரு பொதுவான படக்காட்சி , கோமின்டாங் கொடியின் இடப்புறமும் சீனக்குடியரசுக் கொடியின் வலது புறமும் ஒதுங்கியிருந்தன. இரண்டிலுமே ஒரு கோணத்தில் தேசத் தந்தை சன் யாட் சென்னின் உருவப்படம் முகப்பிடப்பட்டிருந்தது. சீனக் குடியரசின் அரசியலமைப்பு பிரகடனம் செய்யப்பட்ட பிறகு கட்சிக் கொடியில் அத்தகைய காட்சிகள் அகற்றப்பட்டு தேசியக் கொடி முன்னிலைப்படுத்தப்பட்டது. \nசீனக்குடியரசின் அரசங்கம் தைவா வந்த பிறகு அதிலும் குறிப்பாக இராணுவச் சட்டத்தின் விளைவாக கோமின்டாங் கட்சி தன் கொடியையும் அதன் அம்சங்கள் சிலவற்றையும் இழந்தது. ஆனாலும் கோமின்டாங் கட்சி அலுவலகங்களிலும் அரசியல் பேரணிகளிலும் கூட்டங்களிலும் நீலக் கொடியை காணமுடிந்தது.\n\n"}
{"id": "282722", "url": "https://ta.wikipedia.org/wiki?curid=282722", "title": "சுண்ணாம்புக் கீரை", "text": "சுண்ணாம்புக் கீரை\n\nசுண்ணாம்புக் கீரை ( False Amaranth) (தாவரவியல்:Digera muricata) என்பது ஒரு வகையான கீரை வகை ஆகும். இதன் இலைகள் மருத்துவ குணம் உடையவையாக உள்ளது. இவை ஆசியக் காடுகளில் அதிகம் காணப்படுகிறது. தொய்யக் கீரை, துயிலிக் கீரை, காட்டுக்கீரை என்றும் இதனை அழைப்பர். இதன் பிற தாவரவியல் பெயர்கள் \" Achyranthes muricata, Achyranthes alternifolia, Digera alternifolia, Digera arvensis\" என்பனவாகும்.\n\n"}
{"id": "282727", "url": "https://ta.wikipedia.org/wiki?curid=282727", "title": "சிறந்த துணை நடிகைக்கான பிலிம்பேர் விருது – தமிழ்", "text": "சிறந்த துணை நடிகைக்கான பிலிம்பேர் விருது – தமிழ்\n\nசிறந்த தமிழ் துணை நடிகைக்கான தென்னிந்திய பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்திய மொழித் திரைப்படங்களில் சிறப்பான நடிப்பினை வெளிப்படுத்தும் சிறந்த துணை நடிகைக்கு வழங்கப்படுகிறது.\n\nSection::::விருது வென்றவர்கள்.\nஇவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன. குறிப்பிடப்படும் ஆண்டானது அந்தத் திரைப்படம் வெளியான ஆண்டினைக் குறிப்பதாகும்.\n"}
{"id": "282728", "url": "https://ta.wikipedia.org/wiki?curid=282728", "title": "சன் பார்மா", "text": "சன் பார்மா\n\nசன் பார்மா அல்லது சன் ஃபார்மாசிட்டிகல்ஸ் தொழிற்சாலைகள் நிறுவனம் (Sun Pharma, Sun Pharmaceuticals Industries Limited, , ), மும்பையைத் தலைமையிடமாகக் கொண்ட ஒரு பன்னாட்டு மருந்து நிறுவனமாகும். 1983 ஆம் ஆண்டு திலீப் சங்வியால் குஜராத் மாநிலத்திலுள்ள வாபி நகரில் துவங்கப்பட்டது. மும்பையை தலைமையிடமாகக் கொண்ட அந்நிறுவனம் தற்போது இதயவியல், நரம்பியல், இரையகக் குடயலியவியல் மற்றும் நீரிழிவு நோய்சர்க்கரை நோய்க்கான மருந்துகளை தயாரித்து வருகிறது. 2014 ஆம் ஆண்டு மற்றொரு மருந்து தயாரிக்கும் நிறுவனமான ரான்பாக்ஸியை வாங்கியது. இதனால் இந்நிறுவனம் நாட்டிலேயே மிகப்பெரிய மருந்துகள் உற்பத்தி செய்யும் நிறுவனமாக திகழ்கிறது. \n\nஇந்நிறுவனத்தின் முக்கியமான சந்தைகள் இந்தியா மற்றும் அமெரிக்கா ஆகும். இந்நிறுவனத்தின் தற்போதைய மொத்த விற்பனை சுமார் $12 பில்லியன் ஆகும், இது 2015ன் இறுதியில் $20 பில்லியனை எட்டும் என்று அறிக்கைகள் கூறுகின்றன. சுமார் 26 தொழிற்சாலைகளில் மருந்துகள் தயாரிக்கப்படுகின்றன். இந்நிறுவனம் 1994 ஆம் ஆண்டு பங்குச்சந்தையில் பட்டியிலடப்பட்டது. தற்போது மிகவும் லாபகரமாக விளங்கும் மருந்து நிறுவனங்களில் இதுவும் ஒன்றாகும். இஸ்ரேல் மகோவ் இந்நிறுவனத்தின் தற்போதைய தலைவர் ஆவார். \n\nஇந்நிறுவனத்தின் வளர்ச்சிக்கு மற்ற மருந்து தயாரிக்கும் நிறுவனங்களை விலைக்கு வாங்கி, அதன் மருந்துகளை சன் பார்மா பெயரில் விற்பது உதவி புரிந்தது. சன் ஃபார்மா 1996 ஆம் ஆண்டு க்னோல் ஃபார்மஸிட்டிகல்ஸ் மற்றும் எம்.ஜே ஃபார்மஸிட்டிகல்ஸை கைப்பற்றியது. கரகோ ஃபார்மஸிடிகல்ஸை கைப்பற்றியதன் மூலமாக அமெரிக்க மருந்து சந்தையில் நுழைந்தது. மேலும் சன் ஃபார்மா பல்வேறு மருந்து நிறுவனங்களோடு கூட்டு முயற்சியில் ஈடுபட்டுள்ளது. 2010 ஆம் ஆண்டு டாரோ ஃபார்மஸிட்டிகல்ஸ் நிறுவனத்தில் சுமார் 67% பங்குகளை வாங்கியது.\n\n2012 ஆம் ஆண்டு டுசா ஃபார்மஸிட்டிகல்ஸ் என்ற அமெரிக்க மருந்து தயாரிக்கும் நிறுவனத்தை வாங்கியது. 2014 ஆம் ஆண்டு ஏப்ரல் மாதம் ரான்பாக்சி லேபாரட்டரிஸ் நிறுவனத்தைக் கைப்பற்ற போவதாக அறிவித்தது. சுமார் $4 பில்லியன் மதிப்புள்ள ரான்பாக்ஸியை சன் ஃபார்மா பங்குகள் வாயிலாக விலைக்கு வாங்கியது. இந்த பங்கு பரிவர்த்தனைக்குப் பிறகு அமெரிக்காவில் இயங்கும் மிகப்பெரிய இந்திய மருந்து நிறுவனமாக அறிவிக்கப்பட்டது சன் ஃபார்மா. உலகிலேயே 5 ஆவது மிகப்பெரிய ஜெனரிக் மருந்துகள் தயாரிக்கும் நிறுவனமாக திகழ்கிறது இந்நிறுவனம்.\n"}
{"id": "282732", "url": "https://ta.wikipedia.org/wiki?curid=282732", "title": "உருசியப் பொருளாதாரம்", "text": "உருசியப் பொருளாதாரம்\n\nஉருசியா பொருளாதாரத்தின் தாக்கமிக்க துறைகள் அரசுரிமையாக்கப்பட்டுள்ள உயர் வருமான கலப்புப் பொருளாதாரம் ஆகும். 1990களில் மேற்கொள்ளப்பட்ட சந்தை சீர்திருத்தங்களால் உருசிய தொழிற்றுறையும் வேளாண்மையும் தனியார்மயமாக்கப்பட்டுள்ளது; ஆற்றல், பாதுகாப்புத் தொடர்புள்ள துறைகள் விலக்கப்பட்டுள்ளன.\n\nபெரிய பொருளாதார நாடுகளில் ஓர் மாறான போக்காக உருசியா தனது வளர்ச்சிக்கு ஆற்றல் துறை வருமானங்களை சார்ந்துள்ளது. நாட்டில் கூடுதலான எண்ணெய், இயற்கை எரிவளி, அரிய உலோகம் போன்ற இயற்கை வளங்கள் இருப்பதால் இவை உருசியாவின் ஏற்றுமதியில் முக்கியப் பங்கு வகிக்கின்றன. எண்ணெயும் வளியும் மொத்த உள்நாட்டு உற்பத்தியில் 16% ஆகவும் கூட்டரசு நிதிநிலை வருமானத்தில் 52% ஆகவும் மொத்த ஏற்றுமதியில் 70% க்கும் கூடுதலாகவும் உள்ளது.\n\nஉருசியாவின் ஆயுதத் தொழில் பெரிய அளவிலும் அதிநுட்பமிக்கதாகவும் உள்ளது; ஐந்தாம்-தலைமுறை தாக்கி வானூர்தி போன்ற உயர்நுட்ப பாதுகாப்பு சாதனங்களை வடிவமைக்கவும் தயாரிக்கவும் திறனுடையதாக உள்ளது. உருசிய ஆயுதங்களின் ஏற்றுமதியின் மதிப்பு 2013இல் மொத்தமாக $15.7 பில்லியனாக— ஐக்கிய அமெரிக்க நாட்டிற்கு அடுத்ததாக இரண்டாம் நிலையில்—இருந்தது. உருசியாவிலிருந்து ஏற்றுமதியாகும் படைத்துறை சாதனங்களாக தாக்கு வானூர்திகள், வான் பாதுகாப்பு அமைப்புகள், கப்பல்கள் மற்றும் நீர்மூழ்கிக் கப்பல்கள் உள்ளன.\n\n2014இல் உருசியப் பொருளாதாரம் உலகில் பிபிபி அடிப்படையில் ஆறாவது மிகப்பெரியப் பொருளாதாரமாகவும் சந்தை நாணயமாற்று வீதப்படி பத்தாவது மிகப்பெரியப் பொருளாதாரமாகவும் விளங்குகின்றது. இருப்பினும், ரூபிளின் மதிப்புக் குறைவின் காரணமாக அனைத்துலக நாணய நிதியம் 2015இல் பத்தொன்பதாவது நிலைக்கு இறங்கும் என மதிப்பிட்டுள்ளது. 2000க்கும் 2012க்கும் இடையே உருசியாவின் ஆற்றல் ஏற்றுமதிகள் மூலம் வாழ்க்கைத்தரம் விரைவான வளர்ச்சியைக் கண்டுள்ளது; செலவழிக்கக்கூடிய வருமானம் 160%ஆக உயர்ந்துள்ளது. டாலர்-மதிப்பில் இது 2000 முதல் ஏழு மடங்கு உயர்ந்துள்ளது. இருப்பினும், இந்த உயர்ச்சி சமூகத்தில் சமமாகப் பரவவில்லை. உருசியாவின் 110 மிகச்செல்வமிக்க நபர்கள் 35% உருசிய வீடுகளின் நிதி சொத்துக்களுக்கு உரிமையுள்ளவர்களாக இருப்பதாக கிரெடிட் சுவிசு மதிப்பிட்டுள்ளது. ஆளுகை சரியில்லாத காரணத்தால் உருசியா மிகப்பெரும் தொகையை விதிமீறிய பணப் போக்குவரத்தில் கொண்டுள்ள இரண்டாவது நாடாக உள்ளது. 2002க்கும் 2011க்கும் இடையே $880 பில்லியனை உருசியா இவ்வாறு இழந்துள்ளது. 2008இலிருந்து ஃபோர்ப்ஸ் மாஸ்கோவை \"உலகின் பில்லியன் பணமுள்ளவர் தலைநகரம்\" என அடிக்கடி அறிவித்துள்ளது.\nஉருசியப் பொருளாதாரம் 2014 துவக்கத்தில் பொருளாதாரப் பின்னடைவு ஏற்படும் எனக் கருதப்பட்டது; தொடர்ந்த எண்ணெய் விலைகளின் சரிவாலும் உக்ரைனில் உருசியாவின் படையெடுப்பாலும் அதைத் தொடர்ந்த மூலதன வெளியேற்றத்தாலும் இக்கருத்து நிலவியது. இருப்பினும், 2014 உ.மொ.உற்பத்தி வளர்ச்சி நேர்மறையாக 0.6%ஆக இருந்தது. உருசியாவின் பொருளாதாரம் 2015இல் 2.7 விழுக்காடாக சுருங்கும் என உலக வங்கி மதிப்பிட்டுள்ளது; ஆனால் வளர்ச்சி வீதம் 0.7 விழுக்காட்டிற்கு 2016இல் திரும்பும் எனவும் அறிவித்துள்ளது.\nSection::::பொருளியல் வரலாறு.\nSection::::சோவியத் பொருளாதாரம்.\n1970களில் சோவியத் ஒன்றியம் தேக்க காலத்தை எட்டியது. நவீன பொருளியலின் சிக்கலானத் தேவைகளும் நெகிழ்வற்ற நிர்வாகமும் நடுவண் திட்டமிடுவோர்களை குழப்பியது. மாஸ்கோவிலிருந்த திட்டமிடுவோர் எதிர்கொள்ள வேண்டிய தீர்வுகள் அவர்களுக்கு மீறியதாக இருந்தன. அதிகாரிகள் சார்ந்த நிர்வாகத்தின் செயல்முறைகள் ஊழியர் அன்வயப்படுத்தல், புத்தாக்கம், நுகர்வோர், வழங்குவோர் தொடர்பான தளையற்ற தொடர்பாடலையும் நிறுவனங்களுக்குத் தேவையான நெகிழ்வான எதிர்வினைகளையும் உடனுக்குடன் எடுக்க விடாது தடுத்தது. 1975 முதல் 1985 வரை ஊழலும் இலக்குகளை எட்டியதாக தரவுகளை சாதகமாக மாற்றுதலும் அதிகார இனத்தின் பொது பழக்கமாயிற்று. 1986 முதல் மிக்கைல் கொர்பச்சோவ் பொருளியல் பிரச்சினைகளுக்கானத் தீர்வாக சந்தை சார்ந்த சோசலிசப் பொருளாதாரத்திற்கு மாறினார். அவருடைய கொள்கைகள் உருசியப் பொருளாதாரத்திற்குப் புத்துயிர் ஊட்டுவதில் தோல்வியடைந்தது. மாறாக, பெரஸ்ட்ரோயிகா அரசியல் மற்றும் பொருளாதார பிளவுபடலுக்கு வழிவகுத்தது. இது 1991இல் சோவியத் ஒன்றியத்தின் கலைப்பில் முடிந்தது.\n\nSection::::சந்தைப் பொருளாதாரத்திற்கு பெயர்வு (1991–98).\nசோவியத் ஒன்றியத்தின் கலைப்பிற்கு பின்னர் உருசியா பெரும் மாற்றத்தை கண்டுள்ளது; நடுவண் அரசால் திட்டமிடப்பட்ட பொருளாதாரத்திலிருந்து உலகத்துடன் ஒன்றிணைந்த சந்தைப் பொருளாதாரத்திற்கு மாறியுள்ளது. ஊழலும் தாறுமாறான தனியார்மயமாக்கல் செயல்முறைகளும் பெரும் அரசுடமையாக்கப்பட்ட நிறுவனங்களை அரசுடன் தொடர்புடைய \"சிலவர் ஆட்சி\"க்கு இட்டுச் சென்றதால் பங்குப் பரவல் மிகச் சிலரிடையே மட்டுமே இருந்தது. \n\nSection::::மீட்சியும் வளர்ச்சியும் (1999–2008).\nஉருசியா ஆகத்து 1998இல் ஏற்பட்ட நிதி நெருக்கடியிலிருந்து மிக விரைவாக மீண்டது. இந்த மீட்சிக்கான முதன்மைக் காரணமாக ரூபிளின் மாற்றுவீதக் குறைப்பு இருந்தது; இதனால் உள்ளூர் பொருட்கள் தேசிய அளவில் போட்டியிடக் கூடியவையாகவும் பன்னாட்டளவில் விலை குறைந்ததாகவும் இருந்தன. \n\n2000க்கும் 2002க்கும் இடையே வளர்ச்சியை தூண்டக்கூடிய பொருளாதார சீர்திருத்தங்கள் குறிப்பிடத்தக்க அளவில் மேற்கொள்ளப்பட்டன; முழுமையான வரி சீர்திருத்தம் அனைவருக்கும் வருமான வரியை 13% ஆக ஆக்கியது; கட்டுப்பாடுகளை தளர்த்தும் பரந்த முயற்சிகள் சிறு,குறு நிறுவனங்களின் வளர்ச்சிக்கு வழி வகுத்தது.\n"}
{"id": "282737", "url": "https://ta.wikipedia.org/wiki?curid=282737", "title": "விராலியூர்", "text": "விராலியூர்\n\nவிராலியூர் என்பது கோவை மாவட்டத்தின் தொண்டாமுத்தூர் ஒன்றியத்தை சேர்ந்த ஓர் கிராமமாகும். விராலி மரங்கள் அதிகம் காணப்பட்டதால் இது இப்பெயர் பெற்றதாக கருதப்படுகிறது. இது வெள்ளிமலைபட்டினம் பஞ்சாயத்தை சேர்ந்தது. சுமார் 2200 மக்கள்தொகை கொண்ட இந்த ஊரில் சுமார் 155 மாணவர்கள் பயின்றுவரும் ஒரு நடுநிலைப்பள்ளி உள்ளது. இப்பள்ளியின் அருகே ஜல்லிபாளையம் என்னும் பகுதியில் வலையர் சமுதாயத்தை சேர்ந்த மக்கள் வாழ்ந்து வருகின்றனர். அவர்கள் இருப்பிடம் மலை அடிவாரமே. விவசாயமே இவ்வூரின் முதன்மைத் தொழிலாக உள்ளது.\n\nSection::::அமைவிடம்.\nஇவ்வூரானது, தொண்டாமுத்தூரிலிருந்து நரசிபுரம் செல்லும் சாலையில் சுமார் 6 கி.மீ தொலைவில் அமைந்துள்ளது.\n\nSection::::சிறப்புகள்.\nவைதேகி அருவி இவ்வூரின் அருகிலேயே அமைந்துள்ளது. முற்றிலும் இயற்கை சூழலுடன் உள்ள இப்பகுதியில் அதிகமாக விவசாய நிலங்களாக இருந்தாலும், இப்பகுதியில் பள்ளி, கல்லூரி வசதிகளும் உண்டு.\n\n"}
{"id": "282744", "url": "https://ta.wikipedia.org/wiki?curid=282744", "title": "நெடுமுறை வகுத்தல்", "text": "நெடுமுறை வகுத்தல்\n\nஎண்கணிதத்தில், நெடுமுறை வகுத்தல் அல்லது நெடுவகுத்தல் அல்லது நீள்வகுத்தல் (\"long division\") என்பது பல இலக்கங்கள் கொண்ட எண்ணைக் கைமுறையில் வகுப்பதற்குப் பயன்படுத்தப்படும் வழக்கமான, எளிமையான வழிமுறையாகும். இதில், ஒரு வகுத்தல் கணக்கு எளிய படிகளாகப் பிரித்துச் செய்யப்படுகிறது. எல்லா வகுத்தல் கணக்குகளிலும் உள்ளதுபோல இதிலும் வகுபடுஎண்ணானது வகுஎண்ணால் வகுக்கப்பட்டு, ஈவு மற்றும் மீதி ஆகிய இரண்டும் பெறப்படுகின்றன. பெரிய எண்களின் வகுத்தலைச் சிறுசிறு, எளிய தொடர்படிகள் மூலமாகச் செய்வதற்கு இம்முறை உதவுகிறது நீள் வகுத்தலின் குறுவடிவம் குறுமுறை வகுத்தல் ஆகும். பெரும்பாலும் வகுஎண் ஒற்றை இலக்க எண்ணாக இருக்கும்போது, நெடுமுறை வகுத்தலுக்குப் பதில் குறுவகுத்தல் பயன்படுத்தப்படுகிறது. நீள்வகுத்தலின் மற்றொரு வகை கூறாக்கம் ஆகும். புரிந்து கொள்வதில் எளிதாக இருக்கும் இந்த கூறாக்க முறை வகுத்தல், நீள்வகுத்தலளவுக்குப் பயனுள்ளதல்ல.\n\nகணிப்பான்களும் கணினிகளும் அறிமுகமான பின்னர், மிகச் சிக்கலான கணக்குகளுக்கும் எளிதாகத் தீர்வு காண முடிகிறது. தாளையும், எழுதுகோலையும் கொண்டு கைமுறையில் எண்கணக்குகளைச் செய்யும் பழக்கம் மறைந்து கொண்டே வந்தாலும் பள்ளிகளில் அடிப்படைக் கணிதச் செயல்களுக்குப் பாரம்பரியக் கைமுறை வழிகளே பயிற்றுவிக்கப்படுகின்றன.\n\nSection::::வழிமுறை.\nநீள்வகுத்தல் முறையில், முதலில் வகுஎண்ணால் வகுபடக்கூடிய வகுபடுஎண்ணின் இடதுபக்கக் கடைசியிலுள்ள இலக்கம் (அல்லது இலக்கங்கள்), வகுஎண்ணால் வகுக்கப்படுகிறது. ஈவாகக் கிடைக்கும் முழுஎண் மூலக் கணக்குக்குரிய ஈவின் முதல் இலக்கமாகமாகும். மீதியிருந்தால் அதனுடன் வகுபடு எண்ணின் அடுத்த இலக்கம் சேர்க்கப்பட்டு (இது கீழிறக்கப் படுவதாகச் சொல்லப்படும்) வகுஎண்ணால் வகுக்கப்படுகிறது. வகுபடு எண்ணின் வலது கடைசி இலக்கம் கீழிறக்கப்பட்டு வகுக்கப்படும்வரை இது தொடரப்படும். வகுஎண்ணின் முழுஎண் மடங்காக வகுபடுஎண் இருந்தால் இறுதிமீதி பூச்சியமாகக் கிடைக்கும். இல்லையெனில் இறுதிமீதி வகுஎண்ணை விடச் சிறிய எண்ணாகவும் கிடைக்கும்.\n\n 125 (விளக்கம்)\nSection::::எடுத்துக்காட்டுகள்.\nSection::::ஓரிலக்க வகுஎண்.\n 4)500\n\n 125 (விளக்கம்)\n\nஇறுதிமீதி பூச்சியமல்லாமல் இருக்கும்போது, ஈவைக் கலப்புப் பின்ன வடிவில் அல்லது தசமபின்னமாக எழுதலாம்.\n\n\n\nவகுபடுஎண்ணின் ஒன்றிலக்கத்துக்கு அடுத்து தசமப்புள்ளியிட்டு, அதைத் தொடர்ந்து தேவையான எண்ணிகையில் பூச்சியத்தைச் சேர்த்து, அப்பூச்சியங்களை ஒவ்வொன்றாக கீழிறக்கி வகுத்தலைத் தொடரலாம். இதில் கிடைக்கும் ஈவு தசம பின்னமாக இருக்கும்.\n\n 31.75 \n\nSection::::ஈரிலக்க வகுஎண்.\n 34061\n\nSection::::பொதுமைப்படுத்துதல்.\nSection::::விகிதமுறு எண்கள்.\nமுழுஎண்களின் நீள்வகுத்தலை முழுஎண்கள் அல்லாத, விகிதமுறு வகுபடுஎண்களுக்கும் நீட்டிக்கலாம். ஏனென்றால் ஒவ்வொரு விகிதமுறு எண்ணையும் ஒரு முடிவுறு தசம பின்னமாகவோ அல்லது மீளும் தசமபின்னமாகவோ எழுதமுடியும். வகுஎண்கள் முடிவுறு தசம பின்னமாக இருக்கும்போதும் நீள்வகுத்தல் சாத்தியமாகும். வகுஎண் முடிவுறு தசமபின்னமாக இருந்தால், அதனை முழுஎண்ணாக மாற்றத் தேவையான பத்தின் அடுக்கால் வகுஎண், வகுபடுஎண் இரண்டையும் பெருக்க வேண்டும். இதனால் வகுஎண் முழுஎண்ணாகி விடும். பின்னர் நெடுமுறை வகுத்தலைப் பயன்படுத்தி வகுக்கலாம்.\n\nSection::::பல்லுறுப்புக்கோவைகள்.\nநீள்வகுத்தலின் பொதுமைப்படுத்தலான பல்லுறுப்புக்கோவை நீள்வகுத்தல்முறை, பல்லுறுப்புக்கோவைகளை வகுப்பதற்குப் பயன்படுத்தப்படுகிறது. பல்லுறுப்புக்கோவை நீள்வகுத்தலின் குறுவடிவம் தொகுமுறை வகுத்தல் ஆகும்.\n\n"}
{"id": "282745", "url": "https://ta.wikipedia.org/wiki?curid=282745", "title": "ஜஸ்ட் டயல்", "text": "ஜஸ்ட் டயல்\n\nஜஸ்ட் டயல், (\"JustDial\") (BSE:535648) மும்பையைத் தலைமையிடமாகக் கொண்ட தொலைபேசி, இணையதளத் தேடுதல் சேவை நிறுவனமாகும். இந்த நிறுவனம் 1996 ஆம் ஆண்டு பிப்ரவரி மாதம் 16 ஆம் நாள் தொடங்கப்பட்டது. ஜஸ்ட் டயல் நிறுவனத்தை நிறுவியவர் வி. எஸ். எஸ் மணி ஆவார். அவரே தற்போது நிறுவனத்தின் தலைவராகவும் மற்றும் தலைமைச் செயல் இயக்குனராகவும் விளங்குகிறார்.\n\nஇந்த நிறுவனம் விளம்பரச் சேவைகளை வழங்குகிறது. வாடிக்கையாளர்கள் இந்த நிறுவனத்தை தொடர்பு கொண்டு தாங்கள் வேண்டும் சேவையையோ, பொருளையோ கூறினால், அதனை வழங்கும் நிறுவனங்களின் பட்டியலை அவர்களுக்கு அனுப்பும்.\n2018 ஆம் ஆண்டின் படி இந்நிறுவனம் 11,500 ஊழியர்களை கொண்டுள்ளது. மேலும் 2019 ஆண்டின் கணக்கின் படி இந்நிறுவனம் நாளொன்றுக்குச் சராசரியாக 19 லட்சம் அழைப்புகளைப் பெறுகிறது. ஜஸ்ட் டயல் நிறுவனம் மும்பை பங்குச் சந்தையில் பட்டியிலிடப்பட்டுல்லது. இந்நிறுவனத்தின் தொலைபேசி \nஎண் 08888888888 ஆகும்.justdial India No.1 Local Search Engine..\n"}
{"id": "282750", "url": "https://ta.wikipedia.org/wiki?curid=282750", "title": "தோரியம்(IV) சல்பைடு", "text": "தோரியம்(IV) சல்பைடு\n\nதோரியம்(IV) சல்பைடு (Thorium(IV) sulfide) என்பது ThS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மத்தில் ஒரு தோரியம் அணு இரண்டு கந்தக அணுக்களுடன் அயனிப் பிணைப்பாகப் பிணைந்துள்ளது. அடர் பழுப்பு நிறத்தில் உள்ள இச்சேர்மம் 1905° செ வெப்பநிலையில் உருகுகிறது. தோரியம்(IV) சல்பைடு தைட்டானியம் ஈராக்சைடின் அதே அணிக்கோவை படிக அமைப்பை ஏற்றுள்ளது.\n\nSection::::மேற்கோள்கள்.\n \n"}
{"id": "282752", "url": "https://ta.wikipedia.org/wiki?curid=282752", "title": "உலக நாடுகள் சங்கம்", "text": "உலக நாடுகள் சங்கம்\n\nஉலக நாடுகள் சங்கம் (League of Nations, LON) என்ற பன்னாட்டு கழகம் பாரிசு அமைதி மாநாட்டின்படி முதல் உலகப் போர் முடிந்த பின்னர் எதிர்காலத்தில் இத்தகைய போர்கள் நடைபெறா வண்ணம் காக்க ஏற்படுத்தப்பட்ட ஒரு பன்னாட்டு அமைப்பு. ஐக்கிய நாடுகள் நிறுவனத்தின் முன்னோடியான இதுவே தனது முதற் குறிக்கோளாக அமைதிப் பேணலைக் கொண்ட முதல் நிரந்தர பன்னாட்டு உலகப் பாதுகாப்பு அமைப்பாகும். உலக அமைதி மற்றும் பாதுகாப்பை உருவாக்க ஒரு சட்டப்பிரிவும் வெர்சேல்ஸ் உடன்படிக்கையில் இடம்பெற்றிருந்தது. பன்னாட்டுக்கழகம் நிறுவப்படுவதற்கு காரணமாக இருந்தவர் அமெரிக்க அதிபர் உட்ரோ வில்சன். பாரிஸ் நகரில் நடைபெற்ற பேச்சுவார்த்தைகளின்போது பன்னாட்டுகழகம் அமைப்பதற்காக பெருமுயற்சி எடுத்தார். 1920 ஆம் ஆண்டு பன்னாட்டுகழகம் உருவாக்கப்பட்டது. இதன் தலைமையகம் ஜெனீவாவில் இருந்தது. தனது உச்சநிலையில், 28 செப்டம்பர் 1934 முதல் 23 பெப்ரவரி 1935 வரை, 58 உறுப்பினர்களைக் கொண்டிருந்தது. அதனுடைய வரைமொழியின்படி, கூட்டுப் பாதுகாப்பு மூலமாக போர்த்தடுப்பு, ஆயுதங்கள் குறைப்பு, பன்னாட்டு முறையீடுகளுக்கு பேச்சுவார்த்தைகள் மூலம் தீர்வு காணுதல் மற்றும் பன்னாட்டு மத்தியஸ்தம் ஆகியவற்றை முதன்மையான நோக்கங்களாகக் கொண்டிருந்தது. மேலும் தொழிலாளர் நலன், பழங்குடியினர் உரிமை பாதுகாப்பு, மனித அடிமைகள் போக்குவரத்து, போதை மருந்து கடத்தல், ஆயுதக் கடத்தல், உலக நலன் மற்றும் சுகாதாரம், போர்க்கைதிகள் போன்ற பல பிரச்சினைகளும் இவ்வமைப்பால் கவனிக்கப்பட்டது.\n\n\n\nSection::::பன்னாட்டு கழகத்தின் சாதனைகள்.\nநூறாண்டுகளுக்கும் மேலாக நாடுகள் கொண்டிருந்த எண்ணங்களிலிருந்து ஓர் திருப்புமுனையாக பன்னாட்டளவில் பாதுகாப்பு தேடும் ஓர் அமைப்பாக உலகநாடுகள் சங்கம் அமைந்தது. இதற்கென தனி படைத்துறை இல்லாததனால், தனது தீர்மானங்களை செயல்படுத்தவும், பொருளியல் தடைகளை நிலைநிறுத்தவும் அல்லது தேவையான நேரங்களில் படை ஒன்றை அனுப்பவும் பேராற்றல் நாடுகளை நாடவேண்டி வந்தது. ஆனால் அந்நாடுகள் மிகுந்த தயக்கம் காட்டின.\n\nபொருளியல் தடைகள் உறுப்பினர் நாடுகளிலும் தாக்கமேற்படுத்தியதால் அவற்றை செயல்படுத்தவும் தயங்கின. இரண்டாம் இத்தாலி அபிசீனியப் போரின்போது, இத்தாலிய படைவீரர்கள் செஞ்சிலுவை மருத்துவ கூடாரங்களைத் தாக்குவதாக சங்கம் குற்றஞ்சாட்டியபோது பெனிட்டோ முசோலினி \" குருவிகள் சண்டைக்கே சங்கம் சிறந்தது, பருந்துகள் சண்டைக்கல்ல\" என்று மொழிந்தார்.\n\nபல வெற்றிகளையும் சில தோல்விகளையும் 1920களில் சந்தித்த உலகநாடுகள் சங்கம் 1930களில் அச்சு நாடுகளின் ஆக்கிரமிப்பிற்கு எதிராக செயலற்றுப் போனது. மே 1933இல் செருமனி அரசால் தமது சிறுபான்மை உரிமைகள் மீறப்படுவதாக, பிரான்சு பெர்ன்ஹெய்ம் என்ற யூதர் மேல் சிலேசியாவில் முறையீடு செய்தார். இதன் விளைவால் இப்பகுதியில், 1937ஆம் ஆண்டு ஒப்பந்தம் முடிவிற்கு வரும்வரை, பல ஆண்டுகள் செருமானியர்களின் யூத எதிர்ப்பு சட்டங்கள் தள்ளிப்போடப்பட்டன. 1937க்குப் பிறகு சங்கத்தின் அதிகாரத்தை நீடிக்க மறுத்து யூத இனவழிப்பு செயல்களில் ஈடுபட்டனர்.\n\nஇட்லர் இந்தக் கட்டுப்பாடுகள் செருமனியின் அரசாண்மையில் குறுக்கிடுவதாக குற்றஞ்சாட்டினார். எனவே சங்கத்திலிருந்து செருமனி விலகியது. தொடர்ந்து ஆக்கிரமிப்பு எண்ணம் கொண்ட பிறநாடுகளும் விலகின. இரண்டாம் உலகப் போர் துவக்கம் உலகநாடுகள் சங்கம் தனது குறிக்கோளான உலகப் போரை தடுக்கின்ற வல்லமையில் தோல்வியடைந்ததை குறிப்பிடுவதாக அமைந்தது. இந்த உலகப் போரின் பின்னால், கற்றுக்கொண்ட பாடங்களின் அடிப்படையில், நிறுவப்பட்ட ஐக்கிய நாடுகள் நிறுவனம் சங்கத்தினால் துவக்கப்பட்ட பல்வேறு முகமைகளையும் நிறுவனங்களையும் வரித்துக் கொண்டது.\n\n"}
{"id": "282758", "url": "https://ta.wikipedia.org/wiki?curid=282758", "title": "அரிச்சந்திரா நதி", "text": "அரிச்சந்திரா நதி\n\nஅரிச்சந்திரா நதி நாகை மாவட்டத்தின் வேதாரண்யம் பகுதியில் தலைஞாயிறு ஒன்றியம் மணக்குடியில் தொடங்கி பல கிராமங்கள் வழியாகச் சென்று கடைமடைப்பகுதியான தலைஞாயிறு பகுதியில் நாலுவேதபதி கிராமத்தின் 55 பாலம் வழியாக கடலில் கலக்கிறது. இது கோரையாற்றில் இருந்து பிரிகிறது. அரிச்சந்திரா நதியின் கடைமடை பகுதியில் பிரிஞ்சுமுலை அணை உள்ளது. இந்நதி நீரைக் கொண்டு ஆலங்குடி, மணக்குடி, தலைஞாயிறு, தொழுதூர், பழையாற்றான்கரை உள்ளிட்ட 20 கிராமங்களில் விவசாயம் செய்யப்படுகிறது. மன்னார்குடி, திருத்துறைப்பூண்டி, தலைஞாயிறு ஆகிய பகுதிகளுக்கு இந்நதி வடிகாலாகவும் உள்ளது. மேலும், இதன் மூலமாக உள்புகும் கடல்நீரைக் கொண்டு பல நூறு ஏக்கரில் இறால் பண்ணைகளும் இயங்கி வருகின்றன. இந்த இறால் பண்ணைகளில் இருந்து வெளியேற்றப்படும் கழிவுநீரால் நிலத்தடி நீர் மட்டம் 5 அடி வரை உப்பாக மாறிவிட்டதால் தலைஞாயிறு பகுதியில் உள்ள குளம், கிணறுகள், குட்டைகளில் உள்ள தண்ணீரை கால்நடைகள் கூட பயன்படுத்த முடியாத அளவிற்கு உப்பாகி விட்டது. \n"}
{"id": "282759", "url": "https://ta.wikipedia.org/wiki?curid=282759", "title": "சதிவாசகா", "text": "சதிவாசகா\n\nயதிரிஷபர் (\"Yativṛṣabha\", \"Jadivasaha\") என்ற அறியப்படும் இந்தியக் கணிதவியலாளர், ஒரு சமணத் துறவியுமாவார். இவர் 6வது நூற்றாண்டில் (500-570) வாழ்ந்தவராக நம்பப்படுகிறார். இரு பெரும் கணிதவியலாளர்களான ஆரியபட்டர் (476-550) மற்றும் பிரம்மகுப்தர் (598-668) காலத்தில் வாழ்ந்தவர்.\n\nஇவர் இயற்றிய நூல் \"'திலோயபன்னதி\". இந்நூல் சமண சமய தத்துவ கண்ணோட்டத்திலிருந்து அண்டவியலை விளக்குகிறது. மேலும் வேலை மற்றும் காலத்தின் அளவையின் அலகை பற்றியும், முடிவிலி பற்றிய பல்வேறு கருத்துகளையும் இந்நூல் விளக்குகிறது.\n\n"}
{"id": "282767", "url": "https://ta.wikipedia.org/wiki?curid=282767", "title": "மிதப்புயரம்", "text": "மிதப்புயரம்\n\nஒரு கப்பல் அடிப்பகுதியின் மிதப்புயரம் (draft) என்பது, நீர்மட்டத்துக்கும் கப்பலின் அடிமட்டத்துக்கும் இடையில் உள்ள நிலைக்குத்துத் தூரம் ஆகும். மிதப்புயரம், ஒரு கப்பல் அல்லது படகு பயணம் பாதுகாப்பாகச் செய்யக்கூடிய ஆகக்குறைவான நீரின் ஆழத்தைக் குறிக்கும். மிதப்புயரத்தை அறிவதன் மூலம் நீரின் மொத்த இடப்பெயர்ச்சியைக் கணித்து, ஆர்க்கிமிடீசின் விதியைப் பயன்படுத்துவதன் மூலம் கப்பலில் ஏற்றப்பட்டுள்ள சரக்குகளின் எடையைக் கணிக்க முடியும். கப்பல் கட்டுமிடத்தில் தயாரிக்கப்படும் ஒரு அட்டவணை ஒவ்வொரு மிதப்புயரத்துக்கும் எவ்வளவு நீர் இடப்பெயர்ச்சி ஏற்படும் என்பதைக் காட்டும்.\n"}
{"id": "282768", "url": "https://ta.wikipedia.org/wiki?curid=282768", "title": "புளியாரை", "text": "புளியாரை\n\nபுளியாரை (அறிவியல் பெயர் : \"Oxalis corniculata\") சில மருத்துவகுணங்களை உடையது. இதனை \"புளியாக்கீரை\", \"புளிக்கீரை\" என்ற பெயர்களில் அழைக்கின்றனர். புளியாரைக் கீரை வயல் வரப்புகளிலும், நீரோடை வாய்க்கால்களிலும், ஈரப்பதம் நிறைந்த பகுதிகளிலும் நிலத்திலும் படர்ந்து காணப்படும். இதன் இலைகளும், மெல்லிய தண்டுப் பகுதியும் உணவில் சேர்க்கப்படுகிறது\n\nSection::::இலக்கியம்.\nபோகர் 7000 சப்த காண்டம் 623 ஆம் பாடல்\n<poem>ஆமப்பா சிறுகீரை அரைக்கீரையாகும் அதிகமாம் புளியாரை நல்லாரையாகும் போமப்பா \nபொன்னி நல்லாங்கன்னியாகும் புளிப்பான நெல்லிக்காடீநு வூற்காயாகும் தேமப்பா \nவழுதலங்காடீநு பீர்க்கங்காயாகும் சிறப்பான மூசலாகும் ஊர்க்குருவியாகும் வாமப்பா\nமரையாகும் மானுமாகும் வகையாக இப்படிதான் பத்தியமாயுண்ணே</poem>\n"}
{"id": "282779", "url": "https://ta.wikipedia.org/wiki?curid=282779", "title": "கடனுறுதிச் சீட்டு", "text": "கடனுறுதிச் சீட்டு\n\nகடனுறுதிச் சீட்டு (ஆங்கிலம்: \"Promissory note\") என்பது ஒரு வகை கடன் பத்திரம். இது பெரும்பாலும் பேச்சு வழக்காக புரோநோட்டு என அழைக்கப்படுகிறது. கடனுறுதிச் சீட்டு என்பது கடன் வாங்குபவர் கடன் பெறுபவருக்கு எழுதிக் கொடுப்பது. இது ஒரு பதிவு செய்யப்படாத பத்திரம். இதற்கு சாட்சிகள் உண்டு. இந்த கடனுறுதிச் சீட்டுக்கான காலஅளவு (செல்லுபடியாகும் காலம்) மூன்று வருடங்கள். மூன்று வருடங்களுக்கு மேல் தொடரவேண்டுமெனில் புதிதாக கடனுறுதிச் சீட்டு எழுத வேண்டும் அல்லது இந்த கடனுறுதிச் சீட்டு வரத்து அதாவது வரவு வைக்கவேண்டும். உட்புறத்தில் நான் இந்த தேதியில் (எ.கா:ரூ-1000/-) அசலில் செலுத்தியுள்ளேன் என்று எழுதி கையொப்பம் இட வேண்டும். இதனடியில் சாட்சிகள் (2 நபர்கள்) கையொப்பம் இடவேண்டும். சாட்சி கையெழுத்து போடுபவர் தனது தந்தை பெயர், ஊர் போன்ற விபரத்தையும் எழுத வேண்டும். கடனுறுதிச் சீட்டு எழுதிக்கொடுப்பவர் ஒரு ரூபாய் வருவாய் முத்திரை (revenue stamp) ஒட்டி அதன் மேல் கையொப்பம் இடவேண்டும். அப்படி கையொப்பம் இடவில்லை என்றால் கடனுறுதிச் சீட்டு செல்லாது. மேலும் கடனுறுதிச் சீட்டு எழுதிக்கொடுத்து பணம் பெற்றவர் திருப்பி செலுத்தவில்லை என்றால் பணம் கொடுத்தவர் நீதிமன்றத்தில் கடனுறுதிச் சீட்டைத் தாக்கல் செய்தால் நீதிமன்றத்தின் மூலம் தீர்வு காணலாம். கடன் செலுத்தாதவர்களுடைய சொத்துக்களை நீதிமன்றம் பறிமுதல் செய்து கடன் கொடுத்தவருக்கான தொகையை வழங்கிவிடும்.\n"}
{"id": "282816", "url": "https://ta.wikipedia.org/wiki?curid=282816", "title": "குருதிச் சர்க்கரை ஒழுங்கு", "text": "குருதிச் சர்க்கரை ஒழுங்கு\n\nகுருதிச் சர்க்கரை ஒழுங்கு (Blood sugar regulation) என்பது இரத்த-சர்க்கரையளவைக் க் கட்டுபடுத்தும் செயற்பாங்கு ஆகும். இது பல்வேறு இயக்குநீர்களால் நிகழ்கிறது. குறிப்பாக, இன்சுலின், வளர்ச்சியூக்கத் தடுப்பி, குளூக்கோகான்(Glucagon)என்ற கணைய இயக்குநீர், எபிநெப்ரின்(Epinephrine), கார்ட்டிசால் (cortisol), அண்ணீரகப் புறணியூக்க இயக்குநீர், வளர்ச்சி இயக்குநீர்(somatotropin), தைராய்டு இயக்குநீர் போன்ற இயக்குநீர்கள் கட்டுபடுத்துகின்றன. இதனால் நமது உடலின்ஒருசீர்த்திடநிலை கட்டிக் காக்கப்படுகிறது.\n\n\n"}
{"id": "282858", "url": "https://ta.wikipedia.org/wiki?curid=282858", "title": "அரசினர் மேல்நிலைப்பள்ளி, அலங்கானூர்", "text": "அரசினர் மேல்நிலைப்பள்ளி, அலங்கானூர்\n\nஅரசினர் மேல்நிலைப்பள்ளி, அலங்கானூர் என்பது இராமநாதபுரம் மாவட்டம், முதுகுளத்தூர் வட்டம், அலங்கானூர் ஊராட்சிக்கு உட்பட்ட அலங்கானூர் கிராமத்தில் உள்ள ஒரு அரசினர் மேல்நிலைப்பள்ளியாகும். பரமக்குடி கல்வி மாவட்டத்தில் அமைந்துள்ளது. இப்பள்ளிக்கான முதன்மைக்கல்வி அலுவலகம் இராமநாதபுரத்திலும், மாவட்டக்கல்வி அலுவலகம் பரமக்குடியிலும் உள்ளது. 2015 ஆம் ஆண்டு நடந்த பன்னிரெண்டாம் வகுப்பு அரசுப் பொதுத்தேர்தலில் நூறுசதவீத தேர்ச்சி பெற்ற பத்து இராமநாதபுர மாவட்ட அரசுப்பள்ளிகளில் இப்பள்ளியும் ஒன்று.\n\nSection::::அமைவிடம்.\nபரமக்குடி பேருந்து நிலையத்திலிருந்து 20 கி.மீட்டர் தொலைவிலும், முதுகுளத்துாா் பேருந்து நிலையத்திலிருந்து சுமாா் 15 கி.மீ தொலைவிலும் இப்பள்ளி அமைந்துள்ளது. பள்ளியானது கீழத்துாவல் காவல் நிலையத்திற்கு உட்பட்டதாகும். \n\nSection::::வரலாறு.\nஇப்பள்ளியில், 1963ஆம் ஆண்டில் அரசினர் உயர்நிலைப்பள்ளியாக முதன் முதலில் தொடங்கப்பட்டது. 2006ல் மேல்நிலைப்பள்ளியாக தரம் உயர்த்தப்பட்டது. பள்ளியின் இடம் சுமாா் 5 ஏக்கா் இடப்பரப்பளவு ஆகும். இதில் கட்டிடம் இட அமைவானது இரண்டு ஏக்காிலும், விளையாட்டு மைதானம் மூன்று ஏக்காிலும் உள்ளது. \n\nSection::::பாடப் பிரிவுகள்.\nபள்ளியில் உயர்நிலையில் 6 முதல் 10ம் வகுப்பும் மேல்நிலையில் 11மற்றும் 12ம் வகுப்பில் கணிதம் மற்றும் உயிரியல் பாடமும், கணினி மற்றும் உயிாியல் பாடம் என இரண்டு பிாிவுகள் உள்ளன.\n\n"}
{"id": "282902", "url": "https://ta.wikipedia.org/wiki?curid=282902", "title": "அரசு மேல்நிலைப்பள்ளி, காக்கூர்", "text": "அரசு மேல்நிலைப்பள்ளி, காக்கூர்\n\nகாக்கூர் அரசு மேல்நிலைப் பள்ளி இந்தியாவில் தமிழ்நாட்டில் இராமநாதபுரம் மாவட்டத்தில் முதுகுளத்தூர் வட்டத்தில் காக்கூர் கிராமத்தில் அமைந்துள்ளது. இப்பள்ளி முதுகுளத்தூரிலிருந்து இராமநாதபுரம் செல்லும் சாலையில் 7 கி.மீ தொலைவில் உள்ளது. இது தமிழ்நாடு மாநில அரசால் செயல்படுத்தப்பட்டு வரும் அரசுப்பள்ளியாகும். இப்பள்ளி 6 முதல் 12 ஆம் வகுப்பு வரை செயல்பட்டு வருகிறது.\n\nஇப்பள்ளி 5.25 ஏக்கரில் அமைந்துள்ளது. இப்பள்ளியில் 3.00 ஏக்கரில் விளையாட்டு மைதானம் அமைந்துள்ளது. இப்பள்ளி ‘ப’ வடிவ அமைப்பில் கட்டிடம் அமைந்துள்ளது. இப்பள்ளியின் 15 வகுப்பறை 4 ஆய்வக அறை உள்ளது.\n"}
{"id": "282929", "url": "https://ta.wikipedia.org/wiki?curid=282929", "title": "கீரனூர் (இராமனாதபுரம்)", "text": "கீரனூர் (இராமனாதபுரம்)\n\nஇராமநாதபுர மாவட்டத்தில் உள்ள கீரனூர் கிராமம், முதுகுளத்தூரிலிருந்து சுமார் ஏழு கிலோமீட்டர் தொலைவில் உள்ளது. இங்கு பல்வேறு இன, மதத்தைச் சார்ந்தவர்கள் வாழ்ந்து வருகிறார்கள். சமத்துவ கிராமமாகத் திகழ்கிறது. இங்கு ஊராட்சி ஒன்றிய துவக்கப்பள்ளியும், அரசு உயர்நிலைப்பள்ளியும் செயல்பட்டு வருகிறது. இரு பள்ளியிலும் சேர்த்து சுமார் 150 மாணவ, மாணவியர் பயின்று வருகிறார்கள்.\n\nSection::::மக்கள் பரம்பல்.\nமுதுகுளத்தூர் பஞ்சாயத்து ஒன்றியத்தில் உள்ள கீரனூர் கிராமத்தின் மொத்த மக்கட்தொகை 1,905ஆகும். அதில் ஆண்கள் 975 ஆகவும், பெண்கள் 930 ஆகவும உள்ளனர். தலித்துகள் தொகை 383 ஆக உள்ளது. \n"}
{"id": "282930", "url": "https://ta.wikipedia.org/wiki?curid=282930", "title": "பொரி கரப்பான்", "text": "பொரி கரப்பான்\n\nபொரி கரப்பான் (Desmodium triflorum) என்பது மூன்றாவது பெரிய குடும்பத்தைச் சார்ந்த பூக்கும் தாவரம் ஆகும். இத்தாவரம் உலகம் முழுவதிலும் காணப்பாட்டாலும் பொதுவாக வெப்பமண்டல பிராந்தியத்திலிருந்து பரவியிருக்கலாம் என்று கூறப்படுகிறது. அமெரிக்காவின் தென் பகுதில் அதிக அளவு காணப்படுகிறது.\n"}
{"id": "282936", "url": "https://ta.wikipedia.org/wiki?curid=282936", "title": "காந்திநகர் (இராமநாதபுரம் மாவட்டம்)", "text": "காந்திநகர் (இராமநாதபுரம் மாவட்டம்)\n\nகாந்திநகர் தமிழ்நாடு மாநிலம், இராமநாதபுரம் மாவட்டம், பரமக்குடி வட்டம், எமனேஸ்வரம் அஞ்சல் பகுதிக்கு உட்பட்ட ஊராகும். பரமக்குடி நகராட்சியின் எல்லைக்குட்பட்ட 2 -வது வார்டாகும். பரமக்குடி பேருந்து நிலையத்திலிருந்து 2 கிலோ மீட்டர் தொலைவில் உள்ளது. இவ்வூரில் உள்ள மக்கள் தொகை சுமார் 1300 ஆகும்.\n"}
{"id": "282945", "url": "https://ta.wikipedia.org/wiki?curid=282945", "title": "நெறிஞ்சிப்பட்டி", "text": "நெறிஞ்சிப்பட்டி\n\nநெறிஞ்சிப்பட்டி என்பது இராமநாதாபுரம் மாவட்டம் கமுதி வட்டம் கோவிலங்குளம் ஊராட்சியில் அமைந்துள்ளது. இக்கிராமமானது கமுதியிலிருந்து 15 கி.மீ தொலைவிலும் சாயல்குடியிலிருந்து 17 கி.மீ தொலைவிலும் அமைந்துள்ளது.இக்கிராமத்தில் சுமார் 600 குடியிருப்புகளுக்கும் மேல் உள்ளது. விவாசயமானது முக்கிய வாழ்வாதாரம் ஆக உள்ளது. விவாசயத்தில் நெல்,பருத்தி,மிளகாய்,கரும்பு, மக்கசோழம், கேழ்வரகு, குதிரைவாலி, மேலும் பல பயிர்கள் பயிர்ப்படுகின்றன. இந்த விவசாய உற்பத்தின் மூலமாக நேரடியாக அருகில் அமைந்துள்ள கிராம மக்களுக்கு வேலைவாய்ப்பை அளிக்கிறது. இங்கு உற்பத்தி செய்யப்படும் பருத்தி, மிளகாய், மக்காசோழம். கேழ்வரகு, குதிரைவாலி பெரும்பாலும் சுமார் 65 கி.மீ தொலைவில் உள்ள விருதுநகர் அங்காடிக்கே கொண்டு செல்லப்படுகிறது. மிகவும் பிரசிதிபெற்ற காளியம்மன் கோவில் அமைந்துள்ளது.\n"}
{"id": "282949", "url": "https://ta.wikipedia.org/wiki?curid=282949", "title": "அப்துல்லா யாமீன்", "text": "அப்துல்லா யாமீன்\n\nஅப்துல்லா யாமீன் அப்துல் கையூம் ( \"Abdulla Yameen Abdul Gayoom\", ; பிறப்பு 21 மே 1959), பொதுவாக அப்துல்லா யாமீன், மாலைத்தீவின் அரசியல்வாதியும் மாலைத்தீவுகள் குடியரசின் தற்போதைய அரசுத் தலைவரும் ஆவார். இவர் முன்னாள் அரசுத்தலைவர் மாமூன் அப்துல் கையூமின் ஒன்றுவிட்ட உடன்பிறப்பாகும்.\n\nமாலைத்தீவுகள் முன்னேற்றக் கட்சியின் வேட்பாளராக 2013ஆம் ஆண்டு நடந்த அரசுத் தலைவர் தேர்தலில் மாலைத்தீவுகள் சனநாயகக் கட்சியின் வேட்பாளரும் முன்னாள் அரசுத்தலைவருமான மொகமது நசீத்தை தோற்கடித்து அரசுத் தலைவரானார். அரசியலைத் தவிர, யாமீன் தலைநகர் மாலேயில் தான் வளர்ந்த மச்சன்கோலி வார்டில் சமூக ஒருங்கிணைப்பாளராக பங்காற்றி உள்ளார். \"மக்கள் கூட்டணி\" என்ற கட்சி உருவாக்கத்திற்கு பாடுபட்ட யாமீன் பின்னர் அதிலிருந்து விலகி 2010இல் மாலைத்தீவுகள் முன்னேற்றக் கட்சியில் இணைந்தார். இக்கட்சியின் நாடாளுமன்ற குழுத் தலைவராக யமீன் பணியாற்றினார். பாத்திமாது இப்ராகிமை மணந்துள்ள யமீனுக்கு மூன்று குழந்தைகள் உள்ளன.\n\nSection::::இளமையும் வாழ்க்கையும்.\nயாமீன் தமது துவக்க, இடைநிலை பள்ளிக் கல்வியை மாலேயிலுள்ள மஜீதிய்யா பள்ளியில் முடித்தார். வணிக மேலாண்மையில் பட்டப்படிப்பை லெபனானின் பெய்ரூத் அமெரிக்கப் பல்கலைக்கழகத்தில் முடித்தார். பின்னர் கலிபோர்னியாவின் இலாசு ஏஞ்செல்சு கவுன்ட்டியிலுள்ள கிளெர்மான்ட் பட்டதாரிப் பல்கலைக்கழகத்தில் முதுகலைப் பட்டத்தை பொதுக் கொள்கையாக்கத்தில் நிறைவு செய்தார். தனது ஒன்றுவிட்ட சகோதரர் மஃமூன் அப்துல் கையூம் அரசுத் தலைவராக இருந்தபோது மாலேயில் மச்சன்கோலி வார்டில் சமூக ஒருங்கிணைப்பாளராக பங்காற்றினார். 1993 நவம்பரில் இவர் வணிக, தொழிற்றுறை அமைச்சராக நியமிக்கப்பட்டார். 2005 - 2007 கால கட்டத்தில் உயர்கல்வி, வேலைவாய்ப்பு, சமூக பாதுகாப்பு அமைச்சராகவும் 2008இல் சுற்றுலா மற்றும் விமானத்துறை அமைச்சராகவும் பொறுப்பேற்றுள்ளார்.\n\nSection::::அரசுத் தலைவர் (2013-நடப்பு).\nமக்கள் கூட்டணியிலிருந்து விலகிய பின்னர் யாமீன் அரசுத்தலைவர் கயூமின் கட்சியான மாலைத்தீவுகள் முன்னேற்றக் கட்சியில் இணைந்தார். 2013இல் அரசுத் தலைவர் தேர்தலில் போட்டியிட்டார். இந்தத் தேர்தல் 2012இல் அரசுத்தலைவராக இருந்த நசீமின் பதவி விலகல் தொடர்பான சர்ச்சைகளுக்கிடையே நடைபெற்றது. முதல் சுற்றில் நசீதுக்கு 45.45% வாக்குகளும் யமீனுக்கு 25.35% வாக்குகளும் கிடைத்தது. இரண்டாம் சுற்றுத் தேர்தலில் யமீனுக்கு 51.39% வாக்குகளும் நசீதுக்கு 48.61% வாக்குகளும் கிடைத்தன; இதனால் யாமீன் வெற்றி பெற்றதாக அறிவிக்கப்பட்டார். இந்த முடிவை எதிர்கட்சிகள் எதிர்த்தன; தகுதியற்ற பல வாக்காளர்கள் இரண்டாம் சுற்றின் போது சேர்க்கப்பட்டதால் மாலைத்தீவுகளின் உச்ச நீதிமன்றம் துவக்கத்தில் இரண்டாம் சுற்றுத் தேர்தலை இரத்து செய்திருந்தது.\n\nயாமீன் அரசுத் தலைவராக இருந்த காலத்தில் பல பொருளாதார சீர்திருத்தங்களை முன்வைத்தார். முதல்முறையாக மாலைத்தீவுகளில் வெளிநாட்டினர் நிலம் வாங்க அனுமதித்தார். சீன மக்கள் குடியரசுடன் நெருக்கமான தொடர்பை விரும்பிய யாமீன் சீனாவின் \"கடல்சார் பட்டுச் சாலை\"த் திட்டத்தை ஆதரித்தார். தவிரவும் மாலைத்தீவுகளில் சீனாவின் மற்றும் பிற நாடுகளின் மூலதனத்தை வரவேற்றார்.\n\nமுன்னாள் அரசுத்தலைவர் மோகமது நசீதையும் முன்னாள் பாதுகாப்பு அமைச்சர் மொகமது நசீமையும் கைது செய்து சிறையில் அடைத்ததற்காக எதிர்கட்சிகளாலும் வெளிநாட்டுத் தலைவர்களாலும் யாமீன் விமர்சிக்கப்பட்டார். அரசியல் காரணங்களுக்காக பொய்க்குற்றம் சாட்டி இவர்களை சிறையில் அடைத்திருப்பதாக குற்றம் சாட்டுகின்றனர்; இதனை யாமீன் மறுத்துள்ளார்.\n\nஅரபு நாடுகளுடன் நெருக்கமாக உள்ளதால் இத்தொடர்பு மூலமாக மாலைத்தீவுகளுக்கு பல்வேறு நலத் திட்டங்களை ஈர்த்திருக்கிறார். பாலத்தீனத்திற்கு ஆதரவான நிலை கொண்டுள்ளார். அவர்கள் ஐக்கிய நாடுகள் அவையில் சேர்த்துக் கொள்ளப்படுவதற்கு அவரது அரசு ஆதரவளித்துள்ளது. கிழக்கு, ஆசிய பசிபிக், அராபிய நாடுகளுடனான சுமுகமான நட்புறவால் நாட்டிற்கு பலகோடி ரூபாய் மதிப்புள்ள திட்டங்களை ஈர்த்துள்ளார்.\n\nயமீனின் பொருளாதாரக் கொள்கைகளை உலக வங்கியும் அனைத்துலக நாணய நிதியமும் பாராட்டியுள்ளன. யாமீன்\n\n"}
{"id": "282958", "url": "https://ta.wikipedia.org/wiki?curid=282958", "title": "ஒட்டுமொத்த நீளம் (கப்பல்)", "text": "ஒட்டுமொத்த நீளம் (கப்பல்)\n\nகப்பலொன்றின் ஒட்டுமொத்த நீளம் (\"length overall\", சுருக்கமாக LOA, o/a, o.a. அல்லது oa) எனப்படுவது, நீர்மட்டத்துக்கு இணையாக அளக்கப்படும் அக்கப்பலின் உடற்பகுதியின் ஆகக்கூடிய நீளம் ஆகும். கப்பலை அதற்குரிய இடத்தில் நிறுத்துவதில் இந்நீளம் முக்கியமானது. கப்பலின் அளவைக் குறிப்பிடுவதற்கான மிகவும் பொதுவான வழியும் இதுவாகும். அத்துடன், படகு நிறுத்துமிடங்களில் அதற்கான கட்டணங்களைக் கணிப்பிடுவதற்கும் இந்த நீளம் பயன்படுகிறது (எகா: ஒரு மீட்டர் ஒட்டுமொத்த நீளத்துக்கு £2.50).\n\nஒட்டுமொத்த நீளம் கப்பலின் உடற்பகுதியில் மட்டுமே அளக்கப்படுகிறது. இதிற் பொருத்தப்படும் முகப்புச்சட்டம், பிற இணைப்புக்கள் போன்றவை கணக்கில் எடுக்கப்படுவதில்லை. இவ்வாறுதான் சில பந்தயப் படகுகளும், உயர் கப்பல்களும் இந்தச் சொல்லைப் பயன்படுத்துகின்றன. அதேவேளை வேறு சில மூலங்கள் முகப்புச்சட்டங்களையும் ஒட்டுமொத்த நீளத்தில் சேர்த்துக்கொள்கின்றன. ஒட்டுமொத்த நீளத்தைக் குறிப்பிடுவதில் உள்ள, \"சட்டத்தோடு கூடிய நீளம்\", \"முகப்புச்சட்டம் உள்ளிட்ட மொத்த நீளம்\", \"நிறுத்த நீளம்\", \"முகப்புச் சட்டம் உள்ளிட்ட ஒட்டுமொத்த நீளம்\" போன்ற மேலும் பல முறைகள் குழப்பத்தை ஏற்படுத்தக்கூடியவை.\n"}
{"id": "282960", "url": "https://ta.wikipedia.org/wiki?curid=282960", "title": "அமர்நாத் அதிவிரைவு ரயில்", "text": "அமர்நாத் அதிவிரைவு ரயில்\n\nஇந்தியாவிலுள்ள குவஹாத்திக்கும் ஜம்மு தாவிக்கும் இடையே அமர்நாத் அதிவிரைவு ரயில் செயல்படுகிறது. இது அசாம், மேற்கு வங்கம், பீகார், உத்தர பிரதேசம், உத்ரகாண்ட், ஹரியானா, பஞ்சாப் மற்றும் ஜம்மு காஷ்மீர் ஆகிய எட்டு மாநிலங்களை இணைப்பதாக இந்த ரயில் சேவை அமைந்துள்ளது. ஜம்மு காஷ்மீர் பகுதியில் அமைந்துள்ள அமர்நாத் கோவிலினை அடிப்படையாகக் கொண்டு அமர்நாத் அதிவிரைவு ரயில் என்று பெயர் சூட்டப்பட்டது.\n\nSection::::வண்டி எண் 15098.\nஇது சஹாரன்புர் சந்திப்பில் இருந்து பரௌனி சந்திப்பு வரை செயல்படுகிறது. மணிக்கு சராசரியாக 52 கிலோ மீட்டர் வேகத்தில், சுமார் 1185 கிலோ மீட்டர் தொலைவினை 22 மணி நேரம் மற்றும் 30 நிமிடங்களில் கடக்கிறது. இது இலக்குகளுக்கு இடைப்பட்ட 195 ரயில் நிறுத்தங்களில், 17 நிறுத்தங்களில் மட்டுமே நின்று செல்கிறது. புறப்படும் நேரத்தில் சராசரியாக 17 நிமிடங்கள் தாமதத்தினையும், சென்றடையும் நேரத்தில் சராசரியாக ஒரு மணிநேரம் மற்றும் 13 நிமிடங்கள் தாமதத்தினையும் கொண்டுள்ளது.\n\nSection::::வண்டி எண் 15097.\nஇது பரௌனி சந்திப்பில் இருந்து ஜம்மு டவி வரை செயல்படுகிறது. மணிக்கு சராசரியாக 52 கிலோ மீட்டர் வேகத்தில், சுமார் 1643 கிலோ மீட்டர் தொலைவினை 31 மணி நேரம் மற்றும் 35 நிமிடங்களில் கடக்கிறது. இது இலக்குகளுக்கு இடைப்பட்ட 271 ரயில் நிறுத்தங்களில், 24 நிறுத்தங்களில் மட்டும் நின்று செல்கிறது. புறப்படும் நேரத்தில் சராசரியாக 4 நிமிடங்கள் தாமதத்தினையும், சென்றடையும் நேரத்தில் சராசரியாக ஒரு மணிநேரம் மற்றும் 23 நிமிடங்கள் தாமதத்தினையும் கொண்டுள்ளது.\n"}
{"id": "282963", "url": "https://ta.wikipedia.org/wiki?curid=282963", "title": "குலசேகரக்கால்", "text": "குலசேகரக்கால்\n\nஇராமநாதபுரம் மாவட்டம் மற்றும் வட்டம்,சித்தார்கோட்டை ஊராட்சிக்கு உட்பட்ட குலசேகரக்கால் (KULASEKARAKKAL)கிராமம் மாவட்டத் தலைநகரிலிருந்து 14 கி மீ தொலைவில் அண்ணா பல்கலைக் கழகத்திற்கு கிழக்கே அமைந்துள்ளது.இக்கிராமத்திலிருந்து ஒரு கி மீ தொலைவில் கிழக்கே வங்காள விரிகுடா கடல் உள்ளது.இக்கிராமத்தில் 300க்கு மேற்பட்ட குடும்பங்கள் உள்ளது.இங்கு விவசாயம் பிரதானத் தொழிலாக உள்ளது.இது தவிர கட்டிடத் தொழிலாளிகளாகவும் தச்சுத் தொழில் புரிபவர்களாகவும் உள்ளனர்.100க்கும் மேற்பட்ட முதுகலை மற்றும் இளங்கலை பட்டதாரிகள் உள்ளனர்.இதில் ஒருசிலர் மட்டும் ஆசிரியப்பணியிலும்,வங்கிப் பணியிலும் காவல் துறை பணியிலும் உள்ளனர்.இங்கு ஒரு தொடக்கப்பள்ளியும் ஒரு அங்கன்வாடியும் கிராமத்தின் பேருந்து நிறுத்தத்திலிருந்துமேற்கு திசையில் உள்ளது.இங்குள்ள மாரியம்மன் கோவில் மற்றும் பேச்சியம்மன் கோவிலும் பிரசித்தி பெற்றது. இக்கிராமத்தின் பேருந்து நிறுத்தத்தில் உள்ள பிள்ளையார் கோவிலும் சிறப்புப் பெற்றது.இக்கிராமத்தின் எல்லைகளாக கிழக்கே பழனிவலசை கிராமமும் மேற்கே குலசேகரக்கால் கண்மாயும் வடக்கில் அம்மாரி கிராமமும் தெற்கில் கோகுலவாடி கிராமமும் உள்ளது.இக்கிராமத்திற்கு இராமநாதபுரத்திலிருந்து 6,6A,6B அரசு நகர் பேருந்துகளும் நிஜாம் செய்யது பாத்திமா தனியார் பேருந்துகளும் அழகன்குளம் வரை இயக்கப்படுகிறது.\n"}
{"id": "282975", "url": "https://ta.wikipedia.org/wiki?curid=282975", "title": "அரசு உயர்நிலைப்பள்ளி, ஆலமரத்துப்பட்டி", "text": "அரசு உயர்நிலைப்பள்ளி, ஆலமரத்துப்பட்டி\n\nஆலமரத்துப்பட்டி அரசு உயர் நிலைப் பள்ளி, விருதுநகர் மாவட்டம், ஆலமரத்துப்பட்டி என்ற ஊரில் அமைந்துள்ளது. இப்பள்ளியானது 2011ம் ஆண்டு நடுநிலைப் பள்ளியிலிருந்து உயர்நிலைப் பள்ளியாக தரம் உயர்த்தப்பட்டது. முதல் ஆண்டு 175 மாணவர்கள் மட்டுமே இப்பள்ளியில் பயின்றனர். இப்பள்ளியின் முதல் தலைமையாசிரியராக கோ. கிஷோர் பணியாற்றினார். தற்போது திரு.இ. கிறிஸ்டோபர் பெரியதுரை தலைமையாசிரியராக பணியாற்றி வருகிறார். இப்பள்ளியில் 16 ஆசிரியர்கள் மற்றும் 1 ஆசிரியல்லோதர் பணியாற்றி வருகிறார்கள்.\n\n"}
{"id": "282976", "url": "https://ta.wikipedia.org/wiki?curid=282976", "title": "நிலைக்குத்துகளிடை நீளம்", "text": "நிலைக்குத்துகளிடை நீளம்\n\nகப்பல்களில் நிலைக்குத்துகளிடை நீளம் (Length between perpendiculars) என்பது. நீர்மட்டத்துக்கு இணையாக மிக முன்புறத்தில் இருக்கும் மேற்பரப்புக்கும், கப்பலின் பின்புறக் கம்பத்தின் பின் மேற்பரப்பு அல்லது பின்புறத்தின் முதன்மை நிலைக்குத்து உறுப்புக்கும் இடையில் உள்ள தூரம் ஆகும். கப்பலில் பின்புறக் கம்பம் இல்லாவிடில், சுக்கானின் நிலைக்குத்துத் தண்டின் முதன்மை அச்சு இந்த நீளத்தின் பின் முடிவிடமாகப் பயன்படுகிறது.\n\nஇந்த நீளத்தைப் பின்புறத்தில் பின்புறக் கம்பம் அல்லது சுக்கான் வரை அளப்பது, கப்பலின் தாங்குதிறன் குறித்த நியாயமான அளவைக் கொடுக்கும் என நம்பப்படுகிறது. சிலவகைக் கப்பல்களில் எல்லா நடைமுறை நோக்கங்களுக்கும் இது, நீர்மட்ட நீளத்தையே குறிக்கிறது. ஆனால், சரிவான முகப்பைக் கொண்ட கப்பல்களில் மிதப்புயரம் மாறும்போது நீர்மட்ட நீளமும் மாறுவதால், ஒரு குறித்த அளவு சுமைதாங்கும் நிலையிலேயே இந்நீளம் அளக்கப்படுகிறது.\n\n\n"}
{"id": "282980", "url": "https://ta.wikipedia.org/wiki?curid=282980", "title": "திருவரங்குளம்", "text": "திருவரங்குளம்\n\nதிருவரங்குளம் புதுக்கோட்டை மாவட்டம், திருவரங்குளம் ஊராட்சி ஒன்றியம், திருவரங்குளம் ஊராட்சியில் உள்ள ஒரு சிற்றூராகும். புதுக்கோட்டைக்கு கிழக்கே 6 கிமீ தொலைவில் திருவரங்குளம் அமைந்துள்ளது. \n\nதிருவரங்குளத்தில் அரங்குளநாதர் திருக்கோவில் அமைந்துள்ளது. இத்திருக்கோவில் பூரம் நட்சத்திரத்திற்குறிய ஸ்தலமாக கருதப்படுகிறது . இக்கோவிலுக்கு பின்புறம் ஒரு பெரிய குளம் உள்ளது. இந்த குளத்தை குறிக்கும் விதமாகத் திருவரங்குளம் என பெயர் பெற்றதாக கூறப்படுகிறது.\n"}
{"id": "282981", "url": "https://ta.wikipedia.org/wiki?curid=282981", "title": "கம்போடியாவின் மனிதாபிமான நெருக்கடிகள்", "text": "கம்போடியாவின் மனிதாபிமான நெருக்கடிகள்\n\nகம்போடியாவின் மனிதாபிமான நெருக்கடிகள் \"(The Cambodian humanitarian crisis)\" 1969 தொடங்கி 1993 வரையில் நிகழ்ந்த தொடர்ச்சியான சில நிகழ்வுகளுடன் தொடர்பு கொண்டுள்ளது. கம்போடிய மக்களுக்கு இந்நிகழ்வுகளால் மரணம், இடப்பெயர்ச்சி அல்லது வெளிநாடுகளில் இருந்து மீள்குடியேற்றம் முதலிய இடர்பாடுகள் ஏற்பட்டன.\n\nஇந்நெருக்கடி பல கட்டங்களாக நடந்தது. உலோன் நோல் அரசாங்கத்திற்கும் கமியூனிச கெமர் ரூச் கட்சியினருக்கும் 1970 முதல் 1975 வரையில் நிகழ்ந்த உள்நாட்டுப்போர் முதல் நெருக்கடியாகும். கெமர் ரூச் படையினர் மீது 1969 முதல் 1973 வரையிலான அமெரிக்காவின் தீவிர குண்டு வீச்சுத் தாக்குதலும் முதல் கட்ட நெருக்கடியிலேயே குறிக்கப்படுகிறது. வியட்நாம் போரை வெற்றி கொள்ளும் நோக்கத்தில் வடக்கு வியட்நாமியப் படைகள் கெமர் ரூச் படையினரின் பாதுகாப்பு இடங்கள் மற்றும் அடித்தளங்களை அழித்த நடவடிக்கைகளும் இந்நெருக்கடியின் ஒரு பகுதியாகும். 1975 முதல் 1979 வரையிலான கெமர் ரூச் கட்சியினரின் ஆட்சிக்காலம் இரண்டாவது கட்ட நெருக்கடிக் காலமாகும். 8 மில்லியன் கம்போடிய மக்களில் நான்கில் ஒரு பகுதியினரை கெமர் ரூச் ஆட்சியாளர்கள் படுகொலை செய்தனர்.\n\n1979 ஆம் ஆண்டில், வியட்நாம் கம்போடியாவின் மீது படையெடுத்து அங்கு ஆட்சி செய்து கொண்டிருந்த கெமர் ரூச்சை தூக்கி எறிந்தது. வியட்நாமும் கம்போடியாவும் அரசாங்கத்தை உருவாக்கி அடுத்த 12 ஆண்டுகளுக்கு ஆட்சி புரிந்தன. கெமர் ரூச் கட்சியினரும் இதர குழுக்களும் வியட்நாமிய ஆக்ரமிப்பாளர்கள் மீதும் கம்போடிய அரசாங்கத்தின் மீதும் கொரில்லா முறையில் தொடர்ந்து சண்டையிட்டுக் கொண்டிருந்தனர். 1979 மற்றும் 1980 ஆம் ஆண்டுகளில் ஏற்பட்ட கலவரங்கள் மற்றும் அதனைத் தொடர்ந்து அச்சுறுத்திய பஞ்சம் ஆகியவற்றிலிருந்து தப்பிக்க ஆயிரக்கணக்கான கம்போடியர்கள் தாய்லாந்து நாட்டின் எல்லையை நோக்கி ஓடினர்.\nமனிதநேய அமைப்புகள் நெருக்கடியின் நிலைமையைப் புரிந்துகொண்டு \"நிலப் பாலம்\" அமைத்துக் கொடுத்தது அதுவரையில் இல்லாத மிகப்பெரிய மனிதாபிமான உதவியாகக் கருதப்படுகிறது. \n\nகம்போடிய அரசாங்கத்தையும் வியட்நாமியர்களையும் எதிர்த்து நடைபெற்ற கொரில்லா போர் 1991 ஆம் ஆண்டுவரை நீடித்தது. ஆயிரக்கணக்கான கம்போடியர்கள் தொடர்ந்து தாய்லாந்தில் உள்ள அகதிகள் முகாமை நோக்கி அல்லது தாய்லாந்து எல்லையை நோக்கி இடம்பெயர்ந்து தஞ்சமடைந்தனர். 2,60,000 மக்கள் அகதிகளாக வெளிநாடுகளுக்கு குடிபெயர்ந்தனர். இவர்களில் பாதிமக்கள் குறிப்பாக அமெரிக்காவில் குடியேறினர். கம்போடியாவின் மனிதாபிமான நெருக்கடி நடவடிக்கைகளின் இறுதிகட்டம் 1991 – 1993 ஆம் ஆண்டுகளில் நிகழ்ந்தது. வியட்நாம் கம்போடியாவை விட்டு விலகியது. மக்களால் தேர்ந்தெடுக்கப்பட்ட ஒரு அரசாங்கத்தை அமைக்க ஐ.நா. வழிவகுத்தது. 3,60,000 கம்போடியர்கள் அகதிகள் முகாமை மூடிவிட்டு தாய்நாட்டை நோக்கி மீள்குடியேற்றத்திற்காக அனுப்பப்பட்டனர்.\n\nSection::::உள்நாட்டுப்போரும் அமெரிக்க குண்டு வீச்சும்.\nகிழக்கு கம்போடியாவில் இருந்த வடக்கு வியட்நாமிய படைத்தளங்கள் மற்றும் பாதுகாப்பிடங்கள் மீது ஐக்கிய அமெரிக்க குடியரசு 1969 ஆம் ஆண்டு முதல் தீவிர குண்டு வீச்சு தாக்குதலைத் தொடங்கியது. பின்னர் இக்குண்டு வீச்சு கம்போடிய கெமர் ரூச் படையினரை தாக்கவும் விரிவுபடுத்தப்பட்டது. இதே கால கட்டத்தில் கம்போடிய அரசாங்கத்தை எதிர்த்து கெமர் ரூச் படையினர் கொரில்லா முறை போரில் ஈடுபட்டுக் கொண்டிருந்தனர். குண்டு வீச்சு தாக்குதலின் தாக்கம் மற்றும் இடையுறவுகள் கெமர் ரூச் படையினரின் வளர்ச்சிக்கு வழிவகுத்தன என்ற சர்ச்சைகளும் வரலாற்றாசியர்களிடம் தோன்றின. 1970 ஆம் ஆண்டு மார்ச்சு 18 இல் நொரடோம் சீயனூக்கை வெளியேற்றிவிட்டு உலோன் நோல் ஆட்சிக்கு வந்தார். வீரர்களை வெளியேற்றவும் வடக்கு வியட்நாமியர்கள் கம்போடியாவிற்குள் வரும் வழியைத் தடை செய்யவும் இவர் ஒரு இயக்கத்தை முன்னெடுத்தார். இவ்வியக்கம் தோல்வியில் முடிந்தது. இதற்கு எதிராக வடக்கு வியட்நாமிய படையினர் பாதுகாப்பிடங்களில் இருந்து வெளியேறி போரிட்டு பெரும்பாலான கம்போடியப் பகுதிகளைக் கைப்பற்றினர். இப்பகுதிகளை கெமர் ரூச் வசம் ஒப்படைத்தனர். கிட்டத்தட்ட அதேநேரத்தில், கம்போடியாவில் இருந்த வடக்கு வியட்நாமியரை வெளியேற்றுவதற்காக அமெரிக்காவும் தெற்கு வியட்நாமும் இணைந்து கம்போடிய இயக்கத்தைத் தொடங்கின.\n\nஅமெரிக்காவின் தீவிர குண்டு வீச்சு தாக்குதலின் விளைவுகள் பயங்கரமாக இருந்தன. அமெரிக்கா கம்போடியாவின் மீது டன்கணக்கில் குண்டுகளை வீசியது. இரண்டாம் உலகப்போரில் தான்வீசிய குண்டுகளின் எண்ணிக்கைக்குச் சமமான அளவில் கம்போடியாவின் மீது அமெரிக்கா குண்டுகளை வீசியது. இதனால் 1969 முதல் 1973 வரையிலான காலகட்டத்தில் கம்போடியாவில் 40,000 முதல் 1,50,000 வரையிலான படையினர் மற்றும் பொது மக்கள் கொல்லப்பட்டனர். \n\nகிராமப்புற மக்களின் மீது கெமர் ரூச் படையினரின் தாக்குதல் மிகவும் கடுமையாக இருந்தது\". அவர்களது வழிமுறைகளில் \"பயங்கரவாதம், வன்முறை, கொடூரம் முதலியன மிகுந்து இருந்தன. இந்த உள்நாட்டுப் போர் பல கம்போடியர்களை பாதுகாப்பிற்காக கிராமத்தை விட்டு நகரத்திற்கு இடம்பெயரச் செய்தது. 600000 ஆக இருந்த புனோம் பென் நகரத்தின் மக்கள்தொகை இரண்டு மில்லியனை எட்டியது. தரை வழியாகவும் கடல் வழியாகவும் நகருக்குள் அனுப்பப்படும் அனைத்தையும் கெமர் ரூச் படையினர் தடுத்து நிறுத்தியதால் குடியிருப்பவர்களில் பலர் பசிபட்டினியால் பல்வேறு இன்னல்களுக்கு ஆளாகினர் . உள்நாடுப் போரின் காரணமாக 2,00,000 முதல் 3,00,000 கம்போடியர்கள் கொல்லப்பட்டனர்\n"}
{"id": "282986", "url": "https://ta.wikipedia.org/wiki?curid=282986", "title": "நீர்மட்ட நீளம்", "text": "நீர்மட்ட நீளம்\n\nகப்பல் அல்லது படகு ஒன்றின் நீர்மட்ட நீளம் (Waterline length) என்பது, அது நீர்மட்டத்தைத் தொடும் இடத்தில் அளக்கப்படும் நீளத்தைக் குறிக்கும். இது கப்பலின் நீர்மட்டத் தொடு பரப்புக்கு வெளியே நீண்டிருக்கும் பகுதிகளின் நீளங்களை உள்ளடக்குவதில்லை. பெரும்பாலான கப்பல்களின் நீர்மட்டத்துக்கு மேலிருக்கும் பகுதிகள் முன்புறமும், பின்புறமும் நீண்டிருப்பது வழக்கம். இதனால், கப்பலின் மொத்த நீளம், நீர்மட்ட நீளத்திலும் குறிப்பிடத்தக்க அளவு கூடுதலாக இருப்பதுண்டு. முன்புறம் சரிவாக அமைந்த கப்பல்களில் மிதப்புயரத்தைப் பொறுத்து நீர்மட்ட நீளம் மாற்றம் அடையும். இதனால், நீர்மட்ட நீளம் ஒரு குறித்த அளவு சுமையேற்றிய நிலையிலேயே அளக்கப்படுகிறது.\n\n"}
{"id": "282998", "url": "https://ta.wikipedia.org/wiki?curid=282998", "title": "கண்டகி ஆறு, நேபாளம்", "text": "கண்டகி ஆறு, நேபாளம்\n\nகாளி கண்டகி ஆறு அல்லது கண்டகி ஆறுஅல்லது நாராயணீ ஆறு (Kali Gandaki or Gandaki River or Narayani River), நேபாள நாட்டின் முக்கிய ஆறுகளில் ஒன்றாகும். நேபாளத்தில் இவ்வாற்றை காளி-கண்டகி என்றும் நாராயணீ என்றும், இந்தியாவில் கண்டகி என்றும் அழைப்பர். கண்டகி ஆறு, துணை ஆறாக, இந்தியாவின் பீகார் மாநிலத்தின் சோன்பூரில் கங்கை ஆற்றுடன் கலக்கிறது. நேபாளத்தில் பாயும் காளி-கண்டகி ஆற்றில் கிடைக்கும் சாளக்கிராமத்தை வைணவ சமயத்தினர் திருமாலின் அம்சமாக கருதி பூஜையில் வைத்து வழிபடுவர்.\n\nகோசி மற்றும் காக்கிரா ஆறுகளிடையே பாயும் கண்டகி ஆறு, 8000 மீட்டருக்கும் அதிக உயரத்தில் உள்ள அன்னபூர்ணா 1, தவுளகிரி மற்றும் மனசுலு கொடுமுடிகளிலிருந்து உற்பத்தியாகிறது. இமயமலையில் உருவாகும் கண்டகி ஆற்றின் குறுக்கே நீர்த்தேக்கம் கட்டி, புனல் மின்சாரம் பெருமளவில் உற்பத்தி செய்யப்படுகிறது. இந்நீர்தேக்கத்தின் நீர் பிடிப்பு பகுதி 46,300 சதுர கிலோ மீட்டராகும்.\n\nSection::::ஆற்றின் அமைப்பு.\nSection::::நேபாளம்.\nஇமயமலையின் நேபாள-திபெத் எல்லைப் பகுதியில் 6268 மீட்டர் உயரத்தில் நுபின் இமயமலையின் உறைபனி ஆற்றிலிருந்து காளி-கண்டகி ஆறு உற்பத்தியாகி, பின் தென்மேற்காக முக்திநாத் வழியாக பாய்கிறது.\nபின் காளி-கண்டகி ஆறு கிழக்கே திரும்பி, மகாபாரத மலைத்தொடர்கள் வழியாக செல்லும் போது, கண்டகி ஆற்றின் குறுக்கே நீர்த்தேக்கம் கட்டி, நேபாள நாட்டின் மிகப்பெரிய புனல் மின்நிலையம், மின்சாரம் உற்பத்தி செய்கிறது. பின் காளி-கண்டகி ஆறு தெற்கில் திரும்புகையில், திரிசூலி எனும் துணை ஆறு, தேவிகாட் எனுமிடத்தில், காளி-கண்டகி ஆற்றுடன் கலக்கிறது. பின்னர் சித்வான் சமவெளியில் பாய்ந்து, பின் தென்மேற்கே கோவிந்தகாட் நகரத்தை கடந்து இந்தியப் பகுதிக்குள் நுழையும் போது காளி-கண்டகி ஆற்றின் பெயர் கண்டகி ஆறு எனப் பெயர்க் கொள்கிறது.\nSection::::இந்தியா.\nகாளி-கண்டகி ஆறு, இந்திய-நேபாள எல்லையில் பாய்கையில் பட்ச்னாடு மற்றும் சோன்கா ஆகிய துணை ஆறுகளுடன் சேர்ந்து சோன்பூரில் கூடுமிடத்தை, திரிவேணி சங்கமம் என்பர்.\n\nSection::::கொடுமுடிகள், ஏரிகள்.\nகாளி-கண்டகி ஆற்று வடிநிலப் பகுதியில் உள்ள அன்னபூர்ணா 1, தவுளகிரி மற்றும் மனசுலு மலைபகுதிகளில் 1025 உறைபனியாறுகளும், 338 ஏரிகளும் உள்ளது. \n\nSection::::முக்கிய நகரங்கள்.\nநேபாள நாட்டுப் பகுதியின் காளி-கண்டகி ஆற்றாங்கரையில் லோ மந்தாங், ஜோம்சோம், பெனி (தவுளகிரி), பாக்லுங், குஸ்மா, ரித்தி, தேவ்காட், பரத்பூர், வால்மீகி நகர் மற்றும் திரிவேணி ஆகிய நகரங்கள் அமைந்துள்ளன. இவ்வாறு சித்வான் தேசியப் பூங்காவின் மேற்கு எல்லைப் பகுதியில் பாய்கிறது.\nநேபாளத்தின் காளி-கண்டகி ஆற்றின் நீர், பெருமளவு இமயமலையின் வண்டல் மண்னுடன் கலந்து வருவதால், நீரின் நிறம் கருமையாக காணப்படுகிறது. \n\nSection::::சித்வான் தேசியப் பூங்கா.\nநேபாளத்தின் கண்டகி சமவெளியில், காளி-கண்டகி ஆறு பாயுமிடத்தில் சித்வான் தேசியப் பூங்கா அமைந்துள்ளது. நேபாள நாட்டின் பெரிய தேசியப் பூங்கா, சித்வான் தேசியப் பூங்காவாகும். காட்மாண்டிற்கு மேற்கே 150 கிலே மீட்டர் தொலைவில் சித்வான் மாவட்டத்தில் 932 சதுர கிலோ மீட்டர் பரப்பில் அமைந்துள்ள இப்பூங்கா 1973ஆம் ஆண்டில் துவக்கப்பட்டது. 1984ஆம் ஆண்டில் யுனேஸ்கோ, இயற்கை சார்ந்த உலகப் பாரம்பரிய களமாக அங்கீகரித்துள்ளது. இப்பூங்கா, இமயமலையின் சிவாலிக் மலைத்தொடரில், தென்மத்திய நேபாளத்தின், சித்வான் மாவட்டம், நவல்பாரசி மாவட்டம், மக்வான்பூர் மாவட்டப் பகுதிகளைக் கொண்டது. இத்தேசியப் பூங்காவில் வங்கப் புலிகள், இந்தியப் பனிச் சிறுத்தைகள், சோம்பேறிக் கரடிகள், நீர்நாய்கள், வங்காள நரிகள், புள்ளி புனுகுப் பூனைகள், தேன்வளைக்கரடிகள், வரிக் கழுதைப்புலிகள் உள்ளன.[4] 2011இல் நடந்த ஆய்வுகளின் படி, செந்நாய்கள், தங்க நிற குள்ள நரிகள், மீன்பிடிப் பூனைகள், சிறுத்தைப் பூனைகள், பெரிய மற்றும் சிறியஆசிய மரநாய்கள், நண்டை உண்ணும் கீரிகள், ஒற்றைக் கொம்பு காண்டாமிருகங்கள் , காட்டு யாணைகள், புள்ளிமான்கூட்டங்கள், புல்வாய்கள், நான்கு கொம்புகள் கொண்ட மறிமான்கள், செம்முகக் குரங்குகள், அனுமார் குரங்குகள், எறும்பு தின்னிகள், இந்திய முள்ளம்பன்றிகள், பறக்கும் அணில்கள், பல இன காட்டு முயல்கள் மற்றும் தேவாங்குகள் காணப்படுகின்றன.\n\nSection::::சமய முக்கியத்துவம்.\nSection::::வால்மீகி ஆசிரமம்.\nநேபாளின் வால்மீகி நகரிலிருந்து 7 கிலோ மீட்டர் தொலைவில் சித்வான் தேசியப் பூங்காவில் வால்மீகி முனிவரின் ஆசிரமம் அமைந்துள்ளது. இராமாயணம் இதிகாசத்தில் வரும் சீதைக்கு இலவன் மற்றும் குசன் எனும் இரட்டையர்கள் வால்மீகி ஆசிரமத்தில் பிறந்தனர். இவ்விடத்தில்தான் இராமாயணம் என்ற காவியத்தை வால்மீகி படைத்தார்.\n\nSection::::முக்திநாத் மற்றும் சாளக்கிராமம்.\nநேபாளத்தின் மஸ்டாங் மாவட்டத்தில் உள்ள முக்திநாத் பகுதியில் பாயும் காளி-கண்டகி ஆற்றில் வைணவ சமயத்தினர் திருமாலின் அம்சமாக கருதி பூஜை அறையில் வைத்து வழிபடும் சாளக்கிராம கற்கள் கிடைக்கிறது. \n\nஇச்சாளக்கிரமக் கற்கள் இயற்கையாக வட்ட வடிவத்தில் அல்லது சுருள் வட்ட வடிவில் காளி-கண்டகி ஆற்றாங்கரையில் கிடைக்கிறது. இக்கற்களில் இயற்கையாகவே திருமாலின் சங்கு, சக்கரம், கதை, தாமரை போன்ற உருவங்கள் காணப்படுகின்றன.\n\nSection::::மஸ்டாங் குகைகள்.\nகாளி-கண்டகி ஆறு பாயும் இமயமலையின் மஸ்டாங் மலைப் பகுதியில், கடல் மட்டத்திலிருந்து 3400 மீட்டர் உயரத்தில், 12 முதல் 14ஆம் நூற்றாண்டு காலத்திய, அஜந்தா குகைகள் போன்ற, மனிதனால் குடைந்தெடுக்கப்பட்ட நூற்றுக்கணக்கான குகைகள் காணப்படுகிறது. சில குகைகளில் புத்தரின் வரலாற்றை எடுத்துரைக்கும் ஓவியங்கள் வரையப்பட்டுள்ளது. பல குகைகளில் பனிச் சிறுத்தை, காண்டாமிருகம், புலி, குரங்கு மற்றும் மான்களின் அழகிய ஓவியங்கள் தீட்டப்பட்டுள்ளது. பனிச்சிறுத்தைகளின் காலடித் தடங்கள் இக்குகைகளில் காணப்பட்டதாக இத்தாலிய, அமெரிக்க மற்றும் நேபாள நாட்டு தொல்லியல்ஆய்வாளர்கள் தெரிவிக்கின்றனர். நாளந்தா பல்கலைகழகத்தின் புத்தரின் உபதேசங்கள் இக்குகைகளில் பௌத்த குருமார்கள் தங்களது சீடர்களுக்கு புகட்டியதாக தெரிகிறது. \n\nSection::::புனல் மின்நிலையம்.\nநேபாள நாட்டின் மிகப்பெரிய புனல் மின்நிலையம், காளி-கண்டகி ஆற்றின் சப்த கண்டகி எனுமிடத்தில் அமைந்துள்ளது. இப்புனல் மின்நிலையத்திலிருந்து 20,650 மெகா வாட் மின்சாரம் உற்பத்தி செய்யப்படுகிறது. காளி-கண்டகி ஆற்றில் மேலும் இடங்களில் மூன்று சிறு புனல் மின்நிலையங்கள் அமைந்துள்ளது. \n\nSection::::காளி-கண்டகி ஆற்றுப் பாசானம்.\nவால்மீகி நகரில் அமைந்துள்ள கண்டகி திட்டத்தின்படி, வால்மீகி நகரில் உள்ள 37,410 சதுர கிலோ மீட்டர் நீர்பிடிப்பு பகுதியின் நீரை, நேபாள நாடு 90% மற்றும் இந்தியா 10% பங்கீட்டுக் கொள்ள நேபாள-இந்திய அரசுகள் 4 டிசம்பர் 1959இல் ஒப்பந்தங்கள் செய்து கொண்டுள்ளது.மேலும் நேபாள நாட்டின் நலனை கருத்தில் கொண்டு, 1964ஆம் ஆண்டில் சில திருத்தங்களுடன் காளி-கண்டகி வடிநில ஆற்றுப் பாசானம் குறித்த ஒப்பந்தகள் செய்து கொள்ளப்பட்டன.1975இல் முடிவடைந்த கிழக்கு கண்டகி கால்வாய் திட்டத்தின்படி, நேபாள நாட்டின் 1,03,500 ஏக்கர் நிலங்கள் நீர்பாசானம் பெறுகிறது.\n\nகிழக்கு கண்டகி கால்வாயில் 15 மெகாவாட் (3X5mw) மின்சாரம் உற்பத்தி செய்யும் சிறு மின்நிலையங்கள் அமைக்கப்பட்டுள்ளது.\n\n\n"}
{"id": "283002", "url": "https://ta.wikipedia.org/wiki?curid=283002", "title": "சிறந்த பாடலாசிரியருக்கான பிலிம்பேர் விருது – தமிழ்", "text": "சிறந்த பாடலாசிரியருக்கான பிலிம்பேர் விருது – தமிழ்\n\nசிறந்த தமிழ் பாடலாசிரியருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் தமிழ்த் திரைப்படங்களில் இடம்பெறும் சிறப்பான திரைப்பட பாடலை எழுதிய பாடலாசிரியருக்கு வழங்கப்படுகிறது. 2005ஆம் ஆண்டு முதல் இவ்விருது வழங்கப்பட்டு வருகிறது.\n\nSection::::விருது வென்றவர்கள்.\nஇவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன.\n"}
{"id": "283015", "url": "https://ta.wikipedia.org/wiki?curid=283015", "title": "கொரிய அணியெழுத்து", "text": "கொரிய அணியெழுத்து\n\nகொரிய அணியெழுத்து என்பது ஃஆங்குல் அல்லது ஃஅஞ்சா எனும் இருவகைக் கொரிய மரபு அணியெழுத்துகளையும் உள்ளடக்கும். இவை முறையே கொரிய நெடுங்கணக்கு எழுத்துகளாலும் சீன எழுத்துருக்களாலும் ஆனவை ஆகும். ஃஆங்குல் வட்ட வளைவுள்ள கோண எழுத்துகளை அறிமுகப்படுத்தியது.\n\nSection::::வரலாறு.\nசீன எழுத்துருக்கள் கி.பி 2 ஆம், 3 ஆம் நூற்றாண்டுகளில் கொரியாவில் புத்தமதப் பரவலால் அறிமுகப்படுத்தப் பட்டுவிட்டது. ஒருங்கிணைந்த சில்லா காலத்தில் வளர்ந்தோங்கிய தாங் பேரரசுப் பண்பாடும் சீன அணிஎழுத்துகளும்பால் இருந்த ஆர்வத்தால் 8 ஆம் நூற்றாண்டு சார்ந்த கிம் சயேங் என்பவர் வாங் சிழி நிகர்த்த அணியெழுத்துகளை உருவாக்கியதும் அவர் முதல் கொரிய அணியெழுத்து வல்லுனர் ஆனார். கவிஞர் சோயே சிவான் என்பவரும் அவரது அணியெழுத்துகளுக்காகப் பெயர்பெற்றார். இவரது அணியெழுத்துகளின் பதக்கூறு ஃஅயேயங் தே மாவட்டப் பாறையில் பொறிக்கப்பட்டுள்ளது.\n\nயூ சினான், குயாங் சுன், யான் ழென்கிங் போன்ற தொடக்க கால அணியெழுத்து வல்லுனர்களின் கோணப் பாணி 14 ஆம் நூற்றாண்டில் மேலும் வட்டவடிவமான ழாவோ மெங்பூ பாணி அறிமுகமாகி வழக்கில் வரும்வரை தொடர்ந்து நிலவியது.தொடக்க 19 ஆம் நூற்றாண்டில் கிம் யியோங்-இயூஅல்லது கிம் யுங்-ஃஈ கொரிய அணியெழுத்துகளைப் புரட்சிகரமாக சூசா பாணியில் அதாவது அவரது புனைபெயரிலான பாணியில் உருமாற்றினார். இது, 秋史[hangul : chusa] பாணி பண்டைய சீன இலிழ்சு எழுத்துப் பாணிபாலான ஆர்வத்தால் உருவாக்கப்பட்டதாகும்.\n\nபுலமைசார் சமூக வகுப்புகள் சீன எழுத்துருக்களை பயன்படுத்தியதால், 1910–1945 வரை ஃஅஞ்சாவகை கொரிய அணியெழுத்துகள் வழக்கில் இருந்தன. கொரியா ஜப்பானிய ஆட்சியில் வந்தபோது எழுச்சிகண்ட தேசிய உணர்வு ஃஆங்குல் எழுத்துகளை மக்களிடம் பரப்பியது. எனவே ஃஆங்குல் பயன்படுத்தும் கொரிய அணியெழுத்துகள் மறுமலர்ச்சி உற்றன.\n\n"}
{"id": "283021", "url": "https://ta.wikipedia.org/wiki?curid=283021", "title": "கும்பகோணம் மலையாள மாரியம்மன் கோயில்", "text": "கும்பகோணம் மலையாள மாரியம்மன் கோயில்\n\nகும்பகோணம் மலையாள மாரியம்மன் கோயில் கும்பகோணத்தில் உள்ள மாரியம்மன் கோயில்களில் ஒன்றாகும். \n\nSection::::இருப்பிடம்.\nஇக்கோயில் கும்பகோணம் கம்பட்ட விஸ்வநாதர் கோயில் வடக்கு வீதியில் உள்ளது.\n\nSection::::மூலவர்.\nஇக்கோயிலில் கருவறையில் மாரியம்மன் மூலவராக உள்ளார். \n\nSection::::குடமுழுக்கு.\n4 செப்டம்பர் 2015 அன்று யாகசாலைப் பூசைகள் தொடங்கி, குடமுழுக்கு 6 செப்டம்பர் 2009 அன்று நடைபெற்றது. \n"}
{"id": "283027", "url": "https://ta.wikipedia.org/wiki?curid=283027", "title": "லிட்டன் பிரபு", "text": "லிட்டன் பிரபு\n\nலிட்டன் பிரபு (Edward Robert Lytton Bulwer-Lytton, 1st Earl of Lytton), (நவம்பர் 8, 1831 – நவம்பர் 24, 1891), ஐக்கிய இராச்சியத்தை சார்ந்த ராஜதந்தரியும் கவிஞருமான லிட்டன் பிரபு, பிரித்தானியா இந்தியாவில், 1876 முதல் 1880 முடிய இந்திய வைஸ்ராயாகப் பணியாற்றிவர். நார்த் ப்ரூக் பிரபு என்பார் ,ஆப்கானிஸ்தானில் தலையிட கொள்கையை கடைப்பிடித்து வந்ததால் \nபிரதமர் டிஸ்ரேலி தனது பேச்சை கேட்கும் லிட்டன் பிரபுவை இந்திய வைசிராயாக நியமித்தார் . அப்போது இவர் காலத்தில் இயற்றப்பட்ட சில சட்டங்கள் இன்றைய காலகட்டத்தில் அமுல் படுத்தப்பட்டு வருகின்றன .\n\nSection::::பிரதேச மொழி பத்திரிக்கை சட்டம்.\nஆங்கிலம் அல்லாத பிராந்திய மொழிகளில் வெளிவரும் பத்திரிகைகள் ஆப்கானிய கொள்கையில் தலையீடு செய்வதை கண்டித்து எழுதின .இந்த சட்டம் மூலம் அவை கட்டுப்படுத்தப்பட்டன. இவ்வாறு பாதிக்கப்பட்டவை களில் ஒன்று அமிர்த பஸார் .இதை அடுத்து கிளர்ச்சிகள் தோன்றின\n\nSection::::இந்திய படைக்கலன் சட்டம்.\nஇந்தியர்கள் உத்தரவின்றி படைக்கலன்களை ஏந்த அனுமதி மறுக்கப் பட்டது .ஆனால் ஐரோப்பியர்களுக்கு \nஇச்சட்டம் விலக்களித்தது\n\nSection::::அரசப்பட்டங்கள் சட்டம்.\nஇந்த சட்டப்பிரகாரம் ஆங்கிலேய அரசுக்கு கைஸரி -ஹிந்த் என்ற பட்டம் அளிக்கப்பட்டது\n\nSection::::இந்தியப்பேரரசி ஆன விக்ட்டோரியா மஹாராணி.\nஇதன் படி இங்கிலாந்து இளவரசி விக்டோரியாவை 1877 ஜனவரி முதல் தேதி முதல் \nஇந்திய பேரரசியாக அறிவித்தார் லிட்டன் பிரபு\n\nSection::::அலிகார் பல்கலைக்கழகம்.\nஇவர் காலத்தில் அலிகாரில் முகமதிய -ஆங்கில கீழை நாட்டு கல்வி ஒன்று நிறுவப்பெற்றது .இதுவே \nஇன்றைய அலிகார் பல்கலைக்கழகம் ஆயிற்று .\n\nSection::::பஞ்சமும் ,உயிர் இழப்பும்.\nஅவர் பதவிஏற்றபோது இந்தியாவில் 1876-78 ஆண்டில் சென்னை மாகாணப் பெரும் பஞ்சம், 1876-78 மற்றும் வடமேற்கு எல்லைப்புற மாகாணத்தில் காணப்பட்ட அரசியல் பதட்டங்களும் பிரித்தானியர்களுக்கு பெரும் கவலையை அளிப்பதாக இருந்தன.1876-78 ல் சென்னை மாகாணப் பெரும் பஞ்சம், 1876-78 தலைவிரித்தாடியது. 2,50,000 சதுர மைல்கள் பரப்பில் வாழ்ந்த 58 மில்லியன் மக்கள் இந்த பஞ்சத்தினால் பாதிக்கப்பட்டனர்.ஒரே ஆண்டில் 5 மில்லியன் மக்கள் மடிந்தனர். பின் ரிச்சர்டு ஸ்ட்ரோச்சி தலைமையில் முதலாவது பஞ்சக்குழு (1878-80) ஏற்படுத்தப்பட்டது.\n\nSection::::பஞ்ச ஆய்வு குழு அறிக்கை.\n1.ஏழை எளியோர்க்கு வேலையும் ,கூலியும் தரப்பட வேண்டும் .\n2.வேலை செய்ய முடியாதோர்க்கு உதவி தொகை அளிக்க வேண்டும் \n3 .பஞ்ச நிவாரணத்திற்கு வருடம் ௧,௫௦,௦௦,௦௦௦ ஒதுக்கப்பட வேண்டும் \n4. நெடுஞ்சாலை போடுதல் ,கால்வாய் வெட்டுதல் ,ரயில் பாதை அமைத்தல் மூலம் \nநாட்டை வளப்படுத்தல்\n\nSection::::இரண்டாம் ஆப்கானிய போர் 1878-1880.\nலிட்டன் பிரபு ஆப்கானிய அமீர் ஷேர் அலிக்கு அவர் அவையில் பிரிட்டிஷ் சார்பாக ஒரு பிரதிநிதி நியமிக்க வற்புறுத்தினார் .அப்போது ரஷ்யாவும் தனது பிரதிநிதியை ஏற்றுக்கொள்ள ஷேர் அலி வற்புறுத்தப்பட்டார் . ஆனால் அந்நிய தலையீட்டை அலி விரும்ப வில்லை .எனவே 1878 இல் லிட்டன் ஆப்கானிஸ்தான் மீது போர் தொடுத்தார் . அரசர் ஷேர் அலி துருக்கிக்கு ஓடி அங்கேயே இறந்தார் .பின்னர் கண்டமாக் உடன்படிக்கை ஏற்பட்டு , சர் லூயி காவ கனாயி என்ற ஆங்கிலேயர் அனுப்பி வைக்கப்பட்டார் .அவரை கொலை செய்துவிடவே ,லிட்டன் பிரபு காந்தகாரையும்,காபூலையும் கைப்பற்றினார் .இத்தருவாயில் டிஸ்ரேலி அமைச்சர் அவை இங்கிலாந்தில் வீழ்ந்தது .அவருக்கு நேர் மாறான கிளாட்ஸ்டன் இங்கிலாந்தின் பிரதமர் ஆகவும் ,லிட்டன் பிரபு பதவி விலகினார். அடுத்து வந்த வைஸ்ராய் ரிப்பன் பிரபு . இவரால் இந்தியாவிற்கு \nஅநேக நன்மைகள் ஏற்பட்டன .\n\n"}
{"id": "283031", "url": "https://ta.wikipedia.org/wiki?curid=283031", "title": "நிலநடுக்கப் பதிவுக் கருவி", "text": "நிலநடுக்கப் பதிவுக் கருவி\n\nநிலநடுக்கப் பதிவுக் கருவி (Seismometer, சீஸ்மோகிராப்) பூமியின் நகர்வுகளை அளக்க பயன்படுகிறது. நிலநடுக்கத்தால் ஏற்படும் அதிர்வலைகள், எரிமலை வெடிப்புகளாளும் மற்ற அதிர்வு மூலங்களாலும் ஏற்படும் அதிர்வலைகள் ஆகியவற்றை அளக்க நிலநடுக்கப் பதிவுக் கருவி பயன்படுகிறது. இக்கருவியின் அதிர்வலைப் பதிவுகள் நிலநடுக்க ஆய்வாளர்கள் பூமியின் உள்பகுதியை வரைபடமாக்கவும், மற்றும் இந்த வெவ்வேறு மூலங்களினை கண்டறிந்து அளவிடவும் பயன்படுகிறது.\n\nநிலநடுக்கத்தை மதிப்பீடு செய்ய ரிக்டர் அளவுகோல் பயன்படுத்தப்படுகிறது. இதன் அலகு 0 முதல் 9 ரிக்டர் அளவை வரை ஆகும். ரிக்டர் அளவில் 6.0 என்ற அளவிற்கு மேல் குறிக்கப்படும் நிலநடுக்கங்கள் ஆபத்தானவை.\n"}
{"id": "283047", "url": "https://ta.wikipedia.org/wiki?curid=283047", "title": "தைவானில் புதுப்பிக்கத்தக்க ஆற்றல்", "text": "தைவானில் புதுப்பிக்கத்தக்க ஆற்றல்\n\nதைவானில் புதுப்பிக்கத்தக்க ஆற்றல் \"(Renewable energy in Taiwan)\" வளங்களைப் பயன்படுத்தி 2013 ஆம் ஆண்டு முடிவில் மொத்த தேசிய மின் உற்பத்தியில் 8.7% மின்சாரம் நாட்டிற்காக உற்பத்தி செய்யப்பட்டுள்ளது. 2013 ஆம் ஆண்டின் இறுதியில் தைவானில் நிறுவப்பட்ட மொத்த புதுப்பிக்கத்தக்க ஆற்றல் திறன் 3.76 ஜிகா வாட் ஆகும்.\n\nSection::::புதுப்பிக்கத்தக்க ஆற்றல் கொள்கை.\nநவம்பர் 2003 ஆம் ஆண்டில் , புதுப்பிக்கத்தக்க ஆற்றல் மூலங்களைப் பயன்படுத்தி உற்பத்தி செய்யும் மின்சாரத்தைப் பெற்றுக்கொள்ள தைவான் அரசாங்கம் விலைக்கு உத்தரவாதம் அளித்தது மேலும் 2009 ஆம் ஆண்டில் புதுப்பிக்கத்தக்க ஆற்றல் மேம்பாட்டுச் சட்டமும் இயற்றியது. நிறுவப்பட்டுள்ள மொத்த புதுப்பிக்கத்தக்க ஆற்றல் மூலங்களில் இருந்து 2030 ஆம் ஆண்டிற்குள் 9.95 ஜிகாவாட் மின்சாரம் உற்பத்தி செய்யவேண்டும் என்று இலக்கு நிர்ணயிக்கப்பட்டது . சூரிய ஒளி, கடல் அலை, நீர் ஆற்றல், உயிர்த்திரள் போன்ற மூலங்களில் இருந்து பெறப்படும் மின்சாரத்திற்கும் உத்தரவாதம் அளிக்கப்பட்ட விலை நிர்ணயம் பொருந்தும்.\n\nபைங்குடில் வளிமம் குறைத்தல் மற்றும் மேலாண்மை என்னும் புதியச் சட்டத்திற்கு, 2015 ஆம் ஆண்டு சூன் 15 இல் தைவானின் ஓரவை முறைமை பின்னேற்பு வழங்கியது. மற்றும் காலநிலை மாற்றத்திற்கு எதிராக எடுக்கப்படும் நடவடிக்கைகளுக்கு சட்டரீதியிலான அடிப்படை நடவடிக்கைகளை அரசு வழங்கும் என்று 2015 ஆம் ஆண்டு சூலை முதல் நாளில் குடியரசுத்தலைவர் மா இங் சியோ பிரகடனம் செய்தார். சரக்கு, பதிவு, ஆய்வு, மேலாண்மை, திறன் தரங்கள் மற்றும் மாசு வெளிப்பாடு தடுப்பு வணிகம் கட்டுப்பாட்டு இலக்குடன் படிப்படியான செயல்முறை என்ற முறையில் அளவீட்டு நடவடிக்கைகள் ஒவ்வொரு ஐந்தாண்டிற்கும் மேற்கொள்ளப்படும் என்றும் அறிவித்தார்.\n\nSection::::நீர்மின் ஆற்றல்.\n1905 ஆம் ஆண்டு சப்பானிய ஆட்சிக் காலத்தில், தைவான் நாட்டில் முதல் நீர்மின் ஆலை தொடங்கப்பட்டது. சுற்றுச்சூழல் பிரச்சினைகளை முன்வைத்து நாட்டில் பெரிய நீர் மின் உற்பத்தி நிலையங்கள் கட்டுவதற்கான திட்டங்கள் எதுவும் தீட்டப்படவில்லை. இதனால் தொடர்ந்து சிறு நீர்மின் சக்தி உற்பத்தி நிலையங்களே கட்டப்படும் போக்கு தொடர்ந்தது. 1995 ஆம் ஆண்டு சூன் மாதத்தில் பொருளாதார விவகாரங்கள் அமைச்சகத்தின் தாய்லாந்து ஆற்றல் மற்றும் நீர் மேலாண்மை நிறுவனம், தைவானின் நீர்மின் ஆற்றல் திறன் தொடர்பான ஆய்வை நிறைவு செய்து உறுதிபடுத்தியது. 11730 மெகாவாட் மின்சாரத்தை உற்பத்தி செய்வதற்கான சாத்தியங்கள் நாட்டில் இருந்தாலும் 5000 மெகாவாட் மின்சரமே உற்பத்தி செய்யப்படுகிறது என்ற முடிவை மேற்கண்ட ஆய்வு தெரிவித்தது. 1999 ஆம் ஆண்டு செப்டம்பர் 21 அன்று நாட்டில் நிகழ்ந்த நிலநடுக்கத்தின் காரணமாக நீர்மின் ஆலை மூலமாகக் கிடைக்கும் மின் உற்பத்தியின் அளவும் குறைந்து விட்டது. \n\n2005 ஆம் ஆண்டு இறுதியில், தைவான் நாட்டின் மொத்த நீர் மின் உற்பத்தி திறன் அளவு 4,539.9 மெகாவாட் ஆகும். இதில் 2,602 மெகாவாட் அளவு மின்சாரம் உந்தப்பட்ட-சேமிப்பு நீர் மின்சார கிடங்கில் இருந்து தயாரிக்கப்பட்ட மின்சாரமாகும். \n\nதைவான் நாட்டின் மிகப்பெரிய நீர் மின் சக்தி உற்பத்தி நிலையம் 1995 இல் திறக்கப்பட்ட மிங்டன் உந்தப்பட்ட-சேமிப்பு நீர் மின்சார உற்பத்தி நிலையமாகும். இந்த ஆலை, நாண்டௌ மாவட்டத்திலுள்ள சுயிலி நகரியத்தில் அமைந்துள்ளது. 1602 மெகாவட் திறன் மின்சாரத்தை உற்பத்தி செய்யக்கூடிய உந்தப்பட்ட-சேமிப்பு நீரை கிடங்கில் வைத்து செயல்படும் திறன் கொண்டது ஆகும். \n\nSection::::ஒளி மின்னழுத்த ஆற்றல்.\n2009 ஆம் ஆண்டு மே மாதத்தில் தைவானின் சூவொயிங் மாவட்டத்தில் கௌசியுங் நகரத்தில் தேசிய விளையாட்டரங்கம் திறக்கப்பட்டது. இவ்வரங்கம் ஓர் ஒளி மின்னழுத்த மின் உற்பத்தி நிலையமாகவும் செயல்பட்டது. இவ்வமைப்பில் 141 சூரியவொளித் தகடுகள் பொருத்தப்பட்டு 1 மெகாவாட் மின் உற்பத்திதிறன் உற்பத்தியாகுமாறு நிறுவப்பட்டிருந்தது. 2013 இல் தைவானின் சூரிய ஒளி ஆற்றல் அளவு 14 சதவீதம் ஆகும்.\n"}
{"id": "283048", "url": "https://ta.wikipedia.org/wiki?curid=283048", "title": "2015 பமாக்கோ தங்குவிடுதி தாக்குதல்", "text": "2015 பமாக்கோ தங்குவிடுதி தாக்குதல்\n\nநவம்பர் 20, 2015, அன்று மாலியின் தலைநகரும் பெரிய நகரமுமான பமாக்கோவிலுள்ள \"இராடிசன் புளு தங்குவிடுதி\"யில் திரள் துப்பாக்கிச் சூடும் பிணையாளர் கைப்பற்றுகையும் நடைபெற்றது. ஐக்கிய அமெரிக்காவிற்கு உரிமையான இந்த தங்குவிடுதி வெளிநாட்டு வணிக மக்களுக்கும் வானூர்தி பணியாளர்களுக்கும் மிகுந்த விருப்பமுடைய தங்கு விடுதியாகும்.\n\nகுறைந்தது 19 நபர்கள் கொல்லப்பட்டுள்ளனர். சிறப்புக் காவல்படையினர் இந்த விடுதியை அடைந்து எதிர்வினையாற்றி உயிர்தப்பிய பிணையாளர்களை விடுவித்தனர்.\n\nஅல் காயிதாவுடன் இணைந்துள்ள ஆபிரிக்க ஜிகாதியக் குழுவான அல்-மூரபித்தூன் இதற்கு பொறுப்பேற்று துவிட்டரில் செய்தி அனுப்பியது. இருப்பினும் இச்செய்தி சரிபார்க்கப்படவில்லை.\n"}
{"id": "283049", "url": "https://ta.wikipedia.org/wiki?curid=283049", "title": "ஆந்தரே பரோ", "text": "ஆந்தரே பரோ\n\nஆந்தரே பரோ (\"André Parrot\", 1901 – 1980) பிரான்சு நாட்டைச் சேர்ந்த ஒரு தொல்லியலாளர். இவர் ஈராக்கு, சிரியா, இலெபனான் போன்ற நாடுகளில் அகழாய்வு செய்த புகழ்பெற்ற தொல்லியலாளர். குறிப்பாக சிரியாவில் மாரி என்னும் இடத்தில் 1933 முதல் 1975 வரை முக்கியமான அகழாய்வுகள் செய்தவர். .\n\nSection::::வாழ்க்கை வரலாறு.\nபரோ 1901 இல் பிரான்சு நாட்டில் \"தூ\" (Doubs) என்னும் பகுதியில் தெசானான் (Désandans) என்னும் இடத்தில் பிறந்தார். 1946 இல் பிரான்சின் தேசிய அருங்காட்சியத்தின் பொறுப்பாளராகவும் பின்னர் 1958 முதல் 1962 வரை புகழ்பெற்ற இலூவா (Louvre) அருங்காட்சியத்தின் இயக்குநராகவும் இருந்தார். இவர் பிரான்சு நாட்டின் \"பெருமையப்படையின்\" [Legion of Honor) கமாண்டர் என்னும் பட்டம் பெற்றார். பிரான்சின் அறிஞர் பேரவையாகிய \"அகதெமி தெ இன்சிக்கிரிப்சோன் எ பெல்-லெத்து\" (Académie des Inscriptions et Belles-Lettres) என்பதில் உறுப்பினர் ஆனார். இவர் மரி-லூயீசு கிரோ என்பாரை 1969 இல் மணந்தார். ஆந்தரே பரோ பாரிசில் 1980 இல் இயற்கை எய்தினார்.\n\n"}
{"id": "283062", "url": "https://ta.wikipedia.org/wiki?curid=283062", "title": "மடோனா செபாஸ்டியன்", "text": "மடோனா செபாஸ்டியன்\n\nமடோனா செபாஸ்டியன் ஓர் இந்தியத் திரைப்பட நடிகை மற்றும் திரைப்பட பின்னணிப் பாடகியாவார். 2015ஆம் ஆண்டில் அல்போன்சா புத்திரன் இயக்கிய பிரேமம் திரைப்படத்தின் வாயிலாக மலையாளத் திரைப்படத்துறையில் அறிமுகமானார். விஜய் சேதுபதி நடித்த \"காதலும் கடந்து போகும்\" திரைப்படத்தின் மூலமாக தமிழ்த் திரைப்படத்துறையில் அறிமுகமானார். இப்படத்தை நலன் குமாரசாமி இயக்கியிருந்தார்.\n\n"}
{"id": "283091", "url": "https://ta.wikipedia.org/wiki?curid=283091", "title": "சீனாவில் அருமண் தொழிற்சாலை", "text": "சீனாவில் அருமண் தொழிற்சாலை\n\nசீனாவில் அருமண் தொழிற்சாலை \"(The rare earth industry in China)\" மிகப்பெரிய மற்றும் முக்கியமான தொழிற்துறையாக உள்ளது. மின்சாரம் அல்லது கலப்பின வாகனங்கள், காற்றுச் சுழலிகள், அன்றாட மின்னணு சாதனங்கள் மற்றும் மாசில்லா ஆற்றல் தொழில்நுட்பங்கள் ஆகியனவற்றில் இத்தொழிற்சாலைகளில் கிடைக்கும் தனிமங்கள் பயன்படுத்தப்படுகின்றன. அருமண் கனிமங்கள் என்பவை 17 தனிமங்கள் அடங்கியுள்ள ஒரு தொகுதியாகும். இவை பூமியில் குறைவான செறிவில் காணப்படுகின்றன. இவற்றைப் பிரித்தெடுப்பதற்கு அதிக பொருட் செலவும் பிடிக்கும்.\n\nஉலகம் முழுவதும் நடைபெறும் அருமண் கனிம வர்த்தகத்தில் சீனாவின் அருமண் தொழில் வர்த்தகம் 97 சதவீதம் ஆகும். உலகின் அருமண் கனிமங்களின் இருப்பு வைப்பு 99 மில்லியன் டன் இருப்பதாக மதிப்பிடப்பட்டுள்ளது. இதில் சீனாவின் இருப்பு மட்டும் 36 மில்லியன் டன்கள் அதாவது உலகின் அருமண் கனிம இருப்பில் 30 சதவீதம் ஆகும் . சீன அரசாங்கம் உள்நாட்டுத் தேவையின் எதிர்காலத்தைக் கருத்திற்கொண்டு ஏற்றுமதியை 16,304 டன்களில் இருந்து 14,446 டன்களாகக் குறைத்திருக்கிறது.\n\nSection::::வரலாறு.\nஇரண்டு நூற்றாண்டுகளுக்கு முன்பிருந்தே சீனா அருமண் தொழிலில் ஆதிக்கம் செலுத்தத் தொடங்கிவிட்டது. உள்நாட்டில் இத்தனிமங்களை சிக்கனமாகத் தயாரிக்கும் வகையில் நாட்டின் சுற்றுச்சூழல் ஒழுங்கு முறைகளை சீனா தயாரித்துக் கொண்டுள்ளது. உலக அருமண் தனிமங்கள் உற்பத்தியில் சீனாவின் பங்கு அதிகமானதாக இருந்தாலும், ஏராளமான எண்ணிக்கையிலான உற்பத்தியாளர்களின் குறைவான உற்பத்தி வெளியீடாகவே அமைகிறது. \n\nசீனாவில் அருமண் தொழில் 1986 இல் திட்டம் 863 என்ற திட்டத்தின் மூலமாகத் தொடங்கியது. தொழில்நுட்ப முன்னேற்றம் மற்றும் ஆராய்ச்சிகள் அதிகரிப்பு வழியாக நாட்டின் நாட்டின் பொருளாதாரத்தை சிக்கனமாகவும் நுணுக்கமாக்வும் முன்னேற்றும் விதமாக உந்தித்தள்ளுவது இத்திட்டத்தின் நோக்கமாகும் . இதைத் தவிர திட்டம் 973 என்ற திட்டமும் துவக்கப்பட்டது. அருமண் தொழிலை முன்னெடுக்கும் அடிப்படை அறிவியல் ஆய்வுகளை உருவாக்குவது இத்திட்டத்தின் நோக்கமாகும். \n\n2002 ஆம் ஆண்டில்,சீனாவின் மத்திய அரசாங்கம் உள்நாட்டு அருமண் தொழிலை மறுசீரமைப்பு செய்ய முடிவெடுத்தது. இதன் தொடர்ச்சியாக வடக்கு சீனா அருமண் குழும நிறுவனம், தெற்கு சீனா அருமண் குழும நிறுவனம் என்ற அரசாங்கத்திற்குச் சொந்தமான இரண்டு நிறுவனங்களை உருவாக்கியது. உள்ளூர் உற்பத்தியாளர்கள் மற்றும் சக்திவாய்ந்த உள்ளூர் அதிகார அமைப்புகளின் எதிர்ப்பால் இச்சீரமைப்புத் திட்டம் தோல்வியில் முடிந்தது . கடுமையான தொழிற் போட்டியின் காரணமாக உள்ளூரில் தரம் குறைந்த பொருட்கள் உற்பத்தி செய்யப்பட்டன. குறைவான இலாபம் ஈட்டப்பட்டது. இதனால் தொழிலில் நலிவடையாமல் நிலைத்து நிற்க உற்பத்தியாளர்கள் இணைந்து செயல்பட வேண்டிய அவசியம் ஏற்பட்டது. அரசாங்கம் சாதிக்க முடியாத ஒருங்கிணைப்பை வர்த்தகம் சாதித்தது. \n\nசூ குவாங்சியன் சீனாவின் அருமண் தொழில் நிறுவனத்தின் தந்தையாக கருதப்படுகிறார். தொன்னூறுகளின் ஆரம்பத்தில் இவர் சீனாவின் மூலோபாய அறிவியல் தொழில்நுட்ப வளர்ச்சியை அருமண் தொழில் நுட்பத்தில் பயன்படுத்தும் நடவடிக்கைகளை முன்னெடுத்தார். இதனால்தான் சீனா அருமண் தனிமங்களின் வலுநிலையம் ஆனது. சீன இயற்கை அறிவியல் அடித்தளத்தின் உறுப்பினர், சீன அறிவியல் கழகத்தின் முன்னாள் தலைவர் மற்றும் சீன வேதியியல் கழகத்தின் முன்னாள் தலைவர் ஆகிய பொறுப்புகளையும் சூ குவாங்சியன் வகித்துள்ளார்.\n\nஅருமண் தனிமங்களின் ஏற்றுமதியை சீனா குறைத்து விட்டதால் அவற்றின் விலை அளவுக்கு அதிகமாக உயர்ந்தது. சட்டத்திற்கு புறம்பான பல சுரங்கங்கள் தோன்றி வர்த்தகத்தில் இலாபம் ஈட்ட ஆரம்பித்துள்ளன. சில திட்டமிட்ட அமைப்புகள் கடத்தல் போன்ற சமூக விரோத செயல்களால் சீனநாட்டிற்கு தீங்கிழைக்கும் நச்சுகளாய் உருவாகியுள்ளனர். இவர்களால் சீனாவின் அருமண் இருப்பு விரைவாக குறைக்கப்படுகிறது. 2008 ஆம் ஆண்டில் மட்டும் இத்தகையவர்களால் ஏற்றுமதி செய்யப்பட்டவை 20000 டன்கள் அருமண் தனிமங்கள் என மதிப்பிடப்பட்டுள்ளது. \n\nஉலக அருமண் தனிமங்கள் இருப்பில் சீனாவில் மட்டும் 36 சதவீதம் இருப்பு இருப்பதாக கணக்கிடப்பட்டுள்ளது கவனிக்கத் தக்கது.\n\nசீன கட்டுப்பாடுகளாலும் அவர்களையே அதிகமாக சார்ந்து இருக்க வேண்டியிருப்பதாலும் மற்றநாடுகளில் உள்ள வெளிநாட்டு நிறுவனங்கள் மாற்று வழிகளைத் தேட முற்பட்டன. புதியதாக சுரங்கங்களை உருவாக்கி யப்பானைப் போல அவற்றை தேவைக்கேற்ப பெருமளவில் தயாரிப்பதற்கான வழிகளை ஆய்வுசெய்கின்றன. லைனாசு நிறுவனம் மற்றும் ஆத்திரேலிய ஆல்க்கேன் மூலங்கள் என்ற சீனநாடல்லாத பிறநாட்டு நிறுவனங்கள் இத்தொழிலில் ஒரளவு இலாபம் ஈட்டி வருகின்றன. கலிபோர்னியாவின் மௌண்டைன் பாசு சுரங்கம் சீனாவுடன் போட்டியிட முடியாமல் 2002 இல் சுரங்கத்தை இழுத்து மூடியது. தற்பொழுது மாலிகார்ப் என்ற பெயரில் மறுபடியும் சுரங்கத்தைத் துவக்கியுள்ளது.\n\nசீன அருமண் தொழிற்சாலைகள் சங்கம் என்ற அமைப்பை உருவாக்கப் போவதாக சீன அதிகார அமைப்புகள் தெரிவித்தன. அருமண் தனிமங்களை வாங்கும் வெளிநாட்டினருக்கு இவ்வமைப்பு மூலமாக ஒருங்கிணைந்த விலையை நிர்ணயம் செய்யப் போவதாகவும் தெரிவிக்கப்பட்டது. வாங் கெய்ஃபெங் இவ்வமைப்பின் தலைவராகச் செயல்படுவார் என்றும் 2011 முதல் இவ்வமைப்பு நிறுவப்படும் என்றும் அப்போது தெரிவிக்கப்பட்டது\n\n"}
{"id": "283102", "url": "https://ta.wikipedia.org/wiki?curid=283102", "title": "வங்காளதேசத்தில் புதுப்பிக்கத்தக்க ஆற்றல்", "text": "வங்காளதேசத்தில் புதுப்பிக்கத்தக்க ஆற்றல்\n\nவங்காளதேசத்தில் புதுப்பிக்கத்தக்க ஆற்றல் \"(Renewable energy in Bangladesh)\" வளங்களைப் பயன்படுத்தி மின் உற்பத்தி செய்யப்படும் செயல்முறை தொடர்பான கருத்துகளை இக்கட்டுரை குறிப்பிடுகிறது. தற்போது வங்கதேசத்தில் புதுப்பிக்கத்தக்க ஆற்றல் மூலங்களாக உயிரிவளி, நீர்மின் ஆற்றல், சூரிய மின் ஆற்றல் மற்றும் காற்று ஆகியவை உள்ளன.\n\nSection::::சூரிய மின்னாற்றல்.\nவங்காளத்தின் கடலோரப் பகுதிகளில் சூரிய ஒளி பிரகாசிக்கும் நேரம் 3 மணி நேரம் முதல் 11 மணி நேரம் வரையிலும் வேறுபடுகிறது என நீண்ட கால சராசரி சூரிய ஒளி பிரகாசிப்புக் கணக்கீட்டுத் தரவுகள் தெரிவிக்கின்றன. இதேபோல வங்காள தேசம் ஒரு நாளைக்கு பெறுகின்ற வெப்ப ஆற்றலும் 3.8 கிலோவாட் மணி/மீட்டர்2/நாள் என்ற அளவு முதல் 6.4 கிலோவாட் மணி/மீட்டர்2/நாள் என்ற அளவுக்கு வேறுபட்டு சராசரியாக ஒரு நாளைக்கு 5 கிலோவாட் மணி/மீட்டர்2/நாள் என்ற வெப்ப ஆற்றலைப் பெறுகிறது. வங்க தேசத்தில் சூரிய ஆற்றல் மற்றும் ஒளி மின்னழுத்த ஆற்றல் மூலங்களில் இருந்து மின் உற்பத்தி செய்வதற்கு இயலும் என்பதை இத்தரவுகள் உணர்த்துகின்றன.\nவங்கதேசத்தின் மக்கள் தொகையில் சுமார் 40 சதவீதம் மக்கள் மின்வசதியின்றி இருப்பதாக மதிப்பிடப்பட்டுள்ளது. அவர்களுக்காக, அவர்கள் வீடுகளும் கம்பிவழியின்றி மின் இணைப்பு பெறவேண்டும் என்ற நோக்கத்தில் வீடுகளில் சூரிய ஆற்றல் என்ற ஒரு திட்டத்தை வங்க அரசாங்கம் அறிமுகப்படுத்தியது. 2014 ஆம் ஆண்டு தரவுகளின்படி, இத்திட்டம் 3 மில்லியன் வீடுகளுக்கு விரிவடைந்ததாக அறியப்படுகிறது. 2009 ஆம் ஆண்டு முதல் குறைந்தது ஆண்டுக்கு 50000 சூரிய ஒளி ஆற்றல் திட்ட அமைப்புகள் நிறுவப்பட்டு வருகின்றன. வீடுகளில் சூரிய ஆற்றல் திட்டம் உலகத்திலேயே மிகவிரைவான வளர்சியை வங்காள தேசம் எட்டியுள்ளது என்று உலகவங்கி குறிப்பிட்டுள்ளது\".\n\n2021 ஆம் ஆண்டிற்குள் அனைத்து வீடுகளிலும், வீடுகளில் சூரிய ஆற்றல் திட்டத்தின்கீழ் மின்சாரம் வழங்கவேண்டும் என்ற முனைப்பில் வங்காள தேச அரசாங்கம் செயல்பட்டு வருகிறது. இதன் தொடர்ச்சியாக 2017 ஆம் ஆண்டிற்குள் 6 மில்லியன் வீடுகளில் இவ்வசதியை ஏற்படுத்த திட்டமிட்டுள்ளது.\n\nSection::::காற்று ஆற்றல்.\nமார்ச்சு முதல் செப்டம்பர் மாதம் வரை காற்றின் வேகம் 3 முதல் 4.5 மீ/வி ஆகவும் மற்ற மாதங்களில் இது 1.7 முதல் 2.3 மீ/வி ஆகவும் குறிப்பாகத் தீவுகளிலும் வங்கதேசத்தின் தெற்கு கடற்கரையோரப் பகுதிகளிலும் வீசுவதாக நீண்டகால காற்றோட்டக் கண்க்கீட்டுத் தரவுகள் தெரிவிக்கின்றன . எனவே தீவுகளிலும் கடற்கரை ஓரங்களிலும் காற்றாலைகள் அமைப்பதற்கும் மின்மயமாக்குவதற்கும் வாய்ப்புகள் உள்ளன. ஆனால் கோடைக் காலத்திலும் மார்ச்சு முதல் அக்டோபர் வரையிலான பருவ காலங்களிலும் இப்பகுதிகளில் காற்றழுத்தத் தாழ்வுநிலைகள் தோன்றி காற்றின் வேகம் 200 முதல் 300 கிலோமீட்டர்/ மணி என்ற வேகத்தில் காணப்படலாம். எனவே திட்டத்தில் பயன்படுத்தப்படும் காற்றுச் சுழலிகள் இவ்வே கத்திற்கு ஈடுகொடுத்து தாங்கும் வலிமையுடன் அமைக்கப்பட வேண்டும்.\n\nSection::::ஓத ஆற்றல்.\nகடல் நீர் வரத்தில் ஏற்படும் ஏற்ற இறக்கங்களை பயன்படுத்தி மின்னாற்றல் தயாரிப்பது ஓத ஆற்றல் ஆகும். வங்கதேசத்தின் சிட்டகாங் பிரிவில் இவ்வேற்ற இறக்கங்கள் பருவநிலைக்கு ஏற்ப மாறுபடும் அரை நாள் இயக்க வகை மாறுபாடுகளைக் கொண்டுள்ளது. தென்மேற்கு பருவகால காலங்களில் இப்பகுதியில் ஓதங்கள் அதிகபட்சமாக இருக்கின்றன. 1984 இல் வங்காள தேச பொறியியல் பல்கலைக்கழகம், கடலோரப் பகுதிகளில் ஓத ஆற்றலைப் பயன்படுத்தும் சாத்தியங்களை முயற்சித்தது. குறிப்பாக காக்சு பசார் நகர், மகேசுகாலி தீவு மற்றும் குதுப்தியா பகுதிகளில் இம்முயற்சி மேற்கொள்ளப்பட்டது. சராசரி அலை வீச்சு 4 முதல் 5 மீட்டர் உயரமும் வசந்தகாலத்தில் இது 6 மீட்டர்களையும் தாண்டுகிறது . காக்சு பசார் நகர், மகேசுகாலி தீவு மற்றும் குதுப்தியா மற்றும் சில நிரந்தர ஆழமற்ற பகுதிகளில் நீர் உந்தும் அமைப்புகளை இரு நோக்குத் திட்டத்தில் அமைக்க பொருத்தமான தளங்கள் காண்ப்படுவதை பல்வேறு வகையான கணக்கீடுகளும் தெரிவிக்கின்றன\n\nSection::::கடல் அலை ஆற்றல்.\nகாற்றினால் ஏற்படும் அலைகளில் இருந்து மின்சாரம் உற்பத்தி செய்ய வங்க தேசத்தில் பொருத்தமான காலநிலைகள் இருக்கின்றன. மார்ச்சு மாதத்தின் பின்பகுதியில் தொடங்கி அக்டோபர் மாதம் முதல் வரை தென்மேற்கு காற்றினால் வங்கக்கடலில் தோன்றும் அலைகள் குறிப்பிடத்தக்கவை ஆகும். அலைகளின் அதிகபட்ச உயரம் 2 மீட்டர் முதல் 2.4 மீட்டர் வரை உள்ளதாக பதிவு செய்யப்பட்டுள்ளது. 0.5 மீட்டர் உயரமுள்ள அலைகள் 3 முதல் 4 வினாடிகள் 2 மீட்டர் உயரமுள்ள அலைகள் 6 வினாடிகள் இடைவெளியும் அலை இடைவெளிகளைக் கொண்டிருக்கின்றன என்றும் அறியப்படுகிறது.\n\nSection::::கழிவிலிருந்து மின்சாரம்.\nபெருநகரங்களில் சூழல் மாசடைதலைக் கட்டுப்படுத்த திடக்கழிவில் இருந்து மின்சாரம் உற்பத்தி செய்யும் திட்டத்தை அரசாங்கத்தின் திடக்கழிவு மேலாண்மை துறை முயற்சித்து வருகிறது\n\nSection::::உயிர்வளி திட்டங்கள்.\nவங்க தேசத்தில் மின் உற்பத்திக்காக இரண்டு வகையான உயிர் வளித்திட்டங்கள் செயற் படுத்தப்படுகின்றன. மிதக்கும் குவிமாட முறை , நிலையான குவிமாட முறை என்பன இவ்விரு முறைகளாகும். இவைதவிர பை வகை முறைகளும் அரிதாக இங்கு பயன்படுத்தப்படுகின்றன. \n"}
{"id": "283106", "url": "https://ta.wikipedia.org/wiki?curid=283106", "title": "அனுபமா பரமேசுவரன்", "text": "அனுபமா பரமேசுவரன்\n\nஅனுபமா பரமேசுவரன் ஓர் இந்தியத் திரைப்பட நடிகை ஆவார். இவர் கேரளத்தின், திரிச்சூர் இரிஞ்ஞாலகுடாவில் பிறந்தவர். 2015ஆம் ஆண்டில் வெளியான பிரேமம் திரைப்படத்தின் வாயிலாக மலையாளத் திரைப்படத்துறையில் நடிகையாக அறிமுகமானார். இப்படத்தில் இவர் நடித்த \"மேரி\" என்ற கதாபாத்திரத்தின் வாயிலாக பரவலாக புகழ்பெற்றார்.\n\nSection::::திரைப்பட விபரம்.\nSection::::நடித்த திரைப்படங்கள்.\n2( கொடி)\n\n"}
{"id": "283107", "url": "https://ta.wikipedia.org/wiki?curid=283107", "title": "தாழங்குடா", "text": "தாழங்குடா\n\nதாழங்குடா (\"Thalankudah\") இலங்கையின் கிழக்கு மாகாணத்தில் மட்டக்களப்பு மாவட்டத்தில், மட்டக்களப்பு நகரின் தென் கிழக்காக சுமார் 7 கிலோமீற்றர் தொலையில் அமைந்த நிலவளமும் நீர் வளமும் நிறைந்த ஊராகும். பன்னெடுங்கால வரலாற்றைக் கொண்டுள்ள இவ்வூரில் தென்னிந்திய முக்குக குடிகள் பரம்பரையாய் வாழ்ந்து வருகின்றனர். படுவானையும் எழுவானையும் இணைக்கும் பாலம் இங்குள்ளது. இந்துக்களும் கிறித்தவர்களும் இங்கு வாழ்ந்து வருகின்றனர்.\n"}
{"id": "283108", "url": "https://ta.wikipedia.org/wiki?curid=283108", "title": "1943 மெட்ராஸ் பெருவெள்ளம்", "text": "1943 மெட்ராஸ் பெருவெள்ளம்\n\n1943 மெட்ராஸ் பெருவெள்ளம் அல்லது 1943 சென்னைப் பெருவெள்ளம் என்பது இந்தியாவில் தற்போது தமிழ்நாடு என்றழைக்கப்படும் மாநிலத் தலைநகரான சென்னையில் (மெட்ராஸ்) 1943 இல் பெரும் பாதிப்பை ஏற்படுத்திய வெள்ளமாகும். வடகிழக்குப் பருவமழைக் காலத்தில் சென்னையில் பல்வேறு சேதங்களையும் உயிரிழப்புகளையும் ஏற்படுத்திய நிகழ்வு இதுவாகும்.\n\nSection::::காரணம்.\nவங்காள விரிகுடா கடற்கரை ஓரத்தில் அமைந்துள்ள சென்னை வடகிழக்குப் பருவமழைக் காலத்தில் செப்டம்பர் முதல் நவம்பர் வரையிலான காலத்தில் அதிக மழைப் பொழிவைப் பெறும். 1943 அக்டோபர் மாதம் சென்னையில் ஆறுநாட்கள் இடைவிடாது பெய்த மழையின் காரணமாக அன்றைய சென்னையின் கூவம் ஆறு, அடையாறு ஆறு ஆகிய ஆறுகளின் கரைகள் பெருகி குளங்கள், ஏரிகள் ஆகிய யாவும் நிறைந்து கரைகள் உடைந்து குடியிருப்புப் பகுதிகள் அனைத்தும் நீரால் சூழப்பட்டன. இதனால் ஆயிரக்கணக்கான மக்கள் வீட்டையும், வாழ்க்கையையும் இழந்து தவித்தனர். \n\nSection::::பாதிப்புகள்.\nஆறுநாட்கள் இடைவிடாது பெய்த மிக அதிக கனமழையின் காரணமாக கூவம் ஆறு அதன் துணையாறுகள், கால்வாய்கள் ஆகியன நீர் நிறைந்து கரைகள் உடைந்தன. இதனால் கீழ்ப்பாக்கம், புரசைவாக்கம், பெரம்பூர், அண்ணா சாலை, எழும்பூர், சிந்தாதிரிப்பேட்டை, புதுப்பேட்டை ஆகிய குடியிருப்புப்பகுதிகள் முற்றிலும் நீரால் சூழப்பட்டன. அடையாறு ஆற்றில் வெள்ளம் வந்த போதும் அது பெரும் பாதிப்பை ஏற்படுத்தவில்லை. ஏனெனில் அதனைச் சுற்றியுள்ள பகுதி நன்கு திட்டமிட்டுக் கட்டப்பட்டதாகும். அயனாவரம் மேடவாக்கத்தில் மக்கள் வெள்ளத்தில் அடித்துச் செல்லப்பட்டனர். லாக் சேரியில் (சூளைமேடு) மனநல மருத்துவ நிறுவனத்தில் மக்கள் தஞ்சமடைந்தனர். மக்கள், கால்நடைகள் ஆகியன அடித்துச் செல்லப்பட்டன. அன்றைய சென்னையின் புறநகர்ப்பகுதிகளில் பெருமளவு விவசாயம் நடைபெற்றுவந்த பகுதிகளில் விவசாயப் பயிர்கள் வெள்ளத்தில் அடித்துச் செல்லப்பட்டன. அதைப் பார்த்த மக்கள் திகிலும் அச்சமும் அடைந்தனர். அக்காலத்தில் கட்டுமரங்களிலும், இரப்பர் படகுகளிலும் மீட்புப் பணிகள் நடைபெற்றன. வியாசர்பாடி காவல்நிலையம் ஆறடி நீரில் மூழ்கியது. பெரம்பூர், கொசப்பேட்டை, கொண்டித்தோப்பு, சிந்தாதிரிப்பேட்டை ஆகிய பகுதிகளில் வாழ்ந்த மக்கள் மோசமான பாதிப்புக்கு ஆளானார்கள். இவர்கள் அங்குள்ள அரசுக் கட்டிடங்கள், பள்ளிகளில் தங்க வைக்கப்பட்டனர். புதுப்பேட்டை, சிந்தாதிரிப்பேட்டை மக்கள் ரிப்பன் கட்டிடத்தில் தங்க வைக்கப்பட்டனர். மயிலாப்பூர், ஜார்ஜ் டவுன், ராயபுரம், திருவல்லிக்கேணி ஆகிய பகுதிகள் மட்டுமே அதிகமான பாதிப்புக்கு ஆளாகாத பகுதிகள் ஆகும்.\n\nSection::::உதவிகள்.\nஇவ்வெள்ளம் ஏற்பட்ட காலத்தில் இரண்டாம் உலகப்போர் நடைபெற்று வந்த காரணத்தால் மெட்ராஸ் மாகாணத்திற்குத் தற்காலிக உதவிகளே கிடைத்தன. பணப்பற்றாக்குறை காரணமாக நிரந்தர சீரமைப்புப் பணிகள் நிறுத்தி வைக்கப்பட்டன. இந்த நெருக்கடி நிலையில் மக்கள் தாமாகவே ஒருவருக்கொருவர் உதவிகள் செய்தனர். பல குழுக்கள் வீடற்றவர்களுக்கு உதவின. 1930 களில் தொடங்கப்பட்ட மேயர் நிவாரண நிதி புதுப்பிக்கப்பட்டது. மெட்ராஸ் மாநகராட்சி பொது நிதியிலிருந்து ஐம்பதாயிரம் ரூபாய்கள் (50,000) ஒதுக்கப்பட்டது. சென்னையை மீட்டெடுக்கும் முயற்சியில் மனிதநேய சேவைப்படை முக்கிய சீரமைப்புப் பணிகளை மேற்கொண்டது.\n\n"}
{"id": "283110", "url": "https://ta.wikipedia.org/wiki?curid=283110", "title": "பண்ணுக்கிழங்கு", "text": "பண்ணுக்கிழங்கு\n\nபண்ணுக்கிழங்கு (\"Dioscorea bulbifera\", ஆங்கிலம்: \"air potato\"; சமசுகிருதம் : வராகி, மலையாளம் : அடதாப்பு, மராத்தி : டுக்கர் காண்ட்) இது ஒரு கொடிபோல் வளர்ந்து பூத்து சேனைக்கிழங்கைப் போல் காணப்படும் தாவரம் ஆகும். இதன் வாழிடம் ஆப்பிரிக்கா, தெற்கு ஆசிய நாடுகளான இந்தியா, சீனா, ஜப்பான், பிலிப்பீன்சு, இந்தோனேசியா போன்ற நாடுகளில் வளருகிறது. மேலும் லத்தீன் அமெரிக்க நாடுகளிலும், அமெரிக்காவின் தெற்குப் பகுதிகளிலும், மற்றும் மேற்கு இந்திய தீவுக்கூட்டங்களிலும் மருத்துவ பயன்பாட்டிற்காக வளர்க்கப்படுகிறது.\n\nSection::::பயன்பாடு.\nபொதுவாக பாரம்பரிய மருத்துவத்தில் இதன் கிழங்கை விழி வெண்படல அழற்சி, வயிற்றுப்போக்கு, சீதபேதி போன்ற நோய்களுக்கு பயன்படுத்தப்படுகிறது.\n"}
{"id": "283115", "url": "https://ta.wikipedia.org/wiki?curid=283115", "title": "கென்னடி விண்வெளி மையம்", "text": "கென்னடி விண்வெளி மையம்\n\n\"ஜான் எஃப். கென்னடி விண்வெளி மையம்\" (\"John F. Kennedy Space Center\" (KSC))  என்பது நாசா-வின் பத்து கள மையங்களுள் ஒன்றானதும் ஏவுதல் மற்றும் ஏவுசுமை முறைவழியாக்க தொகுதிகளுள் ஒன்றானதும் ஆகும். ஐக்கிய அமெரிக்காவின் புளோரிடா மாகாணத்தின் கிழக்கு கடற்கரைப் பகுதியில் அமைந்துள்ள இதன் அருகில்தான் \"கேப் கேனவரல் வான் படை நிலையம்\" உள்ளது. இவ்விரு நிறுவனங்களின் மேலாண்மையும் ஒருங்கிணைந்து செயல்படுகின்றன; வளங்கள் பங்கீடு மற்றும் மற்றவற்றின் நிலப்பகுதியில் தமது கட்டிடம் மற்றும் ஆய்வகங்கள் அமைத்தல் என ஒருங்கிணைந்து செயல்படுகின்றன.\n\nதிசம்பர் 1968-ஆம் ஆண்டிலிருந்து ஐக்கிய அமெரிக்காவின் மானிட விண்பயணங்களுக்கு கென்னடி விண்வெளி மையமே நாசாவின் முதன்மையான ஏவுதளமாக செயல்பட்டு வருகிறது. அப்போலோ, ஸ்கைலேப் மற்றும் விண்ணோடத் திட்டங்களுக்கான ஏவுதல்கள் கென்னடி விண்வெளி மையத்தின் ஏவுதொகுதி-39-இல் நிகழ்த்தப்பெற்றன;  அவ்வித ஏவுதல்களின் மேலாண்மையும் கென்னடி விண்வெளி மையத்தாலேயே மேற்கொள்ளப்பட்டன. ஆரம்பகால அப்போலோ பறத்தல்கள், மற்றும் அனைத்து மெர்க்குரி திட்டம், ஜெமினி திட்ட பறத்தல்களும் கேப் கேனவரெல் வான்படை நிலையத்திலிருந்து மேற்கொள்ளப்பட்டாலும், அத்தகைய ஏவுதல்கள் அனைத்தும் கென்னடி விண்வெளி மையம் மற்றும் அதற்கு முந்தைய அமைப்பான ஏவுதல் செயல்பாடுகள் ஆணையரகத்தால் நிர்வகிக்கப்பட்டன. ஜெமினி திட்டத்தின் நான்காவது ஏவுதலிலிருந்து புளோரிடாவின் நாசா ஏவுதல் கட்டுப்பாட்டு மையமானது, ஏவுதல் நிகழ்த்தப்பட்டவுடன் ஏவூர்தி கட்டுப்பாட்டை ஹூஸ்டனின் திட்ட கட்டுப்பாட்டு மையத்திற்கு மாற்றியளித்துவருகிறது; அதற்கு முன்னர் திட்டத்தின் முழுமையான பறத்தல் கட்டுப்பாடும் புளோரிடா கட்டுப்பாட்டு மையத்திடமே இருந்துவந்தது. \n\n\n"}
{"id": "283116", "url": "https://ta.wikipedia.org/wiki?curid=283116", "title": "புரூணையின் பண்பாடு", "text": "புரூணையின் பண்பாடு\n\nபுரூணையின் பண்பாடு (culture of Brunei) மலாய் மக்களின் பண்பாடு மற்றும் இசுலாம் சமயத்தின் தாக்கத்தினைப் பெருமளவுக் கொண்டுள்ளது. இந்நாட்டின் பண்பாடு அங்கு வாழும் மக்கள் குழுக்களைப் (மூன்றில் இரண்டு பங்கு மலாய் மக்களும், மூன்றாவது பங்கில் சீன மக்களும், இந்தியர்களும், டயாக் போன்ற மலாய் பழங்குடி மக்களும் உள்ளனர்) பொருத்து அமைகிறது. மலேசிய மொழி புரூணையின் அலுவல் மொழியாக இருந்தாலும், புரூணை மலாய், ஆங்கிலம் ஆகிய மொழிகள் அதிகமாகப் பேச்சு வழக்கில் உபயோகப்படுத்தப்படுகின்றன. இசுலாம் புரூணையின் அரச சமயமாகும். 2014ஆம் ஆண்டு முதல் இசுலாமியச் சட்ட முறைமை நடைமுறையிலுள்ளது.\n"}
{"id": "283119", "url": "https://ta.wikipedia.org/wiki?curid=283119", "title": "லெபனான் உள்நாட்டுப் போர்", "text": "லெபனான் உள்நாட்டுப் போர்\n\nலெபனான் உள்நாட்டுப் போர் (\"Lebanese Civil War\", - \"Al-Ḥarb al-Ahliyyah al-Libnāniyyah\") 1975 முதல் 1990 வரை லெபனானில் பல தரப்பினரிடையே நடைபெற்ற உள்நாட்டுப் போராகும். இந்த உள்நாட்டுப் போரில் 120,000 பேர் கொல்லப்பட்டிருக்கலாம் என மதிப்பிடப்படுகின்றது.2012ஆம் ஆண்டு நிலவரப்படி, ஏறத்தாழ 76,000 மக்கள் லெபனானின் உள்ளேயே இடம் பெயர்ந்துள்ளனர். தவிரவும் இப்போரின் காரணமாக ஒரு மில்லியன் மக்கள் லெபனானை விட்டு வெளியேறியதாகவும் மதிப்பிடப்படுகின்றது.\n\nசுன்னி இசுலாமியருக்கும் சியா இசுலாமியருக்கும் இடையேயும், கிறித்தவர்களுக்கும் முஸ்லிம்களுக்கும் இடையேயும் நடைபெற்ற இந்த உள்நாட்டுப் போரில் சிரியா, இசுரேல் நாடுகளும் பலஸ்தீன விடுதலை இயக்கமும் ஈடுபட்டன. 1976இல் சிரியா மற்றும் அரபு நாடுகள் கூட்டமைப்பால் ஏற்பட்ட சிறு அமைதிக்குப் பிறகு மீண்டும் உள்நாட்டுச் சண்டை தொடர்ந்தது; முதன்மையாக பாலத்தீன விடுதலை இயக்கம் முதலிலும் பின்னர் இசுரேல் ஆக்கிரமித்திருந்த தென் லெபனானில் சண்டை கூடுதலாக இருந்தது. மே 17, 1983இல் அமெரிக்க ஐக்கிய நாடு ஆதரவு நல்கிய உடன்பாடொன்று லெபனானுக்கும் இசுரேலுக்கும் இடையே ஏற்பட்டது. ஆனால் சிரியா தனது படைகளை மீட்டுக் கொள்ளாததால் இந்த உடன்பாடு தோல்வியுற்றது.\n\nபோருக்கு முன்னதாக லெபனான் பல சமயத்தவர் வாழும் நாடாக இருந்தது. கடலோர நகரங்களில் சுன்னிகளும் கிறித்தவர்களும் பெரும்பான்மையினராக இருக்க சியாக்கள் தெற்கு லெபனானிலும் பெக்கா இனத்தவர் கிழக்கிலும் துரூசு, கிறித்தவர்கள் மலைப் பிரதேசங்களிலும் வாழ்ந்து வந்தனர். லெபனான் அரசு மரோனிய கிறித்தவர்களின் ஆதிக்கத்தில் இருந்தது. 1920 முதல் 1943 வரை பிரான்சிய குடியேற்றவாத அதிகாரங்களின்படி அரசியலும் சமயமும் தொடர்பானவை ஆயிற்று; நாட்டு நாடாளுமன்றம் கிறித்தவர்களே முன்னிலை வகிக்குமாறு அமைக்கப்பட்டிருந்தது. இருப்பினும் முசுலிம்கள் பெரும்பான்மையாக இருந்த நாட்டில் மேற்கத்திய மரபுசார் அரசுக்கு எதிராக இடதுசாரிகளும் அரபுசார் அமைப்புகளும் இயக்கங்கள் அமைத்தனர். இசுரேல் நிறுவப்பட்டு பல்லாயிரக்கணக்கான பாலத்தீன ஏதிலிகள் லெபனானுக்கு இடம்பெயர்ந்தமையால் நாட்டின் முசுலிம் மக்கள்தொகை கூடலாயிற்று. ஆட்சியிலிருந்த மரோனியக் கிறித்தவர்கள் மேற்கத்திய நாடுகளை ஆதரிக்க இடதுசாரிகளும் அரபுசார் குழுக்களும் சோவியத்துடன் இணைந்திருந்த அரபுநாடுகளை ஆதரிக்க பனிப்போரின் போது நாடு பிளவுபட்டது.\n\nமரோனியக் கிறித்தவர்களுக்கும் பாலத்தீன விடுதலை இயக்கத்தினருக்கும் 1975இல் சண்டை மூண்டது; பிறகு இடதுசாரிகள், அரபுசார் குழுக்கள் இவர்களுடன் இணைந்து கொண்டனர். இந்தச் சண்டையின்போது கூட்டணிகள் விரைவாகவும் எதிர்பாரா வண்ணமும் மாறிக்கொண்டு வந்தன. மேலும் இசுரேல்,சிரியா போன்ற வெளிநாட்டு சக்திகளும் போரில் ஈடுபட்டு பல்வேறு தரப்பினருடன் இணைந்து சண்டையில் பங்கேற்றனர். ஐக்கிய நாடுகளின் அமைதி காக்கும் படை, அமைதிக்கான பன்னாட்டு படை ஆகியனவும் லெபனானில் நிறுத்தப்பட்டன. \n\n1989இல் ஏற்பட்ட டைய்ஃப் உடன்பாட்டை அடுத்து சண்டை முடிவுக்கு வந்தது. சனவரி 1989இல் அரபு நாடுகள் கூட்டமைப்பு நியமித்த குழு சண்டைக்கான தீர்வுகளை முன்வைத்தது. மார்ச்சு 1991இல் நாடாளுமன்றம் மன்னிப்புச் சட்டத்தை செயலாக்கியது; இதன்படி இச்சட்டத்திற்கு முந்தைய அனைத்து அரசியல் குற்றங்களுக்கும் மன்னிப்பு வழங்கப்பட்டது. மே 1991இல் ஆயுதக் குழுக்கள் கலைக்கப்பட்டன; ஹிஸ்புல்லா மட்டுமே விலக்காக இருந்தது. லெபனானின் படைத்துறை மட்டுமே சமயச்சார்பற்ற ஒரே ஆயுதமேந்திய அமைப்பாக மீளமைக்கப்பட்டது. இருப்பினும் சண்டைக்குப் பின்னரும் சுன்னிகளுக்கும் சியாக்களுக்கும் இடையே சண்டைகள் இருந்து வந்தன.\n\n"}
{"id": "283129", "url": "https://ta.wikipedia.org/wiki?curid=283129", "title": "1659", "text": "1659\n\n1659 (MDCLIX) கிரெகொரியின் நாட்காட்டியில் ஒரு புதன்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் சனிக்கிழமையில் ஆரம்பமான சாதாரண ஆண்டு ஆகும்.\n\n\n"}
{"id": "283132", "url": "https://ta.wikipedia.org/wiki?curid=283132", "title": "கேத்தி வில்காக்ஸ்", "text": "கேத்தி வில்காக்ஸ்\n\nகேட்டி வில்காக்ஸ் என்பவர் அமெக்காவைச் சேர்ந்த பெண்மணி ஆவார். இவர் மதுரையிலுள்ள லேடி டோக் கல்லூரியை தொடங்கியவர் ஆவார்.\n\nகி.பி.1889, ஜூலை26 அன்று பிறந்த இவர் இந்தியாவில் 1915 முதல் 1958 வரை சேவை புரிந்துள்ளார். லேடிடோக் கல்லூரியில் 1948 முதல் 1958 வரை சேவையாற்றியுள்ளார். மதுரை கேப்ரன்ஹால் பெண்கள் மேனிலைப் பள்ளியில் ஆசிரியையாகப் பணிபுரிய வந்த இவர் அப்பள்ளி தலைமையாசிரியை அருட்சகோதரி நாய்ஸ் அவர்களுடன் இணைந்து பணியாற்றினார். ஓ.சி.பி.எம். பெண்கள் மேனிலைப் பள்ளி, நாய்ஸ் ஆங்கிலவழிப் பள்ளியைத் தொடங்கியவர் இவர். இவரது கடும் உழைப்பில் 1948ல் லேடிடோக் கல்லூரியை தொடங்கினார். \n\nதிருமணம் செய்து கொள்ளாமல் சேவை செய்த இந்த அம்மையார் 1974ல் இவ்வுலக வாழ்வை நீத்தார். \n\nSection::::மேற்கோள்கள்.\n1. டோக்பெருமாட்டி கல்லூரி கையேடு \n\n"}
{"id": "283137", "url": "https://ta.wikipedia.org/wiki?curid=283137", "title": "குறுமுறை வகுத்தல்", "text": "குறுமுறை வகுத்தல்\n\nஎண்கணிதத்தில், குறுமுறை வகுத்தல் அல்லது குறுவகுத்தல் (\"short division\") என்பது ஒரு வகுத்தல் கணக்கினை எளிய சிறுசிறு படிகளாகப் பிரித்துச் செய்ய உதவும் வகுத்தல் படிமுறைத் தீர்வு ஆகும். இது நீள் வகுத்தலின் குறுக்க வடிவமாகும். இம்முறையைப் பயன்படுத்துவோருக்கு எழுதிப்பாராமல், மனதிலேயே கணக்கிடக்கூடிய திறமைத் தேவைப்படும். எனவே இம்முறை வகுத்தலானது சிறிய வகுஎண்களுக்கு பயன்படுத்தப்படுகிறது. பெருக்கல் வாய்ப்பாடுகள் உதவியோடு, 2 முதல் 12 வரையிலான முழுஎண் வகுஎண்களுக்கு குறுவகுத்தலைப் பயன்படுத்தலாம்.\n\nஎல்லா வகுத்தல் கணக்குகளிலும் உள்ளதுபோல இதிலும் வகுபடுஎண்ணானது வகுஎண்ணால் வகுக்கப்பட்டு, ஈவு மற்றும் மீதி ஆகிய இரண்டும் பெறப்படுகின்றன. மிகப் பெரிய வகுபடுஎண்ணைக்கூட எளிய தொடர்படிகளைக் கொண்டு குறுவகுத்தல் முறையில் வகுக்க முடியும்.\n\nSection::::வழிமுறை.\nநீள்வகுத்தலில், முதலில் வகுஎண்ணால் வகுபடக்கூடிய வகுபடுஎண்ணின் கடைசி இடதுபக்கச் சிறிய இலக்கம்/இலக்கங்கள் வகுக்கப்படுகிறது. கிடைக்கும் மீதியுடன் அடுத்த இலக்கம்/இலக்கங்கள் கீழிறக்கப்பட்டு வகுத்தல் தொடர்கிறது. இதனால் ஒவ்வொரு படி நிலையும் நீளவாக்கில் ஒன்றன்கீழ் ஒன்றாக அமைகிறது. ஆனால் குறுவகுத்தலில் முதலில் வகுஎண்ணால் வகுபடக்கூடிய வகுபடுஎண்ணின் கடைசி இடதுபக்கச் சிறிய இலக்கம் (அல்லது இலக்கங்கள்) வகுக்கப்பட்டபின் கிடைக்கும் மீதி மனதிலேயே கணக்கிடப்பட்டுக் கீழே எழுதப்படாமல், பக்கவாட்டில் அடுத்த இலக்கத்துடன் எடுத்துக்கொள்ளப்பட்டு வகுத்தல் தொடர்கிறது.\n\n\nSection::::எடுத்துக்காட்டுகள்.\nமாறாக, வகுத்தலுக்கான கோட்டை வகுபடுஎண்ணுக்குக் கீழிட்டும் செய்யலாம்.\n\nநீள்வகுத்தல் அளவுக்கு குறுவகுத்தல் எழுதுதாளில் இடமடைப்பதில்லை. எனினும் குறுவகுத்தலுக்கு மனக்கணக்குத் தேவைப்படுகிறது என்பதையும் கருத்தில் கொள்ளவேண்டும்.\n\n\nபடிநிலை 1:\n\nபடிநிலை 2:\n\nபடிநிலை 3:\n\nபடிநிலை 4:\n\nபடிநிலை 5:\n\nபடிநிலை 4 இல் கிடைக்கும் இறுதிமீதி = 2. இத்துடன் வகுத்தலை நிறைவு செய்து ஈவை கலப்பு பின்ன வடிவில் எழுதலாம். \n\nஅல்லது தசம பின்ன வடிவில் பெறுவதற்குப் பின்வருமாறு தொடரலாம்.\n\nமாற்று வடிவம்:\n\nSection::::பகாக் காரணியாக்கம்.\nஒரு எண்ணின் பகாக் காரணிகளைக் காண்பதற்கு குறுவகுத்தல் மிகவும் பயனுள்ளது. பகாக் காரணியாக்கம் செய்யப்பட வேண்டிய எண்ணின் பகாக் காரணிகளைக் கண்டுபிடிப்பதற்கு அந்த எண்ணைப் பகா எண்களால் அடுத்தடுத்து குறுவகுத்தல் முறையில் வகுக்கப்படுகிறது.\n\nஎடுத்துக்காட்டு:\n\nSection::::மாடுலோ வகுத்தல்.\nவகுத்தலில் மீதி மட்டுமே தேவைப்படும் கணக்குகளுக்கு குறுவகுத்தல் முறை பொருந்தும். மாடுலோ எண்கணித செயல்கள், வகுபடுதன்மைச் சோதனைக் கணக்குகளில் இம்முறை பயனுள்ளதாக இருக்கும். இச்செயல்களில் ஈவுகள் குறித்துக் கொள்ளப்படுவதில்லை. மீதிகள் மட்டுமே தேவைப்படுகின்றன.\n\nஎடுத்துக்காட்டு:\n\n"}
{"id": "283144", "url": "https://ta.wikipedia.org/wiki?curid=283144", "title": "குயிசூ", "text": "குயிசூ\n\nகுயிசூ ( Guizhou) என்பது சீன மக்கள் குடியரசைச் சேர்ந்த நாட்டின் தென்மேற்குப் பகுதியிலுள்ள மாகாணங்களுள் ஒன்று. அதன் மாகாணத் தலைநகரம் குய்யங் ஆகும். \nSection::::பெயர்.\nஇந்த பகுதி முதல் முதலில் தாங் அரசமரபு காலத்தில் சீரமைக்கப்பட்டு சீனப்பேரரசின் கட்டுப்பாட்டிலுள்ள ஆட்சிப்பகுதியாக ஆக்கப்பட்டு \"ஜுயிசூ\" (矩州, பழஞ்சீனம்: Kjú-jyuw) எனப் பெயரிடப்பட்டது. மங்கோலியத் தலைமையிலான யுவான் அரசமரபு காலத்தில் தச்சுமூலைமட்டம் எனப்பொருள்படும் \"ஜு\" என்ற முதல் சொல்லின் மாற்றாக விலைமதிப்பற்ற எனப்பொருள்படும் \"குய்\" (Gui) என்று மாற்றப்பட்டது. \n\nSection::::வரலாறு.\nகி.மு. 1046 காலகட்டத்தில் சீனாவின் சின் மரபின் ஆட்சிக்காலத்தில், வடமேற்கு குயிசூ, ஷூ நாட்டின் ஒரு பகுதியாக இருந்தது. போரிடும் நாடுகள் காலத்தில் சீனாவின் சூ அரசு இப்பகுதியை வெற்றிகொண்டது, பின்னர் இப்பகுதி தியான் அரசின் கட்டுப்பாட்டில் வந்தது .\n\nSection::::நிலவியல்.\nகுயிசூவின் எல்லைகளாக வடக்கில் சிச்சுவான் மாகாணமும் சோங்கிங் நகராட்சியும், மேற்கே யுன்னான் மாகாணமும், தெற்கில் குவாங்சி மாகாணமும், கிழக்கே ஹுனான் மாகாணமும் உள்ளன. குயிசூ மாகாணத்தின் மேற்கு பகுதி மலைகள் நிறைந்து காணப்படுகின்றது. ஒட்டுமொத்த குயிசூவின் கிழக்கு மற்றும் தெற்கு பகுதிகள் ஒப்பீட்டளவில் சமவெளியாக இருக்கின்றன. மாகாணத்தில் மேற்கு பகுதி யுன்னான்-குய்சூ உயர்நிலத்தின் ஒருபகுதியாக உள்ளது.\nமாகாணத்தின் குறிப்பித்தக்க நகரங்கள்: அன்சூன், கைலி, சுன்யீ, தௌயுயென், லியூபன்சுயெ, குயிங்சென் ஆகும்.\n\nகுயிசூ மாகாணம் துணை வெப்பமண்டல ஈரப்பதமான காலநிலை கொண்டதாக உள்ளது. எனினும் சில பருவகால மாற்றங்கள் ஏற்படுகின்றன. இதன் ஆண்டுச் சராசரி வெப்பநிலை சுமார் 10 முதல் 20 °செல்சியஸ், சனவரி மாத சராசரி வெப்பநிலை 1 ல் இருந்து 10 °செல்சியஸ் ஆகவும், சூலை மாத சராசரி வெப்பநிலை 17 முதல் 28 °செல்சியஸ் வரையும் நிலவும். இம்மாகாணம் பாலைநிலமாதல், தொடர்ந்த நீர் பற்றாக்குறை போன்ற தீவிரமான சுற்றுச்சூழல் இடர்பாடுகளால் இன்னலுற்று வருகின்றது.\n\nசீனாவின் மற்ற தென்மேற்கு மாகாணங்களைப் போலவே குயிசூ மாகாணத்தின் நாட்டுப்புறப்பகுதிகள் 2010 ஆண்டின் வசந்த காலத்தில் கடும் வறட்சியால் பாதிக்கப்பட்டது. இதனால் ஏப்ரல் 2010 3-5 ஆகிய மூன்று நாட்கள் சீனாவின் பிரதமர் வென் ஜியாபா இன்னலுற்ற குயிசூவின் தென்மேற்குப் பகுதிகளில் உள்ள நாட்டுப்புறப்பகுதிகளுக்குச் சென்று, அப்பகுதியில் வறட்சி எதிர்ப்பு தொழில்நுட்பங்களை மேம்படுத்த வேளாண்விஞ்ஞானிகளைப் பணித்தார்.\nSection::::பொருளாதாரம்.\nகுயிசூ நடைமுறையில் வறிய மற்றும் பொருளாதாரத்தில் வளர்ச்சி அடையாத ஆனால் இயற்கை, பண்பாடு மற்றும் சுற்றுச்சூழல் வளம் நிறைந்த மாகாணமாகும். இதன் மொத்த உள்நாட்டு உற்பத்தி 2012 இல் 680.22 பில்லியன் யுவான் (107.758 பில்லியன் அமெரிக்க டாலர்).\n19 ஆம் நூற்றாண்டின் நடுப்பகுதி வரை, குயிசூ பகுதியிலிருந்து பாதரசம் , தங்கம், இரும்பு, ஈயம், புகையிலை, நறுமணப் பொருட்கள், மருந்துகள் ஆகியவை ஏற்றுமதி செய்யப்பட்டுவந்தன.\n\nகுயிசூ புகையிலைக்குச் சீனாவில் புகழ் பெற்றது. புகையிலை உற்பத்தியில் சீனாவில் மூன்றாவது இடத்தை வகிக்கிறது. மாகாணத்தில் உள்ள மற்ற முக்கிய தொழிற்துறைகள் மின்சார உற்பத்தியும் சுரங்கத்தொழில்களும் ஆகும். சுரங்கத்தொழில்களில் குறிப்பாக நிலக்கரி, சுண்ணாம்புக் கல், ஆர்சனிக், ஜிப்சம், களிப்பாறை எண்ணெய் ஆகியவை உள்ளன. உற்பத்தியின் பெரும்பகுதியை குவாங்டாங் மற்றும் பிற மாகாணங்களுக்கு ஏற்றுமதி செய்கிறது. குயிசூ மாகாணத்தில் மொத்த நிலக்கரி உற்பத்தி 2008 இல் 118 மில்லியன் டன்களாகும். இது முந்தைய ஆண்டைவிட 7% கூடுதல் ஆகும். \n\nSection::::சமயம்.\nஇந்த மாகாணத்தில் சீன நாட்டுப்புறச்சமயங்கள், தாவோயிச மரபுகள் மற்றும் சீனபுத்தம் ஆகியவை குறிப்பிடும்படியாக உள்ளன. 2007 மற்றும் 2009 இல் நடத்திய ஆய்வுகளின் படி, மக்கள் தொகையில் 31.18% முன்னோர்களின் சடங்குகளில் நம்பிக்கை உள்ளவர்களாக உள்ளனர். மக்கள் தொகையில் குறைந்த அளவிளான முஸ்லீம்கள் உள்ளனர். முன்பு 1.13% என்ற எண்ணிக்கையில் இருந்த கிருத்தவர்கள் 2004 ஆண்டு கணக்கெடுப்பில் 0.99% என்ற எண்ணிக்கையில் குறைந்துவிட்டனர். \nஇந்த அறிக்கைகளில் பிற சமயங்களைப் பற்றிய விவரங்கள் இல்லை. மக்கள் தொகையில் 67.83% சமயப் பற்றற்றவர்களாகவோ அல்லது இயற்கையை வழிபடுவோர்களாகவோ, கன்பூசிய மதம், தாவோ, நாட்டுப்புறச்சமயத்தினராகவோ உள்ளனர். \n"}
{"id": "283145", "url": "https://ta.wikipedia.org/wiki?curid=283145", "title": "ஆசியப் புவிப்பரப்பியல்", "text": "ஆசியப் புவிப்பரப்பியல்\n\nஆசியப் புவிப்பரப்பியல் ஆசியாவை யுமுரேசியாவின் நடுவண், கிழக்குப் பகுதிகளையும் வகைப்படுத்தும் புவிப்பரப்புக் கருத்து வரையறைகளை மீள்பார்வை இடுகிறது. இக்கண்டத்தில் தோராயமாக 50 நாடுகள் அமைகின்றன.\n\nSection::::புவிப்பரப்புத் தன்மைகள் அல்லது பான்மைகள்.\nSection::::எல்லைகள்.\nஆசியாவின் நிலப்பகுதி அதி அடங்கும் வட்டார நிலப்பகுதிகளின் கூட்டுத்தொகைக்குச் சமமாகாது எடுத்துக்காட்டாக, நடுவண் ஆசியாவுக்கும். நடுவண் கிழக்கு நாடுகளுக்கும் இடையே அமையும் எல்லைக்கோடு அதை யார் வரையறுக்கிறார்கள் என்பதையும் எதற்காக வரையறுக்கிறார் என்பதையும் பொறுத்துள்ளது. இந்த வேறுபட்ட வரையறைகள் ஒட்டுமொத்த ஆசியாவின் நிலவரையில் அமையாது; எடுத்துகாட்டாக, எகிப்து நடுவண் கிழக்கு நாடுகளில் உள்ளடங்கும். ஆனால் பின்னவை ஆசியாவின் நிலப்பிரிவானாலும் எகிப்து ஒட்டுமொத்த ஆசியாவில் சேர்க்கப்படுவதில்லை.\n\nஆசியாவையும் ஆப்பிரிக்காவையும் பிரிப்பது சூயசு கால்வாய் நீர்ச்சந்தியும் செங்கடலும் ஆகும். அண்கிழக்கில் உள்ள துருக்கி ஏகியத் தீவுக்குட் புகுந்து ஐரோப்பாவின் பக்கத்தில் இசுதான்புல்லை உள்ளடக்கினாலும், ஐரோப்பாக் கண்டப் பக்க ஆசிய எல்லை கிழக்கு நடுத்தரை நாட்டுக் கடற்கரையில் தொடங்குகிறது. வடக்கில் ஆசியா, ஐரோப்பாவின் எல்லை தார்தனெல்லசு ஊடாக, மர்மரா கடல், போசுபோரசு, கருங்கடல், காக்காச்சு மலைகள், காசுபியக் கடல், யூரல் ஆற்று தலைவாயில் வரையும் யுரல் மலைகளின் கிழக்காக உருசியாவின் காராக் கடல் வரையும் செல்லும் நீளமான எல்லையாகும். ஆர்டிக் பெருங்கடல் ஆசியாவின் வடக்கெல்லையாக அமைகிறது. பெரிங் நீர்ச்சந்தி ஆசியாவையும் வட அமெரிக்காவையும் பிரிக்கிறது.\n\nஆசியக் கண்டத்தின் எல்லையில் மலாய்த் தீவகமும் இந்தோனேசியாவும் உள்ளன. சுந்தா கண்டத் திட்டில் உள்ள இந்தோனேசியா இப்போது கிழக்கிந்தியத் தீவுகள் என அழைக்கப்படுவதில்லை. இந்தியத் தீவுகள் என்றே அழைக்கப்படுகின்றன. இதில்மக்கள் வழும்/வாழாத அயிரக் கணக்கான திவுகள் உள்ளன. அருகில் ஆத்திரேலியா தனிக் கண்டமாகும். ஆத்திரேலியாவின் வடகிழக்கில் ஜப்பானுக்கும் கொரியாவுக்கும் நெடுந்தொலைவில் அமைந்துள்ள பசுபிச் தீவுகள் ஓசியானா எனப்படுகின்றன. அவை ஆசியாவில் அடங்கா. இந்தோனேசியாவில் இருந்து ஆசிய எல்லை இந்தியப் பெருங்கடல் வழியாக சென்கடல் வரை நீள்கிறது. இந்தியப் பெருங்கடலில் உள்ள பெரும்பாலான தீவுகள் ஆசியாவைச் சேர்ந்தவை ஆகும்.\n\nSection::::ஒட்டுமொத்த அளவுகள்.\nகற்பனையான ஆசிய எல்லைக்குள் அடங்கிய நிலப்பரப்பைப் பற்றி, பல தகவல் வாயில்கள் பல்வேறு மதிப்பீடுகளைத் தருகின்றன. நியூயார்க் இதழின் உலக வரைபடம் பரப்பளவைத் தருகிறது. \"சேம்பர் உலக அட்டவணை இம்மதிப்பை என முழுமைப் படுத்துகிறது. ஆனால் கொலம்பியச் சுருக்கமான கலைக்களஞ்சியம் இதை என மதிப்பிடுகிறது. The 2011 Pearson's has . இப்பரப்பை மதிப்பிட உதவும் முறையையோ, எப்பகுதிகள் மதிப்பீட்டில் உள்ளடக்கப்பட்டன எனும் தகவலையோ இவை வெளியிடவில்லை.\n\nஆசியக் கண்ட நிலவரைப் பரப்பு அறுதி வடக்கு, தெற்கு அகலாங்குகளையும் அறுதி கிழக்கு, மேற்கு நெட்டாங்குகளையும் கொண்ட நிலக்கோளச் சதுரக் கோண அளவுக்குள் அமைகிறது. செல்யுசுக்கின் முனை அகலாங்கு 77° 43′ வ; மலேசியத் தீவகப் பியாயி முனை அகலாங்கு 1° 16′ வ; துருக்கியில் உள்ள பாபா முனை நெட்டாங்கு 26° 4′ கி; தெழ்னியோவ் முனை நெட்டாங்கு 169° 40′மே; எனவே ஆசியக் கண்டம் அகலாங்கில் 77° நிலவரைக் கோணமும் நெட்டாங்கில் 195° நிலவரைக் கோணமும் வெட்டுகிறது. சேம்பரின்படி, ஏறக்குறைய நீளம் 8560 கி.மீ; அகலம் 9600 கி.மீ. பியர்சன்படி, நீளம் 8700 கி.மீ; அகலம் 9700 கி.மீ.\n\nஆசியக் கண்டத்தின் தென்கிழக்கில் உள்ள இந்தோனேசியா பல்லாயிரம் தீவுகளைக் கொண்டுள்ளது. இதுதான் பேரளவுப் பரப்பை ஆசியக் கண்டத்துக்கு அளிக்கிறது. மேலும் இது ஆசியாவின் அகலாங்கை மேலும் தெற்காகத் தள்ளுகிறது. இந்நாட்டின் புவிப்பரப்பியலின் தன்மை இதன் கடலும் கடற்படுகையும் ஆசியாவுக்குள் அடங்குமா என்ற கேள்வியை எழுப்புகிறது. ஆத்திரேலியவுக்கும் இந்தோனேசியாவுக்கும் இடையில் இதற்கான பேரம் இன்னமும் நடந்துவருகிறது. நடப்பு 1997 ஒப்பந்தமும் ஒப்புதல் பெறப்படாமலே உள்ளது. கடலில் மீன் பிடிக்கும் உரிமையும் கடற்படுகையில் கனிமச் சுரங்கம் அகழும் உரிமையும் வேறு தீர்வுகாண வேண்டியுள்ளன. இவையும் பேரத்தில் உள்ளன. கடற்படுகைக்கான அறுதித் தெற்கு எல்லை 10° 50'தெ, A3 அகலாங்கு ஆத்திரேலியாவும் இந்தோனேசியாவும் பாப்புவா நியூகினியாவும் சந்த்திக்கும் மும்மைப் புள்ளியாகும். அருதித் தெற்கு நீர்க்கம்ப்ப் புள்ளி Z88 புள்ளியான 13° 56' 31.8\" அகலாங்காகும்.\n\nSection::::வட்டாரங்கள்.\n18 ஆம் நூற்றாண்டு தொடங்கி ஆசியா பல உள்வட்டாரங்களகப் பிரித்து தொடர்பேதும் இன்ற வரையறுக்கப்பட்டுள்ளன. ஆசியா சொல்லைப் பயன்படுத்த பொதுக் கருத்தேற்பு ஏதும் இல்லாத்தைப் போலவே இவற்றுக்கு வரலாற்றுப் பொதுவேற்பு ஏதும் இல்லை.\n\nஆசியாவின் வட்டாரங்களாகப் பின்வரும் வட்டாரங்கள் பொதுவாக அமையும்;\n\nஇதில் பொதுவாக கஜக்சுதான், உஜ்பெகிசுதான், தாஜிக்சுதான், துருக்கிமேனித்தான் கிர்கிழ்சுதான் ஆகிய பகுதிகள் உள்ளடங்கும்.\n\n\nஇதில் பொதுவாக சீனா, ஃஆங்காங், மக்காவோ, தைவான், வடகொரியா, தென்கொரியா, ஜப்பான், மங்கோலியா ஆகிய பகுதிகள் உள்ளடங்கும்.\n\n\nஇதில் பொதுவாக ஆப்கனித்தான், பாக்கித்தான், இந்தியா, மாலத்தீவுகள், சிறிலங்கா, நேப்பாளம், பூட்டான், வங்க தேசம் ஆகிய பகுதிகள் உள்ளடங்கும். ஆப்கனித்தனைத் தவிர்த்த இவ்வட்டாரம் இந்தியத் துணைக்கண்டம் என இணையாக அழைக்கப்படுகிறது.\n\n\nஇதில் பொதுவாக புரூனேi, கம்போடியா, இந்தோனேசியா, இலாவோசு, மலேசியா, மயன்மார், பிலிப்பைன்சு, சிங்கப்பூர், தாய்லாந்து, திமோர்-இலெசுத்தே, வியட்னாம் ஆகிய பகுதிகள் உள்ளடங்கும்.\n\n\nஇதில் பொதுவாக ஆர்மேனியா, அசர்பைசான், பகுரைன், ஜார்ஜியா, ஈரான், ஈராக், இசுரவேல், ஜோர்டான், குவைத், இலெபனான், காசா Strip, ஓமன், குவத்தார், சவுதி அரேபியா, சிரியா, துருக்கி, ஒன்றிய அரபு நாடுகள் அல்லது பேரரசுகள், யேமன் ஆகிய பகுதிகள் உள்ளடங்கும்.\n\nSection::::ஆசியாவின் புவியரசியல் தரவுகள்.\nSection::::அறிமுகம்.\nபட்டியலின் தரவுகள் உரிய தரப்பட்டுள்ள தகவல் வாயிகளில் இருந்து எடுக்கப்பட்டவை; அல்லாவிடில் அவை உலக சி.ஐ.ஏ முகநூல்வழி பெறப்பட்டவை. மக்கள் தொகையைப் பிரிக்க முயலவில்லை. உருசியாவின் மக்கள்தொகை அந்நாடு முழுவதற்குமானது. எனவே, தனித்தனியான மக்கள் தொகையைக் கூட்டி ஆசியாவின் மக்கள் தொகையைப் பெறமுடியாது. குறிப்புகள் எந்நாடுகள் சில முகமைகளால் கண்டத்திடை நாடுகள் எனக் கருதப்படுகின்றன என்பதைத் தெளிவாகக் கூறுகின்றன. ஆனால் இதுபற்றிய பொதுவான ஏற்பேதும் இதுவரை இல்லை.\n\n"}
{"id": "283146", "url": "https://ta.wikipedia.org/wiki?curid=283146", "title": "டிப்ருகட் தொடருந்து நிலையம்", "text": "டிப்ருகட் தொடருந்து நிலையம்\n\nடிப்ருகட் தொடருந்து நிலையச் சந்திப்பு, இந்திய மாநிலமான அசாமின் திப்ருகர் மாவட்டத்தில் உள்ள டிப்ருகட்டில் உள்ளது.\n\nSection::::திப்ருகர் - கன்னியாகுமரி விவேக் எக்ஸ்பிரஸ்.\nஇந்த வண்டி 2011ஆம் ஆண்டில் தொடங்கப்பட்டது. இது இந்தியாவிலேயே அதிக்ஜ நீளத்துக்கு பயணிக்கும் வண்டியாகும். இது தொலைவை 82 மணி நேரத்தில் கடக்கிறது. அசாம், மேற்கு வங்கம், ஒரிசா, ஆந்திரப் பிரதேசம், கேரளம், தமிழ்நாடு ஆகிய மாநிலங்களின் ஊடாக பயணிக்கிறது.\n\nSection::::போகிபீல் பாலம்.\nபிரம்மபுத்திரா ஆற்றின் மேல் கட்டப்பட்டுள்ள போகிபீல் பாலம் சுமார் ஐந்து கிலோமீட்டர் நீளமுடையது. இதில் பயணிப்பதன் மூலம் டிப்ருகட்டில் இருந்து ஆற்றின் வடக்கு கரைக்கு சென்று வர முடியும். இதை 1997 ஆம் ஆண்டு எச்.டி. தேவ் கவுடா அடிக்கல் நாட்டி தொடங்கி வைத்தார்.\n\n"}
{"id": "283147", "url": "https://ta.wikipedia.org/wiki?curid=283147", "title": "மணலூர் ஊராட்சி (திருவாரூர் மாவட்டம்)", "text": "மணலூர் ஊராட்சி (திருவாரூர் மாவட்டம்)\n\nமணலூர் ஊராட்சி (திருவாரூர் மாவட்டம்), தமிழ்நாட்டின் திருவாரூர் மாவட்டத்தில் உள்ள வலங்கைமான் வட்டாரத்தில் அமைந்துள்ளது. இந்த ஊராட்சி, நன்னிலம் சட்டமன்றத் தொகுதிக்கும் நாகப்பட்டினம் மக்களவைத் தொகுதிக்கும் உட்பட்டதாகும். இந்த ஊராட்சியில் மணலூர், சோத்தமங்கலம், மணக்குண்டு ஆகிய பகுதிகள் முக்கியமான பகுதிகள் ஆகும்.\n"}
{"id": "283162", "url": "https://ta.wikipedia.org/wiki?curid=283162", "title": "பலெம்பாங்", "text": "பலெம்பாங்\n\nபலெம்பாங் (Palembang, ஜாவி: ) என்பது மேடானுக்கு அடுத்ததாய் உள்ள சுமத்திரா தீவின் இரண்டாவது மிகப் பெரிய நகரமாகும். இது இந்தோனேசியாவின் தெற்கு சுமாத்திரா மாகாணத்தின் தலைநகரமும் ஆகும். பலெம்பாங் மலாய் தீவுக்கூட்டம் மற்றும் தென்கிழக்காசியாவின் மிகப் பழைய நகரங்களுள் ஒன்றாக விளங்குகிறது. இது தெற்கு சுமாத்திராவின் கிழக்கு கடற்கரையில் உள்ள முசுனி நதியின் ஆற்றங்கரையில் அமைந்துள்ளது. பலெம்பாங் 374.03 சதுர கிலோமீற்றர் நிலப் பரப்பளவைக் கொண்டது ஆகும். 2013ன் மக்கள் தொகை அடிப்படையில் இந்நகரத்தின் மக்கள் தொகை 1,742,186 குடிகளைக் கொண்டுள்ளது. பலெம்பாங் இந்தோனேசியாவில் ஜகார்த்தா, சுரபயா, பண்டுங், மேடான், செமாராங் மற்றும் மக்காசாருக்கு அடுத்ததாய் உள்ள ஏழாவது மிகப் பெரிய நகரமாகும். இந்நகரம் 26வது தென்கிழக்கு ஆசிய விளையாட்டுக்கள் போட்டியை 2011ல் நவம்பர் 11 தொடக்கம் 22வரை ஜகார்த்தாவுடன் இணைந்து நடத்தியது என்பது குறிப்பிடத்தக்கது.\n\nபலெம்பாங் இந்தோனேசியாவிலுள்ள மிகப் பழைய நகரங்களுள் ஒன்றாக விளங்குவதுடன் தென்கிழக்கு ஆசியாவில் அதிகம் ஆதிக்கம் செலுத்திய சிறீவிஜய இராச்சியத்தினதும், சக்திவாய்ந்த மலாய் இராச்சியத்தினது தலைநகராக விளங்கிய வரலாற்றையும் தன்னகத்தே கொண்டுள்ளது.\n\nபலெம்பாங்கின் முக்கிய இடங்களாகக் கருதப்படுபவை இந்நகரத்தை இரண்டாகப் பிரித்துள்ள முசுனி ஆறும் மற்றும் அம்பேரா பாலமும் ஆகும். பலெம்பாங்கிலுள்ள முசுனி ஆற்றின் வடக்கு ஆற்றங்கரை சேபேராங் இலீர் (Seberang Ilir) என்று அழைக்கப்படுகிறது, மற்றும் பலெம்பாங்கிலுள்ள முசுனி ஆற்றின் தெற்கு ஆற்றங்கரை சேபேராங் உலு (Seberang Ulu) என்றும் அழைக்கப்படுகிறது. சேபேராங் இலீரே பலெம்பாங்கின் பொருளாதார மற்றும் கலாசார மையமாக விளங்குகிறது, மற்றும் சேபேராங் உலுவே பலெம்பாங்கின் அரசியல் மையமாக விளங்குகிறது.\n\nSection::::கல்வி.\nபலெம்பாங்கிலுள்ள பல்கலைக்கழகங்கள்:\n\nபலெம்பாங்கிலுள்ள சிறந்த சிரேஷ்ட உயர்நிலைப் பள்ளிகள்:\n\nபலெம்பாங்கிலுள்ள சிறந்த கனிஷ்ட உயர்நிலைப் பள்ளிகள்:\n\n"}
{"id": "283172", "url": "https://ta.wikipedia.org/wiki?curid=283172", "title": "நீர்மட்டம் (கப்பல்)", "text": "நீர்மட்டம் (கப்பல்)\n\nகப்பல் தொடர்பில் நீர்மட்டம் என்பது, கருத்துரு அளவில் அல்லது உண்மையில் கப்பலின் உடற்பகுதியை நீரின் மேற்பரப்பு சந்திக்கும் கோட்டைக் குறிக்கும். குறிப்பாக, பாதுகாப்பான மிதப்புக்காக குறித்த நீர் வகை, வெப்பநிலை ஆகியவற்றில், சட்டரீதியாக ஏற்றக்கூடிய சுமை ஏற்றப்படும்போதான மிதப்புயரக் குறியீட்டையும் இச்சொல் குறிக்கும். அவ்வேளைகளில் இது, பன்னாட்டுச் சுமைக்கோடு, பிளிம்சோல் கோடு போன்ற பெயர்களாலும் குறிக்கப்படும். வெப்பநிலை நீர்மட்டத்தைப் பாதிக்கும். ஏனெனில், சூடான நீர், குளிர்ந்த நீரிலும் அடர்த்தி குறைவு என்பதால், சூடான நீர் குறைவான மிதப்புத் தன்மையைக் கொடுக்கிறது. இதுபோலவே நன்னீர், கடல்நீரிலும் அடர்த்தி குறைவு என்பதால் நன்னீர் குறைவான மிதப்புத்தன்மையைக் கொடுக்கிறது. பாய்ப்படகுகளில், படகு முன்னோக்கிச் சென்றுகொண்டிருக்கும்போது நீர்மட்ட நீளம் குறிப்பிடத்தக்க அளவு மாற்றம் அடையக்கூடும். இது படகின் வேகத்தைப் பாதிக்கும்.\n\nSection::::நோக்கம்.\nகப்பல் போதிய அளவு எச்சமட்டத்தைக் (நீர்மட்டத்துக்கும் கப்பலின் முதன்மைத் தளத்துக்கும் இடையிலான தூரம்) கொண்டிருப்பதை உறுதி செய்வதே சுமைக்கோட்டின் நோக்கமாகும். வணிகக் கப்பல்களில் எச்சமட்டம், தொடர்ச்சியான மேல்தளத்திலிருந்து நீர்மட்டத்துக்கான தூரம் ஆகும். இது கப்பலுக்கு வழங்கப்பட்டுள்ள எச்சமட்டச் சான்றிதழில் குறிப்பிட்டிருப்பதைக் காட்டிலும் குறைவாக இருக்கக்கூடாது. சில விதிவிலக்கான சூழல்களைத் தவிர எல்லா வணிகக் கப்பல்களிலும் அவற்றின் இரண்டு பக்கங்களிலும் சுமைக்கோட்டுச் சின்னம் வரையப்பட்டிருக்கும். நிறப்பூச்சு அழிந்து போனாலும் தெரியக்கூடியவகையில் இந்தச் சின்னம் நிரந்தரக் குறியாக இருத்தல் வேண்டும். கப்பலில் அளவுக்கு மீறிய சுமை ஏற்றப்பட்டுள்ளதா என எவரும் அறிந்துகொள்வதற்கு சுமைக்கோடு உதவுகிறது. வகைப்பாட்டுச் சங்கம் கப்பலொன்றில் சுமைக்கோட்டுக்கான சரியான இடத்தைக் கணிப்பதுடன் அதை உறுதிப்படுத்துகிறது. இது தொடர்பான சான்றிதழ்களையும் இச்சங்கமே வழங்குகிறது.1870ல் சாமுவேல் பிளிம்சால் என்பார் இக்குறியீட்டு முறையைக் கண்டுபிடித்தார்.\n\nSection::::வரலாறு.\nமுதல் அதிகாரபூர்வ சுமையேற்ற விதிகள் கிமு 2,500ல் கிரீட் இராச்சியத்தில் உருவான கடல்சார் சட்டங்களுடன் தொடங்கியதாக நம்பப்படுகிறது. அக்காலத்தில் கப்பல்கள் சுமையேற்றம், பராமரிப்பு ஆகிய சோதனைகளுக்கு உள்ளாகவேண்டிய தேவை இருந்தது. உரோமர் காலத்திலும் இத்தகைய விதிகள் இருந்தன. மத்திய காலத்தில், வெனிசுக் குடியரசு, செனோவா நகரம், அன்சியாட்டிக் குழு ஆகியவை கப்பல்களில் சுமைக் கோடுகள் பொறிக்கப்பட வேண்டும் என விதித்தன. வெனிசில் குறுக்குக்கோட்டு அடையாளமும், செனோவாவில் மூன்று கிடைக்கோடுகளைக் கொண்ட அடையாளமும் பயன்பட்டன.\n\n19ம் நூற்றாண்டின் சுமையேற்றம் தொடர்பான பரிந்துரைகள் 1835ல் பிரித்தானிய மற்றும் வெளிநாட்டுக் கப்பல்களுக்கான லொயிடின் பதிவு நிறுவனத்தால் முன்வைக்கப்பட்டது. இப்பரிந்துரைகள் கப்பல் உரிமையாளர்கள், கப்பலோட்டுவோர், உறுதிகொடுப்போர் ஆகியோரின் கலந்துரையாடல்களைத் தொடர்ந்து உருவானது. லாயிடின் விதி என அறியப்பட்ட இது 1880 வரை பரவலாகப் புழக்கத்தில் இருந்தது.\n\nஅளவுமீறிய சுமை ஏற்றப்பட்டதன் காரணமாகப் பல கப்பல்கள் இழக்கப்பட்டதைத் தொடர்ந்து, 1860ல் ய நாடாளுமன்ற உறுப்பினராக இருந்த சாமுவேல் பிளிம்சால் இந்த விடயத்தில் கவனம் செலுத்தினார். இதன் காரணமாக 1872ல் கடற்பயணத்துக்குதவாத கப்பல்கள் தொடர்பான அரச ஆணைக்குழு ஒன்று உருவாக்கப்பட்டது. 1876ல் நிறைவேற்றப்பட்ட ஐக்கிய இராச்சிய வணிகக் கப்பல்கள் சட்டம் சுமைக்கோட்டுக் குறியீட்டைக் கட்டாயமாக்கியது. ஆனாலும், இக்குறியின் அமைவிடம் சட்டத்தின் மூலம் 1894 வரை தீர்மானிக்கப்படவில்லை. 1906ல் பிரித்தானியத் துறைமுகங்களுக்கு வரும் வெளிநாட்டுக் கப்பல்களில் சுமைக்கோட்டைக் கட்டாயமாக்கிச் சட்டம் நிறைவேற்றப்பட்டது. 1930 சுமைக்கோட்டு ஒப்பந்தப்படி பொதுவான பன்னாட்டு சுமைக் கோட்டு விதிகள் உருவாக்கப்பட்டன.\n\n1966ல் 1930ன் விதிகளை மீளாய்வு செய்து சுமைக்கோடு தொடர்பான பன்னாட்டு ஒப்பந்தம் இலண்டனில் உருவாக்கப்பட்டது. இது பின்னர் 1971, 1975, 1979, 1983, 1995, 2003 ஆகிய ஆண்டுகளில் திருத்தப்பட்டது எனினும் இவையெதுவும் பயன்பாட்டுக்கு வரவில்லை.\n\nSection::::நியம சுமைக்கோட்டுக் குறியீடுகள்.\nதொடக்ககால \"பிளிம்சால் குறி\" ஒரு வட்டத்தையும் அதற்குக் குறுக்காக வரையப்பட்ட ஒரு கிடைக் கோட்டையும் கொண்டிருந்தது. காலப்போக்கில் மேலும்பல குறிகள் இத்துடன் சேர்க்கப்பட்டன. வெவ்வேறு நீர் அடர்த்திகளுக்கும், கடல் நிலைமைகளுக்குமான குறிகள் இவற்றுள் அடங்கும். கப்பலின் சுமைக்கோட்டை ஆய்வு செய்த வகைப்பாட்டுச் சங்கத்தின் பெயரின் முதல் எழுத்துக்கள் குறியீட்டின் அருகில் காணப்படும். CN கனரினாவையும், AB அமெரிக்கக் கடல்வணிகப் பணியகத்தையும் குறிக்கும். இதேபோல LR லாயிட் ரிஜிஸ்ட்டர், GL ஜெர்மனிசர் லாயிட், BV பியூரோ வெரித்தாஸ், IR இந்தியக் கடல்வணிகப் பதிவு, ஆகியவற்றைக் குறிக்கும். இவ்வெழுத்துக்கள் 115 மிமீ உயரமும், 75 மிமீ அகலமும் கொண்டிருக்கவேண்டும்.\n"}
{"id": "283187", "url": "https://ta.wikipedia.org/wiki?curid=283187", "title": "கம்போடியாவில் போக்குவரத்து", "text": "கம்போடியாவில் போக்குவரத்து\n\nகம்போடியாவில் போக்குவரத்து \"(Transport in Cambodia)\" போர் மற்றும் தொடர்ச்சியாக நடந்த சண்டைகளால் மிகவும் பழுதடைந்த போக்குவரத்து திட்டமாக இருந்தது. சண்டை இல்லாத காலத்தில் அவசரமாக போடப்பட்ட போதுமான வசதியும் வளர்ச்சியும் அடையாத சாலைகளாக அவை இருந்தன. நாட்டின் பல்வீனமான உள்கட்டமைப்பு வசதிகளால் அவசர மீட்பு உதவிகளைப் பெறுவதிலும் பொதுப் பொருட்களை கொள்முதல் மற்றும் விநியோகம் செய்வதில் மகத்தான இடர்பாடுகள் தோன்றின. போக்குவரத்து வலையமைப்பை மேம்படுத்தவும் பராமரிக்கவும் கம்போடியாவிற்கு சோவியத் உருசியாவின் தொழில்நுட்ப உதவியும் பொருள் உதவியும் கிடைத்தன.\n\n\nSection::::நெடுஞ்சாலைகள்.\nதற்போதுள்ள ஒட்டுமொத்த சாலைகளில் 50 சதவீத சாலைகள் மற்றும் நெடுஞ்சாலைகளே தார் சாலைகளாக நல்ல நிலையில் உள்ளன. \nசுமார் 50 சதவீத சாலைகள் நொறுக்கப்பட்ட கல், கற்கள், அல்லது மேம்படுத்தப்பட்ட மண்ணால் ஆன சாலைகளாக இருந்தது. மற்றும் மீதமுள்ள சுமார் 30 சதவீத சாலைகள் சற்றும் மேம்படுத்தப்படாமல் வழித்தடங்கள் என்ற நிலையைத் தாண்டி சற்று மேம்பட்ட சாலையாக இருந்தது.\nபுனோம் பென்னில் இருந்து வியட்நாம் எல்லைக்குச் செல்லும் தேசியத் தடம் எண்1 இன் ஒரு பகுதியை பழுதுபார்த்து புதியசாலையாக 1981 ஆம் ஆண்டு கம்போடியா திறந்தது. போர் காலத்தில் மிகவும் பழுதடைந்திருந்த இச்சாலை வியட்நாமிய பொறியாளர்களால் மீண்டும் புதுப்பிக்கப்பட்டது.\n1980 களின் பிற்பகுதியில் கம்போடியாவின் சாலைகள் தொழில் மையமாக்கப்படாமலும் விவசாயச் சங்கத்தால் பயன்படுத்தப்படாமலும் சாலை உருவாக்கப்பட்டதன் நோக்கம் எதுவும் நிறைவேற்றப்படாமல் இருந்தது. சரக்குந்துகளும், பேருந்துகளும் போதிய அளவுக்கு இல்லாமல் இருந்தது. இருந்த சில வண்டிகளுக்கு உதிரி உறுப்புகள் இல்லாததால் அவை ஓடும் நிலையில் இல்லாமலும் இருந்தன. நிதிச்சுமை காரணமாக சாலை போடுதலும் பராமரித்தலும் புறக்கணிக்கப்பட்டன. கிளர்ச்சியாளர்கள் தொடர்ந்து பாலங்களை இடித்து சாலைகளில் பயணம் செய்வதற்கு பாதுகாப்பில்லா நிலையை ஏற்படுத்திக் கொண்டிருந்தனர். \n\n2006 ஆம் ஆண்டில் கம்போடியாவின் பிரதான சாலைகள் யாவும் சர்வதேச தரத்திற்கு மேம்படுத்தப்பட்டன. பெரும்பாலான சாலைகள் தற்பொழுது செப்பனிடப்பட்டுவிட்டன. தாய்லாந்து எல்லையில் பொய்பெட்டில் இருந்து சியெம் ரீப் (அங்கோர்வாட்) வரை செல்லும் பாதை தற் பொழுது அமைக்கப்பட்டு வருகிறது. \n\nவரைபடம் 01/2014\n\nSection::::தொடர்வண்டி பாதைகள்.\nபுனோம் பென்னில் இருந்து தொடங்கும் இரண்டு தொடர் வண்டிப் பாதைகள் இங்கு உண்டு. 1000 மி.மீ (3 அடி 3 3⁄8 அங்குலம்) அளவு கொண்ட குறுகிய ஒற்றைப் பாதை மொத்தமாக 612 கிலோமீட்டர் தொலைவை இணைக்கிறது. புனோம் பென்னையும் வியட்நாமையும் இணைக்கின்ற மூன்றாவது பாதைக்கு திட்டமிடப்பட்டுள்ளது. சிங்கப்பூர் மற்றும் சீனாவில் உள்ள குன்மிங் நகரங்களுடன் இணைக்கின்ற ஒரு பாதையும், புதிய வடக்கு – தெற்கு பாதையொன்றும் திட்டமிடப்பட்டுள்ளது.\n\nபோரின் காரணமாக கவனிக்கப்படாமலும் புறக்கணிக்கப்பட்டும் வந்த தொடர்வண்டிப் பாதைகள் தற்பொழுது புதுப்பிக்கப்பட்டுள்ளன. டிரான்சு-ஆசியன் தொடர்வண்டிப்பாதை திட்டமும் திட்டமிடப்பட்டு அனைத்து நவீன வகை தொடர் வண்டிகளையும் இயக்குவதற்கும் கம்போடியா திட்டமிட்டு வருகிறது \n"}
{"id": "283194", "url": "https://ta.wikipedia.org/wiki?curid=283194", "title": "மியான்மர் பொதுத் தேர்தல், 2015", "text": "மியான்மர் பொதுத் தேர்தல், 2015\n\nமியான்மர் பொதுத் தேர்தல் நவம்பர் 8, 2015 அன்று நடைபெற்றது. ஒன்றிய சட்டப்பேரவையின் மேலவை ( தேசியங்களின் மன்றம்) மற்றும் கீழவையில் (சார்பார்களின் மன்றம்) படைத்துறையால் நியமிக்கப்பட்ட இடங்களைத் தவிர ஏனைய இடங்களுக்கு வாக்குப்பதிவு நடைபெற்றது. \n\n1990இல் சனநாயகத்திற்கான தேசியக் கட்சி வெற்றிபெற்ற நிலையில் படைத்துறையால் இரத்தாக்கப்பட்ட மியான்மர் பொதுத் தேர்தலுக்குப் பிறகு திறந்தநிலையில் போட்டியிடப்பட்ட முதல் பொதுத் தேர்தல் இதுவாக இருந்தது. \n\nஇந்தத் தேர்தலில் சனநாயகத்திற்கான தேசியக் கட்சி (ச.தே.க) ஈரவைகளும் இணைந்த நாடாளுமன்றத்தில் தனிப் பெரும்பான்மை பெற்ற நிலையில் அரசுத் தலைவரையும் முதல் துணை அரசுத் தலைவரையும் தேர்ந்தெடுக்கும் உரிமை பெற்றுள்ளது. தவிரவும் நாடாளுமன்றத்தின் ஒவ்வொரு அவையிலும் பெரும்பான்மை பெற்றுள்ளது. தடங்கலில்லா சட்டவாக்கலுக்கு இது வழி வகுக்கும். ச.தே.க தலைவர் ஆங் சான் சூச்சி (அவர்தம் கணவரும் மக்களும் வேறுநாட்டவர் என்ற காரணத்தால்) அரசியல் சட்டப்படி இப்பொறுப்பை ஏற்கவியலாத நிலையில் எந்தவொரு ச.தே.க ஆட்சி அமைந்தாலும் அதன் உண்மையான அதிகாரம் தம்மிடம்தான் இருக்கும் என அறிவித்துள்ளார்.\n"}
{"id": "283199", "url": "https://ta.wikipedia.org/wiki?curid=283199", "title": "புத்தகோசர்", "text": "புத்தகோசர்\n\nபுத்தகோசர் (ஆங்கிலம்: \"Buddhaghoṣa\", , ) ஒரு இந்திய பௌத்த அறிஞர். இவர் கி.பி 5 ஆம் நூற்றாண்டில் வாழ்ந்த ஒரு அறிஞர். தமிழகத்திலிருந்து இலங்கைக்கு வந்த பௌத்த ஞானிகளில் காஞ்சிபுரத்துப் பௌத்த பள்ளியைச் சேர்ந்த புத்தகோசர் குறிப்பிடத்தக்கவர். இளமையில் இவர் வடமொழி வேதங்களை நன்கு கற்று பிறகு பௌத்த மதத்திற்கு மாறினார். மகத நாட்டில் அக்காலத்தில் வழக்கிலிருந்த பாலி மொழியில் இவர் புலமை பெற்றிருந்தார். இந்தியாவிலிருந்து இலங்கைக்குச் சென்றபின் இலங்கையில் உள்ள அநுராதபுரத்தில் தங்கியிருந்தார்.\n\nSection::::எழுத்துக்கள் மற்றும் மொழிபெயர்ப்பு.\nபௌத்த சமயத்தை நன்கு கற்ற புத்தகோசர் திரிபிடகம் என்ற நூலுக்கு விரிவுரை வழங்கினார். இலங்கையை மகாநாமன் (கி.பி.409-431) ஆட்சி புரிந்த காலப் பகுதியில் அநுராதபுரம் மகா விகாரையில் மூன்று ஆண்டுகள் தங்கியிருந்த புத்தகோசர் “விசுத்தி மார்க்கம்” என்ற பௌத்தமத நூலை பாலிமொழியில் இயற்றினார். இலங்கையில் சிங்கள மொழிகளில் இருந்த பல பௌத்த நூல்களை இவர் பாலி மொழியில் மொழிபெயர்த்துள்ளார். இவருடைய நாவன்மையைக் கண்டு வியந்த இலங்கை மக்கள் இவரையும் புத்தரைப் போலவே கொண்டாடினர். புத்தகோசர் என்பதற்குப் “புத்தருடைய குரல்” என சிலரால் விளக்கம் தரப்பட்டுள்ளது.\nஇலங்கையிலுள்ள புத்தகோசுப் பதி என்ற நூலில் இவரைப் பற்றிய விளக்கத்தை காணலாம். பௌத்த வேதப் பிராமண நூல்களுக்கு புத்தகோசர் எழுதிய நூல்கள் பத்து பெருந்தொகுதிகளாக உள்ளன. இலங்கையில் இன்று நிலவும் பௌத்த மதத்தை உருவாக்குவதில் பெரும் பங்கு வகித்தவர் புத்த கோசர் என்று கூட கூறலாம். மகாயான புத்த சமயம் வளர்ச்சியடைய உதவிய புத்தகோசர் தம் நூல்களில் பலவற்றை இந்தியாவிலேயே எழுதினார். அவர் பர்மாவுக்கு பயணம் செய்திருக்கிறார். பர்மா அரசன் தம்மபாலன் என்பவர் புத்தகோசரைத் தம் நாட்டில் வரவேற்று வழிபட்டார் என்பது பர்மிய இலக்கியங்களிலிருந்து தெரியவருகிறது.\n\nSection::::இறப்பு.\nபுத்தகோசர் தன் இறுதி காலத்தில் புத்தகயா நகர் வந்தடைந்து அங்கேயே காலமானார்.\nSection::::வெளி இணைப்புகள்.\nபுத்தகோசர் \n"}
{"id": "283206", "url": "https://ta.wikipedia.org/wiki?curid=283206", "title": "சோடியம் குளோரைடு", "text": "சோடியம் குளோரைடு\n\nசோடியம் குளோரைடு \"(Sodium chloride)\" /ˌsoʊdiəm ˈklɔraɪd/, என்பது NaCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மம் உப்பு மேசை உப்பு அல்லது ஆலைட் என்ற பெயர்களாலும் அழைக்கப்படுகிறது. இது சோடியம் மற்றும் குளோரைடு அயனிகள் 1:1 என்ற விகிதத்தில் கலந்து உருவாகியுள்ள ஒரு அயனிச் சேர்மம் ஆகும். கடல் நீரின் உவர்ப்புத் தன்மைக்குக் காரணமான முக்கிய உப்பு சோடியம் குளோரைடு ஆகும். பல்லுயிரணு சார் உயிரினங்கள் பலவற்றில் செல்வெளி திரவமாக சோடியம் குளோரைடு காணப்படுகிறது. மேசை உப்பு என்ற உண்ணக்கூடிய பொருளாக இது சுவை சேர்க்கும் பொருளாகவும் உணவு பாதுகாப்புப் பொருளாகவும் பயன்படுத்தப்படுகிறது. பல தொழிற்சாலை நடைமுறைகளில் சோடியம் குளோரைடு அதிக அளவில் பயன்படுகிறது. சோடியம் மற்றும் குளோரின் சேர்மங்களுக்கு ஆதார மூலமாகவும் சோடியம் குளோரைடு விளங்குகிறது. பல தொகுப்பு வினைகளுக்கு இது ஊட்டு மூலப்பொருளாகவும் உள்ளது. உறை நிலைக்கு கீழான வெப்பநிலையில் பனிக்கட்டி நீக்கியாக இது பயன்படுகிறது.\n\n"}
{"id": "283207", "url": "https://ta.wikipedia.org/wiki?curid=283207", "title": "ஸ்ரீ குரு ராம் தாஸ் ஜி பன்னாட்டு விமான நிலையம்", "text": "ஸ்ரீ குரு ராம் தாஸ் ஜி பன்னாட்டு விமான நிலையம்\n\nஸ்ரீ குரு ராம் தாஸ் ஜி பன்னாட்டு விமான நிலையம் அமிர்தசரஸ் நகரத்தில் இருந்து 11 கி.மீ தூரம் வடமேற்கே அமைந்துள்ளது. இது ராஜ சான்சி என்னும் ஊரில் அமிர்தசரஸ்-அஜ்னால சாலையில் அமைந்துள்ளது. அமிர்தசரஸ் நகரத்தை உருவாக்கியவரும் நான்காவது சீக்கிய குருவுமான குரு ராம் தாசின் நினைவாகப் பெயரிடப்பட்டுள்ளது. இந்த விமான நிலையம் மூலம் பஞ்சாப், இமாச்சல பிரதேசம் மற்றும் ஜம்மு காஷ்மீர் ஆகிய மாநிலங்கள் பயன் பெறுகிறது. புதியதாக திறக்கப்பட்ட முனையம் பழைய முனையத்தை காட்டிலும் இரண்டு மடங்கு பெரியது ஆகும்.\n"}
{"id": "283215", "url": "https://ta.wikipedia.org/wiki?curid=283215", "title": "மூண் எம்பிரசிங் தி சன்", "text": "மூண் எம்பிரசிங் தி சன்\n\nமூண் எம்பிரசிங் தி சன் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடர் 4 ஜனவரி 2012ஆம் ஆண்டு முதல் 15 மார்ச் 2012ஆம் ஆண்டு வரை எம்பிசி என்ற தொலைக்காட்சியில் புதன் மற்றும் வியாழக்கிழமைகளில் தென் கொரியா நாட்டு நேரப்படி இரவு 9:55 மணிக்கு ஒளிபரப்பாகி 20 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 16 செப்டம்பர் 2015ஆம் ஆண்டு முதல் 30 அக்டோபர் 2015ஆம் ஆண்டு வரை திங்கள் முதல் வெள்ளி வரை தினமும் இரவு 9 மணிக்கு புதுயுகம் தொலைக்காட்சியில் ஒளிபரப்பானது.\n\n"}
{"id": "283217", "url": "https://ta.wikipedia.org/wiki?curid=283217", "title": "ஜாங் டோங்-கன்", "text": "ஜாங் டோங்-கன்\n\nஜாங் டோங்-கன் () (பிறப்பு: மார்ச் 7, 1972) ஒரு தென் கொரியா நாட்டு நடிகர் ஆவார். இவர் 1992ஆம் ஆண்டு முதல் மாடல், ரெடி கோ, லவ், கோஸ்ட், அ ஜென்டில்மேன்ஸ் டிக்னிட்டி போன்ற பல தொடர்களில்களிலும் மற்றும் பிரண்ட், பிராமிஸ், மை வே, போன்ற பல திரைப்படங்களிலும் நடித்ததன் மூலம் புகழ் பெற்ற நடிகர் ஆனார்.\n\n"}
{"id": "283220", "url": "https://ta.wikipedia.org/wiki?curid=283220", "title": "சப்பானிய நாடாளுமன்றம்", "text": "சப்பானிய நாடாளுமன்றம்\n\nசப்பானிய நாடாளுமன்றம் (\"National Diet\", யப்பானியம்: 国会, \"கொக்காய்\") எனப்படுவது சப்பானின் ஈரவை நாடாளுமன்ற அமைப்பாகும். டயட் என்ற வார்த்தை லத்தீன் மொழியிலிருந்து உருவாக்கப்பட்ட வார்த்தையாகும். அதற்கு சட்டமன்றம் என்ற பொதுவான அர்த்தம் தருவதாக இருக்கின்றது. \n\nSection::::அமைப்பு.\nதேசிய டயட், இரு அவைகளைக் கொண்ட நாடாளுமன்றம் ஆகும். இது, 480 உறுப்பினர்களைக் கொண்ட கீழவை சபை என்று அழைக்கப்படும் பிரதிநிதிகள் சபையையும், 242 உறுப்பினர்களைக் கொண்ட மேலவை சபை என்று அழைக்கப்படும் கவுன்சிலர் அவையையும் உள்ளடக்கியது. இரண்டு அவைகளின் உறுப்பினர்களும் ஒரே நேரத்தில் மக்களால் தேர்ந்தெடுக்கப்படுகின்றனர். பிரதிநிதிகள் சபை உறுப்பினர்கள் நான்கு ஆண்டுகளுக்கு ஒரு தடவையும், கவுன்சிலர் அவை உறுப்பினர்கள் ஆறு ஆண்டுகளுக்கு ஒரு முறையும் மக்களால் தெரிவு செய்யப்படுகின்றனர். 20 வயதுக்கு மேற்பட்ட அனைவருக்கும் வாக்குரிமை உண்டு.\n\nSection::::பொறுப்புகள்.\nதேசிய டயட்டின் முக்கிய பொறுப்பு பிரதம அமைச்சரைத் தேர்ந்தெடுத்தல் மற்றும் சட்டங்களைத் தாக்கல் செய்வதாகும். பிரதம அமைச்சரே அரசின் தலைவர் ஆவார். தெரிவு செய்யப்பட்ட உறுப்பினர்களிலிருந்து நாடாளுமன்றத்தினால் தெரிவு செய்யப்படும் ஒருவரைப் பிரதம அமைச்சராகப் பேரரசர் நியமிப்பார். பிரதம அமைச்சர் நாட்டின் அமைச்சர்களைத் தெரிவு செய்வதற்கும், பதவியில் இருந்து நீக்குவதற்குமான அதிகாரம் உடையவர். \n\nSection::::வரலாறு, அமைவிடம்.\nஅரசியல் சட்டப்படி 1889 ஆம் ஆண்டில் இம்பீரியல் டயட் என்ற பெயரில் பாராளுமன்றம் ஏற்படுத்தப்பட்டு செயல்படத் தொடங்கியது. மெய்ஜி அரசியலமைப்பு என்று அழைக்கப்படும் ஜப்பான் நாட்டின் அரசியலைப்பை உருவாக்கி நடைமுறைப்படுத்தும்போது டயட் ஆரம்பிக்கப்பட்டது. தேசிய டயட் கட்டடம் டோக்யோ நகரில் சியோடா என்ற இடத்தில் அமையப்பெற்றுள்ளது.\n\n"}
{"id": "283236", "url": "https://ta.wikipedia.org/wiki?curid=283236", "title": "பூட்டான் நாடாளுமன்றம்", "text": "பூட்டான் நாடாளுமன்றம்\n\nபூட்டானின் பாராளுமன்றம் (திஃசொங்கா மொழி: རྒྱལ་ཡོངས་ཚོགས་ཁང་; Wylie: \"rgyal-yongs tshogs-khang\"), பூட்டான் அரசரின் கீழ் இரு அவைகளை கொண்டது. 2007ஆம் ஆண்டு வரை ஓரவையை கொண்டிருந்த பாராளுமன்றம், பின்னர் ஈரவை முறைமையை ஏற்றுக் கொண்டது.\n\nSection::::உறுப்பினர்கள்.\nபாராளுமன்றத்தின் மேலவையில் 25 உறுப்பினர்கள் இருப்பர். பூட்டானில் உள்ள 20 மாவட்டங்களில் இருந்து மாவட்டத்துக்கு ஒருவர் வீதம் 20 உறுப்பினர்கள் தேர்ந்தெடுக்கப்படுகின்றனர். பூட்டானின் சட்ட விதிகளுக்கு உட்பட்டு, ஐவரை பூட்டானின் அரசர் நியமிப்பார். சட்ட மேலவை ஆண்டுக்கு இருமுறையாவது கூட்டப்படுகிறது. உறுப்பினர்கள் கலந்தாலோசித்து, தங்களுக்கான தலைவரையும், துணைத் தலைவரையும் தேர்ந்தெடுக்கின்றனர். சட்ட மேலவையின் உறுப்பினர்கள் அரசியல் கட்சிகளுடன் தொடர்பு வைத்துக் கொள்ளக் கூடாது என்பது சட்ட விதி. \n\nபாராளுமன்றத்தின் கீழவையான சட்டமன்றத்தில் 55 உறுப்பினர்கள் இருப்பர். பூட்டானின் பாராளுமன்றத் தொகுதிகளை தேர்தல் ஆணையம் வரையறுக்கும். ஒவ்வொரு தொகுதியிலும் அதிக மக்களால் தேர்ந்தெடுக்கப்பட்டவர் அத்தொகுதிக்கான சட்டமன்ற உறுப்பினராவார். பத்து ஆண்டுகளுக்கு ஒரு முறை பாராளுமன்றத் தொகுதிகளின் எல்லைகள் வரையறை செய்யப்படுகின்றன. சட்டமன்றம் ஆண்டுக்கு இரு முறையாவது கூட்டப்படும். சட்டமன்ற உறுப்பினர்கள் தங்களின் வாக்கெடுப்பின் மூலம் சட்டமன்றத்துக்கான சபாநாயகரையும், துணை சபாநாயகரையும் தேர்ந்தெடுக்கின்றனர். சட்டமன்ற உறுப்பினர்கள் அரசியல் கட்சியைச் சார்ந்தவர்களாகவோ, தனி வேட்பாளர்களாகவோ இருக்கலாம்.\n\nஅரசின் செயலாக்கப் பிரிவையும், அமைச்சரவையையும் அமைக்கும் முறையைப் பற்றி அரசமைப்புச் சட்டத்தில் கூறப்பட்டுள்ளது. தேசிய சட்டமன்றத்தில் அதிக உறுப்பினர்களைப் பெற்ற கட்சியோ, கட்சியின் கூட்டணியோ தங்களுள் ஒருவரை தலைவராக ஏற்கும். அவரை பூட்டானின் பிரதமராக பூட்டான் அரசர் நியமிப்பார். பிரதமராக பதவியேற்பவர் அதிக பட்சம் இரு முறை மட்டுமே பதவியில் இருக்க முடியும். பிரதமரின் ஆலோசனைப்படி, மற்ற அமைச்சர்களையும் அரசரே நியமிப்பார். அனைத்து அமைச்சர்களும் பூட்டானின் குடிமக்களாக இருக்க வேண்டும். ஒரு மாவட்டத்தில் இருந்து அதிகபட்சமாக இரு அமைச்சர்களே தேர்வாக முடியும்.\n\nபூட்டானின் அரசர் சட்ட முன்வரைவுகளை பார்வையிட்டு, ஒப்புதல் அளிக்கிறார்.\n\nSection::::அதிகாரங்களும் செயல்படும் முறையும்.\nசட்ட மேலவையும், சட்டமன்றமும் அரசமைப்புச் சட்டத்தில் கூறப்பட்டுள்ள அதிகாரங்களைப் பெற்று, தமக்குரிய பணிகளை செய்ய கடமைப்பட்டுள்ளன. தேசிய சட்டமேலவைக்கு தனி சட்டமும், தேசிய சட்டமன்றத்துக்கு தனி சட்டமும் உண்டு. இந்த சட்டங்களில் வாக்கெடுப்பு, செயல்பாடுகள் உள்ளிட்டவற்றைப் பற்றிய குறிப்புகள் உள்ளன. உறுப்பினர்களின் தவறான செயல்பாடுகளுக்கான தண்டனைகளும், பதவி நீக்கத்தைப் பற்றியும் குறிப்புகள் உள்ளன.\n\nSection::::செயலாக்க அதிகாரங்கள்.\nபாராளுமன்றத்தின் முக்கிய அதிகாரங்களுள் குறிப்பிடத்தக்கது சட்ட முன்வரைவை வாக்கெடுப்புக்கு விடுவது ஆகும். பண விவகாரங்களுடன் தொடர்புடைய சட்ட முன்வரைவை சட்டமன்றம் மட்டுமே தாக்கல் செய்ய முடியும். ஏனைய அனைத்து சட்டமுன்வரைவுகளையும், சட்டமேலவையோ, சட்டமன்றமோ, அட்டர்னி ஜென்ரலோ தாக்கல் செய்ய முடியும். வாக்கெடுப்புகள் இரு அவைகளிலும் நடத்தப்படும். ஒரு அவையினால் ஏற்படுத்தப்பட்ட முன்வரைவு மற்றொரு அவையில் முப்பது நாட்களுக்குள் ஏற்கப்பட வேண்டும். அடுத்த பாராளுமன்றக் கூட்டத்தில் சட்டமுன்வரைவு சட்டமாக ஏற்கப்படும். அவசர காரியங்கள், நிதித்துறை தொடர்பான சட்டங்கள் அதே கூட்டத்தில் நிறைவேற்றப்படும். எந்தவொரு சட்டமுன்வரைவையும் நீக்கவும், மாற்றியமைக்கவும் அரசருக்கு உரிமை உண்டு. பாராளுமன்றக் கூட்டுக்கூட்டத்தில் ஒருமனதாக ஏற்கப்பட்ட சட்டமுன்வரைவுக்கு அரசர் ஒப்புதல் அளித்தாக வேண்டும்.\n\nSection::::மற்ற அதிகாரங்கள்.\nபூட்டானின் சர்வதேச எல்லைகளையும், உட்பிரிவுகளின் எல்லைகளையும் மாற்றியமைக்கும் அதிகாரம் கொண்ட ஒரே அமைப்பு பாராளுமன்றம் மட்டுமே. எல்லைகளை மாற்றியமைக்க மொத்த உறுப்பினர்களில் நான்கில் மூன்று பங்கு உறுப்பினர்களின் ஆதரவு தேவை. உள்ளாட்சிப் பிரிவுகளை மேற்பார்வையிடும் பணியையும் பாராளுமன்றம் மேற்கொள்கிறது.\n\nஅரசின் மீதான நம்பிக்கை வாக்கெடுப்பை நடத்த தேசிய சட்டமன்றத்தின் மூன்றில் ஒரு பங்கு உறுப்பினர்களின் ஆதரவு தேவை. மூன்றில் இருபங்கு உறுப்பினர்களின் ஆதரவு இருந்தால், அரசர் அரசை கலைப்பார்.\n\n"}
{"id": "283243", "url": "https://ta.wikipedia.org/wiki?curid=283243", "title": "இலபோச்சே", "text": "இலபோச்சே\n\nஇலபோச்சே அல்லது இலபூச்சே (Lobuche அல்லது Lobuje) என்னும் ஊர் நேபாளத்த்தின் வடகிழக்கே உள்ள கும்புப்பகுதியில் எவரெசுட்டு மலைப்பகுதியில் உள்ளது. எவரெசுட்டு மலையடிவார முகாமுக்குத் தென்கிழக்குப் பாதை வழியாக ஏறிச்செல்பவர்கள் கடைசியாக இரவில் தங்க விடுதிவசதிகள் உள்ள ஊர்களில் ஒன்று. இதைவிட்டால் கோரக்கு செப்பு (Gorak Shep) என்னும் ஊரே கடைசியாக விடுதியில் தங்கக்கூடிய ஊர். இங்கிருந்து காலா பத்தர் என்னும் அருகில் உள்ள முகட்டுக்குச்ச்செல்லலாம். இதன் உயரம் 5,545 மீ (18, 192 அடி). இங்கிருந்து எவெரெசுட்டு முகட்டின் அரிய காட்சியைக் காணலாம்.. எவரெசுட்டின் மலையமைப்பின் வடிவால், அதன் அடிவார முகாமில் இருந்து பார்த்தால் முழு முகடும் தெரியாது.\n\nஇலபோச்சே கடல்மட்டத்தில் இருந்து 4,940 மீ (16,210 அடி) உயரத்தில் உள்ளது. இவ்வூர் நேபாளத்தின் தலைநகராகிய காட்டுமாண்டுவில் இருந்து கிழக்கே 150 கி.மீ (93 மைல்) தொலைவில் உள்ளது. இலபோச்சே என்னும் பெயர் இப்பகுதியில் உள்ள ஆளா முகடுகளுக்கும் வழங்குகின்றார்கள்: கிழக்கேயுள்ள இலபோச்சே, மேற்கேயுள்ள இலபோச்சே, வடக்கே திபெத்தில் உள்ள இலபோச்சே காங்கு ஆகியவற்றையும் குறிப்பிடலாம். \nஒவ்வோர் ஆண்டும் ஏப்பிரல் மாதம் நூற்றுக்கணக்கான செர்ப்பாக்களும், சுமைதூக்கியாட்களும் இவ்வழியாக எவரெசுட்டு அடிவார முகாமுக்குச் செல்வார்கள். மேமாதத்தில் எவரெசுட்டு முகட்டை ஏறுவதற்குத்தேவையான பயன்பொருட்களை கவரிமான் (யாக்கு என்னும் ஆவினம்) மீதும் பிறவகையாகவும் ஏற்றிச் செல்வார்கள்.\n\nஇங்குள்ள விடுதிகள் மிகவும் எளிமையான வசதிகளே கொண்டுள்ளன. அண்மைய காலங்களில் ஆக்சிசன் வசதிகளும், கம்பியில்லா இணைய வசதிகளும் தொலைதொடர்பு வசதிகளும் ஏற்பட்டுள்ளன. \n"}
{"id": "283247", "url": "https://ta.wikipedia.org/wiki?curid=283247", "title": "பூட்டானின் அரசமைப்புச் சட்டம்", "text": "பூட்டானின் அரசமைப்புச் சட்டம்\n\nபூட்டானின் அரசமைப்புச் சட்டம் (திஃசொங்கா மொழி: འབྲུག་གི་རྩ་ཁྲིམས་ཆེན་མོ་; Wylie:\" 'Druk-gi cha-thrims-chen-mo\") என்னும் சட்டத்தை பூட்டான் அரசாட்சி 2008ஆம் ஆண்டின் ஜூலை பதினெட்டாம் நாளில் ஏற்படுத்தியது. இதை அரசு அதிகாரிகள் கிட்டத்தட்ட ஏழாண்டு காலம் உருவாக்கினார். அரசமைப்புச் சட்டத்தில் மக்களாட்சியை போன்றதொரு ஆட்சியை அமைப்பதற்கான சீர்திருத்தங்கள் ஏற்படுத்தப்பட்டன. இந்த அரசமைப்புச் சட்டம், பவுத்த மதக் கோட்பாடுகள், மனித உரிமைகள், பிற நாட்டு அரசமைப்புச் சட்டங்கள், மக்களின் கருத்துகள், முந்தைய சட்டங்கள் ஆகியவற்றின் அடிப்படையில் அமைக்கப்பட்டுள்ளது. பூட்டானின் அரசமைப்புச் சட்டம், தென்னாப்பிரிக்க அரசமைப்புச் சட்டத்தை பெரிதும் பின்பற்றி இருப்பதாகவும், அதற்கு காரணம் தென்னாப்பிரிக்காவில் மனித உரிமைகளுக்கு வழங்கப்படும் முக்கியத்துவம் என்றும் இளவரசியான சோனம் தேச்சென் வாங்சுக் கூறியுள்ளார்.\n\nSection::::கூறுகள்.\nஅரசமைப்புச் சட்டத்தில் கூறப்பட்டுள்ள அடிப்படைக் கூறுகள் கீழே தரப்பட்டுள்ளன.\nSection::::அடிப்படை.\nஅரசமைப்புச் சட்டம் பூட்டானை மக்களாட்சி, அரசியல்சட்ட முடியாட்சி என்று குறிப்பிடுகிறது. பூட்டான் 20 மாவட்டங்களாகப் பிரிக்கப்பட்டுள்ளது. ஒவ்வொரு மாவட்டமும் நகரங்களையும், வட்டங்களையும் கொண்டிருக்கும். திஃசொங்கா மொழி பூட்டானின் தேசிய மொழியாகும். திசம்பர் பதினேழாம் நால் தேசிய நாளாகும்.\n\nநாட்டின் உயரிய சட்டமாக அரசமைப்புச் சட்டமாக இருக்கும். இதை மற்றவோ, திருத்தியமைக்கவோ பாராளுமன்றத்துகே அதிகாரம் உண்டு. அரசமைப்புச் சட்டத்துக்கு பின்னரோ, முன்னரோ நடைமுறைக்கு வரும் சட்டம், அரசமைப்புச் சட்டத்துக்கு புறம்பாகவோ, முரணாகவோ இருப்பின் அந்த சட்டம் செல்லாததாகி விடும்.\n\nஅரசமைப்புச் சட்டத்தை பாதுகாப்பை உச்சநீதிமன்றம் உறுதி செய்கிறது.\nநாட்டுக்கு உட்பட்ட இயற்கை வளங்கள் அரசுக்கு சொந்தமானவை ஆகும்.\n\nஅரசர் உட்பட அரசு அதிகாரிகள் அனைவரும் 65 வயது நிறைந்ததும் பணி ஓய்வு கட்டாயமாகும்.\nSection::::அரசாட்சியும் அரச குடும்பமும்.\nபூட்டான் அரசரே நாட்டுத் தலைவர் ஆவார். பூட்டானில் அனைத்து சமயங்களையும் பாதுகாக்கும் பொறுப்பை உடையவர் அரசர். இவரே பூட்டானின் முப்படைகளுக்கும் தலைவர்.\n\nஅரசர் தன் செயல்பாடுகளை யாரிடமும் நியாயப்படுத்த வேண்டிய அவசியமில்லை. இருந்தபோதும், மக்களின் நலன்கருதி, அரசமைப்புச் சட்டத்தை பாதுகாத்து, அதன்வழி நடக்க வேண்டும்.\n\nSection::::ஓய்வு.\nஅரசருக்கு 65 வயது வந்தவுடன், அவரது பதவி முடிவுக்கு வரும். அவரது வாரிசுகள் மட்டுமே அடுத்த அரசராக பதவியேற்க முடியும். ஒன்றுக்கு மேற்பட்ட மக்கள் அவர் பெற்றெடுத்திருந்தால் மூத்தவர் அரசராக பொறுப்பேற்பார். இளவரசரோ, இளவரசியோ 21 வயதை அடைந்ததும் பதவிக்கு வருவர். அரசருக்கு குழந்தைகள் இல்லாதபட்சத்தில் அவருடைய உடன்பிறப்புகளின் மூத்த பிள்ளை, அரசர் பதவிக்கு தகுதியானவர் ஆவார். அரச குடும்பத்து வாரிசுக்கு உடல்நலக் குறைபாடோ, மனநலக் குறைபாடோ இருப்பின் பதவிக்கான தகுதியை இழப்பார். பூட்டானுக்கு வெளியில் இருந்து ஒருவரை மணந்துகொண்டாலும், பதவிக்கான தகுதியை இழக்க நேரிடும்.\n\nSection::::நியமனங்கள்.\nகட்டுரை 2 பாகம் 19:\nஅரசின் உயர் அதிகாரிகளை அரசர் நியமிப்பார். இவர்களில் நீதிபதிகள், தேர்தல் ஆணையர்கள், கணக்காளர் ஆகியோரும் அடங்குவர்.\n\nஎதிர்க்கட்சித் தலைவர், தேசிய சட்ட மேலவையின் தலைவர், உச்ச நீதிமன்ற முதன்மை நீதிபதி ஆகியோரையும் பிரதமரின் ஆலோசனையின் படி நியமிப்பார் அரசர்.\n\nSection::::பண்பாடு.\nபூட்டானின் பண்பாட்டு அடையாளம் பௌத்தம் என்று அரசமைப்புச் சட்டத்தில் கூறப்பட்டுள்ளது. பவுத்த மதம் அமைதியையும், பொறுமையையும் போதிக்கிறது.\n\nநாட்டின் பண்பாட்டுக் கூறுகளை பாதுகாப்பதும், போற்றி வளர்ப்பதும் அரசின் கடமையாகும். வரலாற்று முக்கியத்துவம் பெற்ற புராதான இடங்கள், மத அடையாளங்களான சிலைகள், கோயில்கள், திஃசொங்கா மொழி, பூட்டானிய இலக்கியம், பூட்டானிய இசை, கலை ஆகியவை இந்த பட்டியலில் அடங்கும்.\n\nபண்பாட்டுக் கூறுகளை போற்றுவதற்கான சட்டத்தை பாராளுமன்றம் வரையறுக்கலாம் என்று அரசமைப்புச் சட்டத்தில் கூறப்பட்டுள்ளது.\n\nஇயற்கை வளங்களை பாதுகாப்பதும், சீர்கேடுகளை தடுப்பதும் நாட்டு மக்களின் கடமை என்று அரசமைப்புச் சட்டத்தின் 5வது கட்டுரையில் கூறப்பட்டுள்ளது.\n\nஇயற்கை வளத்தை பாதுகாக்க நாட்டின் எந்தவொரு பகுதியையும், உயிரிக் காப்பகமாகவோ, தேசியப் பூங்காவாகவோ, பிற பாதுகாக்கப்பட்ட இடங்களாகவோ அறிவிக்க பாராளுமன்றம் சட்டம் இயற்றலாம்.\n"}
{"id": "283259", "url": "https://ta.wikipedia.org/wiki?curid=283259", "title": "பாக்தாத் உயிரியல் பூங்கா", "text": "பாக்தாத் உயிரியல் பூங்கா\n\nபாக்தாத் உயிரியல் பூங்கா \"(The Baghdad Zoo)\" ஈராக்கில் உள்ள பாக்தாத்தில் 1971 ஆம் ஆண்டு காலத்தில் 200 ஏக்கர் பரப்பளவில் அமைக்கப்பட்டது. அல் சவ்ரா தோட்டத்தில் அமைந்திருந்த இப்பூங்காவுடன் அல் சவ்ரா கேளிக்கைப் பூங்கா, அல் சவ்ரா கோபுரம் போன்றவையும் அமைந்திருந்தன. 2003 ஆம் ஆண்டு ஈராக் போருக்கு முன்னர் இப்பூங்காவில் 650 விலங்குகள் இருந்தன. 2003 இல் போர் நடந்தபோது இப்பூங்கா பேரழிவிற்கு உள்ளானது. அப்பொழுது இங்கு 35 விலங்குகள் மட்டுமே பிழைத்திருந்தன. மீண்டும் இப்பூங்கா திறக்கப்பட்டு தற்பொழுது 1070 விலங்குகள் பாதுகாப்புடன் உள்ளன.\n\nSection::::வரலாறு.\nஅகமது அசன் அல் பகார் குடியரசுத் தலைவராக இருந்தபோது 1971 ஆம் ஆண்டில் பாக்தாத் உயிரியல் பூங்கா அமைக்கப்பட்டது. போதிய வசதிகள் இல்லாமல் இடைவெளிகளில் விலங்குகளை சிறை வைத்திருப்பது போல ஒரு மனிதநேயமற்ற செயலாக அச்சூழல் விளங்கியது. முதலாவது வளைகுடா போருக்குப் பின்னர், இராக்கின் மீது ஐ.நா விதித்த பொருளாதாரத் தடைகள் இப்பூங்காவையும் பாதித்தன. வரையறுக்கப்பட்ட குறிப்பிட்ட உணவுகள், மருந்துகள், தடுப்பு மருந்துகளால் விலங்குகள் பெரிதும் அவதிக்கு உள்ளாயின. \n\n2002 ஆம் ஆண்டின் வசந்த காலத்தில் புணரமைப்புப் பணிகளுக்காக சதாம் உசேன் இப்பூங்காவை மூடினார் \n\nSection::::2003 படையெடுப்பு.\n2003 ஆம் ஆண்டு ஈராக் படையெடுப்பின் போது உயிரியல் பூங்கா அழிக்கப்பட்டது. ஐ.நா. படைகள் பாக்தத்தை தாக்க ஆரம்பித்த நேரத்தில், முறையாக பயிற்சி இல்லாத போருக்குத் தயாராக இருந்த சதாமின் படைகள் பாதுகாப்புக்காக பூங்காவை சுற்றி வளைத்திருந்தன. தங்கள் சொந்த பாதுகாப்பைக் கருதி பூங்காவின் தொழிலாளர்கள் ஏப்ரல் 2003 இன் தொடக்கத்திலேயே விலங்குகளுக்கு உணவளிப்பதை நிறுத்திவிட்டனர். போர் தொடங்கிய எட்டாவது நாளில் பூங்காவில் இருந்த 650 அல்லது 700 விலங்குகளில் 35 விலங்குகள் மட்டுமே பிழைத்திருந்தன. \n\nபூங்காவின் அலுவலர்களும் அதிகாரிகளும் இல்லாத காரணத்தால் பூங்கா சூறையாடப்பட்டது. திருடர்கள் விலங்குகளின் கூண்டுகளின் கதவுகளைத் திறந்து நூற்றுக்கணக்கான விலங்குகளை விடுவித்தனர் அல்லது திருடிக் கொண்டனர். பாக்தாத் நகரில் உணவுத்தட்டுப்பாடு இருந்ததால் அவ்விலங்குகள் உணவுக்காக எடுத்துச் செல்லப்பட்டிருக்கலாம என்று பூங்காவின் பணியாளர்கள் பின்னாளில் தெரிவித்தனர்.\n\nபல விலங்குகள் பூங்காவின் வெளியில் கர்ச்சனையுடன் சுற்றித்திரிந்தன. 20 வயது சைபீரிய புலியான மண்டார், பார்வையில்லாத பழுப்புநிறக் கரடி உட்பட எஞ்சியிருந்த மற்ற விலங்குகள் பசியாலும் தாகத்தாலும் கூண்டுகளில் உயிருக்குப் போராடிக் கொண்டிருந்தன. சதாம் உசேனின் மூத்த மகனான உதய் உசேன் மற்றும் அவருடைய மனைவி சாய்தா ஆகியோருக்கு மண்டார் புலி தனிப்பட்ட உடைமையாகும். \n\nபூங்காவில் இருந்து தப்பியோடிய பல சிங்கங்கள் ஆயுத வாகனங்களில் இருந்த அமெரிக்கப் படையினரால் சுற்றி வளைக்கப்பட்டன. நான்கு சிங்கங்கள் கூண்டுகளுக்குத் திரும்ப முடியாமல் அவர்களால் சுட்டுக் கொல்லப்பட்டன. படக்கதை ஆசிரியர் பிரயன் கே வாகன் இச்சிங்கங்களை அடிப்படையாக வைத்து பாக்தாத்தின் பெருமை என்ற ஒரு வரைகலை புனைவு நாவலை எழுதினார். இக்கற்பனைக் கதையில் ஒவ்வொரு சிங்கத்திற்கும் ஆளுமையையும் பேச்சையும் கொடுத்திருந்தார்.\n\nSection::::உயிரியல் பூங்கா புணரமைப்பு.\n2003 ஆம் ஆண்டின் எபரல் மாதத்தின் இடையில், தென்னாப்பிரிக்காவின் சூலுலேண்டு பகுதியில் உள்ள துலா துலா விலங்குகள் பாதுகாப்பிடத்தில் இருந்து தென் ஆப்பிரிக்க ஆர்வலரான லாரன்சு அந்தோணி இப்பூங்காவிற்கு வருகை தந்தார். இருந்து இரண்டு உதவியாளர்களுடன் குவைத் நாட்டிலிருந்து வாடகைக் காரில் இவர் வந்தார். போருக்குப் பின்னர் படைத்துறை சாராத தனிநபராக ஈராக்கிற்கு வந்தவர் இவரேயாகும். பூங்காவின் இயக்குநர்களான டாக்டர் ஆடெல் சல்மான் மௌசா மற்றும் டாக்டர் உசாம் முகமது உசான் மற்றும் திரும்பி வந்த சில பணியாளர்களுடன் இணைந்து இவர் புணரைப்புப் பணிகளை மேற்கொண்டார். எஞ்சியிருந்த விலங்குகளுக்கு தேவையான உணவு, ஆரோக்கியம் ஆகியவற்றை வழங்கி நிலைமையைக் கட்டுக்குள் கொண்டுவந்தார். போர்ப் பாதுகாப்பு நடவடிக்கைகளால் அந்தோணி பாக்தாத் வந்து சேர்வதற்கு எட்டுநாட்கள் பிடித்தன. எனவே அந்த நாளில் எஞ்சியிருந்த விலங்குகளையே அவரால் காப்பாற்ற முடிந்தது.\nபூங்காவை நிர்வகிக்கும் பொறுப்பில் இருந்த அமெரிக்க இராணுவத்தின் தலைமை அதிகாரியான வில்லியம் சம்னர் அந்தோனி குழுவினருடன் இணைந்து பூங்காவை புணரமைக்கும் பணியில் ஈடுபட்டார்\nமுதற்கட்டமாக அந்தோனியை அடுத்த 14 மாதங்களுக்கு பூங்காவின் இடைக்கால நிர்வாக அதிகாரியாக நியமித்தார். தொடர்ந்துவந்த அமெரிக்க இராணுவ அதிகாரிகளும் தொடர்ந்து இவருக்கு ஆதரவு அளித்தனர்.\nஉயிரியல் பூங்காவும் கேளிக்கைப் பூங்காவும் 2003 ஆம் ஆண்டு சூலை 20 இல் பொதுமக்களின் பார்வைக்காகத் திறக்கப்பட்டது.\n\n"}
{"id": "283262", "url": "https://ta.wikipedia.org/wiki?curid=283262", "title": "தென்னிந்தியாவில் வெள்ளப்பெருக்கு (2015)", "text": "தென்னிந்தியாவில் வெள்ளப்பெருக்கு (2015)\n\n2015 தென்னிந்திய மழை வெள்ளங்கள் என்பது நவம்பர்-திசம்பர் 2015 வடகிழக்குப் பருவமழைக் காலத்தில் பெய்த பெருமழையின் காரணமாக ஏற்பட்ட வெள்ளப் பெருக்குகளைக் குறிக்கும். இவ்வெள்ளப் பெருக்குகள், தென்னிந்திய மாநிலங்களான தமிழ்நாடு, ஆந்திரப் பிரதேசம் மற்றும் ஒன்றியப் பகுதியான புதுச்சேரியின் கோரமண்டலக் கரைப் பகுதிகளைப் பெரிதும் பாதித்தன. குறிப்பாக, சென்னை மற்றும் கடலூர் பகுதிகள் கடுமையாகப் பாதிக்கப்பட்டன. ஏறத்தாழ 403 பேர் உயிர் இழந்துள்ளனர். 18 இலட்சம் மக்கள் இடம்பெயர நேரிட்டது. இவ்வெள்ளங்களால் ஏற்பட்டுள்ள சேதங்கள் இந்திய உரூபாய் மதிப்பில் 200 பில்லியனுக்கும் கூடுதலாக இருக்கும் என்று கணிக்கப்பட்டது.\n\n\nSection::::பாதிப்புகள்.\nSection::::தொழிற்துறைக்கு ஏற்பட்ட சேதங்கள்.\nகட்டமைப்புச் சேதங்கள், உற்பத்திப் பாதிப்பு, வேலை வாய்ப்பு இழப்பு என்ற வகையில் 14,000க்கும் மேற்பட்ட தொழில் நிறுவனங்கள் பாதிக்கப்பட்டதாக ஆரம்பநிலை கணிப்புகள் தெரிவித்தன. இவற்றுள் ஏறத்தாழ 10,000 நிறுவனங்கள் மிகச்சிறு அமைப்புகளாகும்.\n\n\nSection::::சுற்றுச்சூழலுக்கு ஏற்பட்ட சீர்கேடுகள்.\nவெள்ளத்தால் பழுதான மற்றும் அடித்துவரப்பட்ட மின்னணுக் கழிவுகள் ஏறத்தாழ 100 டன்கள் எடை கொண்டவை என உத்தேசக் கணிப்புத் தெரிவித்தது.\n\nSection::::மீட்புப் பணிகள்.\nSection::::தமிழ்நாடு.\nSection::::காஞ்சிபுரம் மாவட்டம்.\nகாஞ்சிபுரம் மாவட்டத்தில் வெள்ளத்தால் பாதிக்கப்பட்ட சுமார் 10 ஆயிரம் பேர் படகுகள் மூலமாக மீட்கப்பட்டனர்.\n\nSection::::புதுச்சேரி ஒன்றியம்.\nடிசம்பரில் ஏற்பட்ட வெள்ளத்தின்போது 1000 பேர் வரை மீட்கப்பட்டு நிவாரண முகாம்களில் தங்க வைக்கப்பட்டனர். பாதிக்கப்பட்டோருக்கு 2 இலட்சம் உணவுப் பொட்டலங்கள் வழங்கப்பட்டன. தேசியப் பேரிடர் மீட்புப்படையின் இரண்டு அணிகள் புதுச்சேரியில் இயங்கின. உணவு, குடிநீர், விரிப்பு-போர்வைகள் வழங்குதலில் பல்வேறு தனியார் தொண்டு நிறுவனங்கள் ஈடுபட்டன.\n\nSection::::ஆந்திரா.\nமழை, வெள்ளத்தில் உயிரிழந்தவர்களின் குடும்பத்தாருக்கு மாநில அரசு 5 இலட்சம் உரூபாய் நிதியுதவி அளித்தது. மிகவும் பாதிக்கப்பட்ட நெல்லூர் மாவட்டத்தில், 140 புனரமைப்பு முகாம்கள் அமைக்கப்பட்டன. 2 கோடி உரூபாய் மதிப்பிலான உதவிப் பொருட்கள் மீனவர்களுக்கும், நெசவாளர்களுக்கும் இந்த மாவட்டத்தில் அரசால் வழங்கப்பட்டன. இதர அமைப்புகள் உணவுப் பொட்டலங்களையும், விரிப்பு-போர்வைகளையும் வழங்கி உதவின நவம்பர் 24 அன்று 1030 கோடி உரூபாயை வெள்ளச் சேத புனரமைப்புக்காக நடுவண் அரசு ஒதுக்கியது.\n\n\n"}
{"id": "283264", "url": "https://ta.wikipedia.org/wiki?curid=283264", "title": "மும்பை வெள்ளம் 2005", "text": "மும்பை வெள்ளம் 2005\n\nமும்பை வெள்ளம் 2005 என்பது இந்தியாவில் மகாராஷ்டிரா மாநிலத்தில் குறிப்பாக மாநில தலைநகரான மும்பை நகரத்தில் ஏற்பட்ட மழை வெள்ளத்தை குறிப்பதாகும். இதில் 1000 த்துக்கும் மேற்பட்டோர் உயிரிழந்தனர். இந்த வெள்ளமானது 26 ஜூலை 2005 ஆம் ஆண்டு நிகழ்ந்த 24 மணிநேர தொடர் மழையின் விளைவாக ஏற்பட்டது. 26 ஜூலை அன்று பெய்த மழையளவு 644 மில்லிமீட்டர் ஆகும். \n\n"}
{"id": "283266", "url": "https://ta.wikipedia.org/wiki?curid=283266", "title": "கெய்லோங்சியாங்", "text": "கெய்லோங்சியாங்\n\nஹெய்லோங்ஜியாங் அல்லது கெய்லோங்சியாங் அல்லது ஹேலொங்சியாங் (, ) என்பது சீன மக்கள் குடியரசைச் சேர்ந்த நாட்டின் வடகிழக்கில் உள்ள மாகாணங்களுள் ஒன்று. \"ஹெய்லோங்ஜியாங்\" என்பதன் பொருள் கறுப்பு டிராகன் ஆறு என்பதாகும். இது அமூர் ஆற்றுக்கு சீனர்கள் சூட்டிய பெயராகும். \n\nஹெய்லோங்ஜியாங்கின் எல்லைகளாக தெற்கில் ஜிலிங் மேற்கில் உள் மங்கோலியா மாகாணங்களும் வடக்கு மற்றும் கிழக்கில் இரசிய நாடும் உள்ளன. தெற்கில் சீன மக்கள் குடியரசையும் வடக்கில் ரசியாவையும் கொண்ட அமூர் ஆறு இவ்விரு நாடுகளையும் பிரிக்கும் எல்லையாக உள்ளது.\nSection::::வரலாறு.\nபண்டைய காலத்தைய கற்றறிந்த நாகரிகங்களிடமிருந்து வெகுதொலைவில் ஹெய்லோங்ஜியாங் அமைந்திருந்ததால் இப்பகுதியைப்பற்றிய தகவல்கள் குறைவாக உள்ளன. பண்டைய சீனப்பதிவுகள் மற்றும் பிறசான்றுகளின்படி ஹெய்லோங்ஜியாங்கில் புயியோ, மொஹெ, கித்தான் போன்ற வாழ்ந்துள்ளனர். மங்கோலிய தோங்கு மக்கள் உள் மங்கோலியா மற்றும் ஹெய்லோங்ஜியாங்கின் மேற்கு பகுதியில் வாழ்ந்துள்ளனர். சில மன்சு அல்லது மங்கோலியப் பெயர்கள் உள்ளன. ஹெய்லோங்ஜியாங்கின் கிழக்கு பகுதி பால்ஹாயி அரசால் ஏழாம் நூற்றாண்டு முதல் பத்தாம் நூற்றாண்டுக்கு இடைக்காலப்பகுதியில் ஆளப்பட்டது. வடக்கு சீனா முழுவதும் ஆண்டுவந்த சீனாவின் ஜின் மரபின் (1115-1234) தோற்றம் நவீன ஹெய்லோங்ஜியாங்கின் எல்லைகளுக்குள் உள்ளது. \nஹெய்லோங்ஜியாங்கிக்கான ஆட்சியமைப்பு 1683 இல் மஞ்சு இனக்குழுவின் சிங் அரசமரபு காலத்தில், சீனாவின் வடமேற்கு பகுதியில் உள்ள ஜிலின் மாகாணத்தில் உருவாக்கப்பட்டது.\n\nSection::::நிலவியல்.\nஹெய்லோங்ஜியாங் பல்வேறுபட்ட நிலப்பகுதிகளைக் கொண்டது. மாகாணத்தின் பெரும்பகுதி பெரிய கிங்கான் மலைத்தொடர் மற்றும் சிறிய கிங்கான் மலைத்தொடர், சான்குவாங்கய் மலைகள், லவோயி மலைகள், வாண்டா மலைகள் போன்றவை நிலவியல்ரீதியாக ஆதிக்கம் செலுத்துகின்றன. மாகாணத்தின் மிக உயர்ந்த சிகரம் ஜிலின் மாகாணத்தின் எல்லையில் 1,690 மீட்டர் (5,540 அடி) உயரம் கொண்ட தாதுடிங்சி மலையாகும். பெரிய வாண்டா மலைத்தொடரில் சீனாவின் மீதமுள்ள பெரிய கன்னிக் காட்டை கொண்டு, சீனாவின் முதன்மையான வனவியல் தொழில் பகுதியாக உள்ளது. மாகாணத்தின் கிழக்கு மற்றும் தென்மேற்குப் பகுதிகள் ஒப்பீட்டளவில் உயரத்தில் குறைவாகவும் சமதளமாகவும் உள்ளன.\n\nஇது ஒரு ஈரப்பத கண்ட தட்பவெப்பநிலை கொண்டதாக உள்ளது எனினும் தொலைதூர வடக்குப்பகுதிகளில் துணைவடதுருவப் பருவநிலை நிலவுகின்றது. இங்கு குளிர்காலம் நீண்டதாகவும் கடுமையாகவும் கோடைக்காலம் குறுகியதாகவும் இதவெப்பமாகவும் இருக்கும். சனவரி மாத சராசரி வெப்பநிலை -31 முதல் -15 ° செல்சியஸ் (−24 முதல் 5 °பாரங்கீட்) வரை இருக்கும். கோடையில் சராசரி சூலைமாத வெப்பநிலை 18 முதல் 23 ° செல்சியஸ் (64 முதல் 73 °பாரங்கீட்) வரை இருக்கும். ஆண்டு சராசரி மழையளவு 400 முதல் 700 மில்லி மீட்டர் (16 முதல் 28 அங்குலம்) கோடைக் காலத்தில்தான் மிகுதியாக மழை பொழிகிறது. ஆண்டு முழுவதும் தெளிவான வானிலை காணப்படுகிறது.\n\nமாகாணத்தின் பெரிய நகரங்கள் ஹார்பின், தாச்சிங், சிசிஹார், மூதஞ்சியாங், சியமூசு, சீஸீ, ஷுங்யாசென், ஹுகாங், சீதைஹு, யீச்சூன், ஹைய்ஹு ஆகும்.\nSection::::போக்குவரத்து.\n38,000 கிலோ மீட்டர் நீளத்திற்குப் புதிய சாலைகளை உருவாக்கி ஹெய்லோங்ஜியாங்கின் மொத்த சாலைகளின் நீளம் 2.3 மில்லியன் கிலோமீட்டராக விரிவாக்கும் ஒரு சாலை மற்றும் நெடுஞ்சாலைத் திட்டம் 2006 இல் ஏற்றுக்கொள்ளப்பட்டது.\n\nஇம்மாகாணத்தில் ஆசிய-ஐரோப்பா கண்டப்பாலத்தின் ஒருபகுதி உள்ளிட்ட 5,300 கிலோமீட்டர் நீள 60 தொடர்வண்டி பாதைகள் உள்ளன. ஹார்பின்-தாலியென் அதிவிரைவுத் தொடர்வண்டிப் போக்குவரத்து பணிகள் 2012 இல் முடிக்கப்பட்டது. ஹெய்லோங்ஜியாங் மாகாணத்தின் தலைநகரான ஹார்பினில் இருந்து நீண்டு 23 நிறுத்தங்களுடன் சாங்சுவன் மற்றும் ஷென்யாங் வழியாக லியோனிங் மாகாணத்திலுள்ள தாலியென் வரை முடிவடைகிறது. இதில் 2020 ஆம் ஆண்டில் ஆண்டுக்கு 37 மில்லியன் மக்களும், 2030 இல் ஆண்டுக்கு 51 மில்லியன் மக்களும் பயணிப்பார்கள் என்று எதிர்பார்க்கப்படுகிறது.\n\nமாகாணத்தின் முதன்மையான வானூர்தி நிலையங்கள், ஹார்பின் தைப்பிங் பன்னாட்டு வானூர்தி நிலையம், சிசிஹார் வானூர்தி நிலையம் , மூதஞ்சியாங் வானூர்தி நிலையம், சியமூசு வானூர்தி நிலையம், ஹைய்ஹு வானூர்தி நிலையம் ஆகியனவாகும். ஒவ்வொரு ஆண்டும் ஆறு மில்லியன் பயணிகளைக் கையாளும் திறன் கொண்ட ஹார்பின் பன்னாட்டு வானூர்தி நிலையம் எழுபதுக்கும் மேற்பட்ட உள்நாட்டு மற்றும் பன்னாட்டு நகரங்களை இணைக்கின்றது.\nSection::::பொருளாதாரம்.\nவேளாண்மையை இப்பகுதியில் நிலவும் அதன் குளிர் காலநிலை கட்டுப்படுத்துகிறது. இங்கு சோயாபீன்ஸ், மக்காச்சோளம், கோதுமை, உருளைக்கிழங்கு ஆகியவைற்றை அடிப்படையாக கொண்ட வேளாண்மை நடக்கிறது. இங்கு பணப்பயிர்களான பீட்ரூட் , ஆளி விதை, சூரியகாந்தி ஆகியவையும் விளைவிக்கப்படுகினறன.\n\nஹெய்லோங்ஜியாங் மாகாணத்தில் மரம் வெட்டும் தொழில் குறிப்பிடத்தக்கதாக உள்ளது. குறிப்பாக பைன் மரம், கொரிய பைன் மரம், லார்ச் மரம் ஆகியன முதன்மையான மரங்கள் ஆகும். மாகாணத்தில் வனவளம் பெரும்பாலும் தாசிங்கான் மலைகள் மற்றும் சியாவோசிங்கான் மலைகள் போன்ற பகுதிகளில் உள்ளது. இக்காடுகள் பல விலங்கு இனங்களின், குறிப்பாக சைபீரியப் புலி, செந்தலைக் கொக்கு, லின்க்ஸ் பூனை ஆகியவற்றின் உறைவிடமாக உள்ளது.\n\nஹெய்லோங்ஜியாங் மாகாணத்தில் மந்தைக் குதிரைகள் மற்றும் கால்நடைகள் மையமாக உள்ளது; மாகாணத்தில் பால் மாடுகள் பெரிய எண்ணிக்கையில் உள்ளன. சீனாவின் அனைத்து மாகாணங்களைவிட இங்கு பால் உற்பத்தி மிகுதியாக உள்ளது.\nபெட்ரோலியம் ஹெய்லோங்ஜியாங்கின் பெரும் முக்கியத்துவம் வாய்ந்த கனிமம் ஆகும். மாகாணத்தின் தாச்சிங் எண்ணெய் வயல்கள் சீனாவின் பெட்ரோலிய உற்பத்தியில் ஒரு முதன்மை இடத்தை வகிக்கிறது. மேலும் நிலக்கரி, தங்கம், கடுங்கரி போன்றவை மாகாணத்தில் கிடைக்கும் இதர முதன்மையான கனிமங்கள் ஆகும். ஹெய்லோங்ஜியாங் மாகாணம் காற்றாலை மின்சார உற்பத்தி ஆற்றல் உள்ள பகுதியாகும். இம்மாகாணத்தின் காற்றாலை ஆற்றல் சதுர மீட்டருக்கு 200 வாட் ஆகும்.\n\nஹெய்லோங்ஜியாங் வடகிழக்கு சீனாவின் பகுதியாக உள்ளது, இம்மாகாணம் பாரம்பரிய தொழில்துறையை அடிப்படையாககொண்டது. தற்போது நிலக்கரி, பெட்ரோலியம், மரம் வெட்டுதல், பொறிகள், உணவு ஆகியவற்றின் மீது கவனம் செலுத்தி வருகிறது. இதன் அமைவிடத்தால் ஹெய்லோங்ஜியாங் உரசியாவுடனான தொழில் தொடர்புக்கு ஒரு முக்கியமான நுழைவாயிலாக உள்ளது.\n\nSection::::மக்கள் வகைப்பாடு.\nஹெய்லோங்ஜியாங் மாகாணத்தின் பெரும்பான்மையான மக்கள் ஹான் சீனர், மற்ற இன சிறுபான்மையினர் மஞ்சு இனக்குழு, கொரியர்கள், மங்கோலியர், ஊய் மக்கள், தவோர் மக்கள், சீபோ மக்கள், எலுன்சுன் மக்கள், ஹுஜு மக்கள், ரஷ்யர்கள் ஆவர்.\nஇங்கு மக்கள் விடுதலை இராணுவ சேவையிலுள்ளோர் உள்ளடக்கப்படவில்லை.\n\nSection::::சமயம்.\nஹெய்லோங்ஜியாங்கிலுள்ள மக்களில் பெரும்பாலானோர் சமயம் அல்லாதவர்களாகவோ அல்லது சீன நாட்டுப்புற மதங்களான, தாவோயியத்தை கடைபிடிப்பவர்களாகவோ உள்ளனர். பல மஞ்சு மக்கள் மன்சு ஷமானிஸத்தைப் பின்பற்றுகின்றனர். சீன புத்தம், திபெத்திய பௌத்தம் ஆகியன இம்மாகாணத்தில் முதன்மை இடம்பெற்றுள்ளன.\n"}
{"id": "283267", "url": "https://ta.wikipedia.org/wiki?curid=283267", "title": "சென்னையில் செயல்படும் தானுந்து தொழிற்சாலைகள்", "text": "சென்னையில் செயல்படும் தானுந்து தொழிற்சாலைகள்\n\nசென்னை நகரம் ஆசியா கண்டத்தின் டெட்ராய்ட் என்று அழைக்கப்படுகிறது. இந்தியாவில் உற்பத்தி செய்யப்படும் வாகனங்களில் 40 சதவீதம் சென்னை நகரிலேயே உற்பத்தி செய்யப்படுவதே இதற்கு காரணமாகும். உலகின் பல முன்னணி தொழில் நிறுவனங்களும் சென்னையில் தொழிற்சாலை அமைத்துள்ளன. \n\n"}
{"id": "283276", "url": "https://ta.wikipedia.org/wiki?curid=283276", "title": "பன்னாட்டு கணித ஒன்றியம்", "text": "பன்னாட்டு கணித ஒன்றியம்\n\nபன்னாட்டு கணித ஒன்றியம் (\"International Mathematical Union\") பன்னாட்டளவில் கணிதத்தை மேம்படுத்த ஏற்படுத்தப்பட்ட அரசுசாரா அமைப்பாகும். பெர்லினைத் தலைமையகமாகக் கொண்ட இதன் தற்போதைய தலைவர் ஷிகெஃபுமி மொரி. இவ்வமைப்பு பல நாடுகளில் உறுப்பினர்களைக் கொண்டுள்ளது. இதற்கான நிதி பல்வேறு அமைப்புகளின் கொடைகள் மூலமும் திரட்டப்படுகிறது. இதனோடு பன்னாட்டு அறிவியல் ஒன்றியமும் இணைந்து செயலாற்றுகிறது. பல நாடுகளின் தேசிய கணித கழகம் பன்னாட்டு கணித ஒன்றியத்துடன் ணைக்கப்பட்டுள்ளது. இதன் மூலம் சர்வதேச அளவில் கணித வளர்ச்சி மேம்படுத்தப்படுகிறது. சிறப்பாக செயலாற்றுபவர்களுக்கு சர்வதேச அளவில் பரிசும் வழங்கப்படுகிறது.\n"}
{"id": "283277", "url": "https://ta.wikipedia.org/wiki?curid=283277", "title": "ஜார்ஜியாவின் குடியரசுத் தலைவர்", "text": "ஜார்ஜியாவின் குடியரசுத் தலைவர்\n\nஜோர்ஜியா நாட்டு குடியரசுத் தலைவர் ஜோர்ஜியாவின் நாட்டுத் தலைவர் ஆவார். இவரே அரசின் உயரதிகாரியும் ஆவார் சோவியத் ஒன்றியத்தில் இருந்து விடுதலை பெற்றதில் இருந்து குடியரசுத் தலைவர் பதவி செயல்பாட்டில் இருக்கிறது. குடியரசுத் தலைவர் ஐந்தாண்டு காலம் பதவியில் இருப்பார். 2013ஆம் ஆண்டு முதல் ஜியோர்ஜி மார்கவேலாஷ்விலி என்பவர் குடியரசுத் தலைவராக பதவியில் உள்ளார்.\n\nSection::::அதிகாரங்களும் பணிகளும்.\nஇவரே நாட்டின் தலைவர் ஆவார். இவர் வெளியுறவுக் கொள்கைகளை செயல்படுத்துவதிலும், உள்நாட்டு ஒருமைப்பாட்டை காப்பதிலும் கவனம் செலுத்துவார். வெளிநாடுகள் உடனான் உறவுகளை மேம்படுத்தக்கூடிய, ஜோர்ஜியாவின் மூத்த பிரதிநிதியாக குடியரசுத் தலைவர் செயல்படுவார். உள்ளாட்சி அமைப்புகள் அரசமைப்புச் சட்டத்துக்கு ஏற்ப செயல்படுவதை உறுதிபடுத்தும் பொறுப்பும் இவருக்கு உண்டு.\n\nகுடியரசுத் தலைவர் ஐந்தாண்டுகளுக்கு ஒரு முறை தேர்ந்தெடுக்கப்படுவார். ஜோர்ஜியாவின் குடிமகனாகவோ குடிமகளாகவோ இருந்து வாக்களிக்கும் உரிமையை பெற்று இருக்கும் ஒருவர், 35 வயதை அடைந்திருந்தால் குடியரசுத் தலைவராகும் தகுதியைப் பெறுகிறார். இவர் குறைந்தது 15 ஆண்டுகள் ஜோர்ஜியாவில் வசித்திருக்க வேண்டும். குடியரசுத் தலைவர் வேறு எந்த அரசுப் பொறுப்பிலும் இருக்கக் கூடாது. மற்ற நிறுவனங்களில் இருந்து சம்பளம் பெறக் கூடாது.\n\nபாராளுமன்றத்தின் ஒப்புதலுடன், மற்ற நாடுகளுடனான ஒப்பந்தங்களில் கையெழுத்திடுவதும், பிற நாட்டு அரசுகளுடன் பேச்சுவார்த்தை நடத்துவதும் இவரது பணிகள். பாராளுமன்றத்தின் ஒப்புதலுடன், தூதுவர்களையும் பிற தூதரக அதிகாரிகளை நீக்கவும், அவசர கால சட்டத்தை பிறப்பிக்கவும் செய்யலாம். கருணை மனுவை ஏற்பது, அகதிகளுக்கு புகலிட உரிமை வழங்குவது உள்ளிட்ட அதிகாரங்களும் பெற்றவர். இவரே முப்படைகளின் தலைவரும் ஆவார். தேசிய பாதுகாப்பு மன்றத்தின் உறுப்பினர்களை நியமித்து, கூட்டங்களை வழிநடத்துவார்.\n\nகுடியரசுத் தலைவருக்கு தற்காப்பு அதிகாரம் வழங்கப்பட்டுள்ளது. பதவியில் இருக்கும் காலத்தில், அவரை கைது செய்யவோ, இவர் மீது குற்றம் சுமத்தவோ முடியாது. இவர் அரசமைப்புச் சட்டத்தை மீறினாலோ, நாட்டுக்கு எதிராக செயல்பட்டாலோ அவரை பதவியில் இருந்து நீக்கும் அதிகாரம் பாராளுமன்றத்துக்கு உண்டு. இதை செய்ய உச்சநீதிமன்றம் ஒப்புதல் வழங்கியாக வேண்டும். இவருக்கு அரசின் சிறப்பு பாதுகாப்பு பிரிவினர் பாதுகாப்பு அளிக்கின்றனர்.\n\nSection::::உறுதிமொழி.\nகுடியரசுத் தலைவருக்கான தேர்தல் முடிந்ததும் வரும் மூன்றாவது ஞாயிற்றுக்கிழமையன்று, நாட்டின் முன்னிலையிலும், கடவுளின் முன்னிலையும் உறுதிமொழி ஏற்பார்.\n\nஜோர்ஜியாவின் குடியரசுத் தலைவராக பொறுப்பேற்றுக் கொண்ட நான்,\nஜோர்ஜியாவின் அரசமைப்புச் சட்டத்தை போற்றி, அதன்வழி நடப்பதாகவும்,\nநாட்டின் ஒற்றுமையை பேணி காப்பதாகவும்,\nகடவுளின் மீது ஆணையிட்டு சொல்கிறேன்.\nகுடியரசுத் தலைவருக்கான அனைத்து பணிகளையும் செவ்வனே செய்வேன்\nஎன்று உறுதி அளிக்கிறேன்.\nமக்கள் நலத்தையும், பாதுகாப்பையும் உறுதி செய்வேன்.\"\n\nSection::::வரலாறு.\nசோவியத் ஒன்றியத்தில் இருந்து 1991ஆம் ஆண்டின் ஏப்ரல் ஒன்பதாம் நாளில் ஜோர்ஜியா தனி நாடாக பிரிந்தது. அப்போதே ஜோர்ஜியாவின் உச்சமன்றம் (நீதிமன்றம் அல்ல) குடியரசுத் தலைவர் பதவியை உருவாக்கும் பொறுப்பை ஏற்றுக் கொண்டது. அப்போது சுவியாடு கம்சகுர்தியா என்பவர் பதவியேற்றார். இவருக்கு பின்னர் எதுவார்து செவர்துநாத்சே பதவியில் இருந்தார். 2004ஆம் ஆண்டில் குடியரசுத் தலைவராகப் பொறுப்பேற்ற மிக்கைல் சாக்கஷ்விலி இறுதியாக பதவியில் இருந்தார். தற்போதைய குடியரசுத் தலைவராக ஜியோர்ஜி மார்கவேலஷ்விலி பதவியில் உள்ளார்.\n\n"}
{"id": "283287", "url": "https://ta.wikipedia.org/wiki?curid=283287", "title": "சிறந்த பின்னணிப் பாடகருக்கான பிலிம்பேர் விருது – தமிழ்", "text": "சிறந்த பின்னணிப் பாடகருக்கான பிலிம்பேர் விருது – தமிழ்\n\nசிறந்த தமிழ் ஆண் பின்னணிப் பாடகருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தமிழ்த் திரைப்படங்களில் சிறப்பான பாடல்களை பாடும் பின்னணிப் பாடகருக்கு வழங்கப்படுகிறது. \n"}
{"id": "283294", "url": "https://ta.wikipedia.org/wiki?curid=283294", "title": "மாலத்தீவுகளில் சுற்றுலா", "text": "மாலத்தீவுகளில் சுற்றுலா\n\nமாலத்தீவுகளில் சுற்றுலா \"(Tourism in the Maldives Tourism)\" மிகப்பெரிய பொருளாதாரத்தை ஈட்டித்த்ரும் தொழிற்சாலையாக இருக்கிறது. நாட்டின் மூன்றாவது துறையில் வேலைவாய்ப்பை உருவாக்கி அந்நியச்செலவாணியை ஈட்டித்தருவதில் இத்துறை பெரும்பங்கு வகிக்கிறது. மாலத்தீவுகளின் தீவுக்கூட்டமே உலகெங்கிலும் உள்ள சுற்றுலாப் பயணிகளை மாலத்தீவுகளின் பக்கம் இழுக்கிறது \n\nSection::::வரலாறு.\n1972 ஆம் ஆண்டில் மாலத்தீவுகளில் சுற்றுலா தொடங்கியது. ஐ.நா.வின் ஒரு பிரிவான வளர்ச்சிக்கானத் தூதுக்குழு 1960 ஆம் ஆண்டில் மாலத்தீவுகளைப் பார்வையிட்டு. இத்தீவு சுற்றுலா செல்வதற்குப் பொருத்தமான தீவு அல்ல என்று கருதி இத்தீவை சுற்றுலாவுக்கு பரிந்துரைக்கவில்லை. 1972 ஆம் ஆண்டு மாலத்தீவுகளில் முதலாவது உல்லாசப் புகலிடம் தொடங்கப்பட்ட பின்னர்தான் இங்கு சுற்றுலாத்துறை மறுமலர்ச்சி பெற்றது. இதே ஆண்டில்தான் முதலாவது சுற்றுலாப் பயணிகள் குழு மாலத்தீவுகளுக்கு வருகை தந்ததாக மதிப்பிடப்படுகிறது. 280 படுக்கைகளும் இரண்டு உல்லாசப் புகலிடங்களுமாய் மாலத்தீவுகளின் சுற்றுலாத்துறை தொடங்கப்பட்டது. குரும்பா தீவு உல்லாசப் புகலிடந்தான் மாலத்தீவுகளில் முதலாவதாகத் தொடங்கப்பட்ட உல்லாசத்தீவு புகலிடமாகும். இதன்பின்னர் பேண்டோசு தீவு உல்லாசப் புகலிடம் இரண்டாவதாகத் தொடங்கப்பட்டது. தற்பொழுது மாலத்தீவுக் குடியரசில் மொத்தமாக 105 உல்லாச புகலிடங்கள் காணப்படுகின்றன. கடந்தசில பத்தாண்டுகளாக மாலத்தீவுக்கு வரும் சுற்றுலாப்பயணிகளின் எண்ணிக்கை ஒவ்வொரு ஆண்டும் உயர்ந்து வருகிறது. 2009 ஆம் ஆண்டு மாலத்தீவுகளில் உள்ளூர் விருந்தினர் இல்லங்கள் பல துவங்கப்பட்டன. இதனால் சுற்றுலாப் பயணிகள் உள்ளூர் மக்களுடன் கலந்து தங்குகின்ற வாய்ப்புகள் உருவாகின. தற்பொழுது ஒவ்வொரு ஆண்டும் 8,00,000 சுற்றுலாப் பயணிகள் மாலத்தீவுக்கு வருகை தருகின்றனர்.\n\nSection::::மாலத்தீவுகளின் இயற்கை அழகு.\nநீலக்கடல் மற்றும் வெள்ளைக் கடற்கரையுடன் வீசும் தூய்மையான காற்று என்னும் இயற்கை அழகுதான் மாலத்தீவுகளை உலகமெங்கும் அறிய வைக்கிறது. நீச்சல், மீன்பிடித்தல் இசுகூபா மூழ்கல் நீரடி விளையாட்டு நீர்மேல் நடை, காற்றலை சறுக்கு மற்றும் படகுச் சறுக்கு போன்ற நீர் விளையாட்டுகளுக்கு ஏற்ற காலநிலை நிலவுவதால் சுற்றுலாப் பய்னிகள் மிகவும் மகிழ்ச்சியுடன் முன்வருகிறார்கள்.\n\nமாலத்தீவுகளின் இயற்கை அழகு ஒவ்வோர் ஆண்டும் உலகெங்கிலும் உள்ள சுற்றுலாப் பயணிகளை கவர்ந்து இழுக்கிறது. இதனால் சுற்றுலாத்துறை மாலத்தீவுகளுக்கு மிகப்பெரிய வருவாயைப் பெற்றுத்தரும் துறையாக வளர்ந்திருக்கிறது.\nநீருக்கடியில் காணப்படும் அசாதாரணமான அற்புத இயற்கைக்காட்சிகள் மற்றும் சுத்தமான நீர் காரணமாக, மாலத்தீவு உலகின் தலைசிறந்த பொழுதுபோக்கு மூழ்குமிடங்களுக்கு மத்தியில் முக்கியமான இடத்தில் உள்ளது. அகோடா.காம் எடுத்த உலகாய கணிப்புக் கணக்கீட்டு அளவை முறையில், உலகில் தேன்நிலவுக்கு அதிகமாக விரும்பப்படும் இடமாகும் என மாலத்தீவுகளின் பெயர் பதிவு செய்யப்பட்டுள்ளது.\n\nSection::::வெப்பமண்டலப் புகலிடம் மீள்பார்வை.\nஓரு பிரத்தியேக உள்ளூர் உணவு விடுதி அதனுடன் இணைந்திருக்கும் மக்கள்தொகை, குறிப்பாக சுற்றுலாப் பயணிகள், அவர்களுக்காகப் பணிபுரியும் தொழிலாளர்கள் ஆகியோரைக் கொண்ட சுற்றுலா உல்லாச புகலிடங்களால் மாலத்தீவுகள் உருவாகியிருக்கின்றன. இத்தகைய புகலிடங்களில் உள்ளூர் மக்களோ அவர்களின் வீடுகளோ கிடையாது. \n\nசுற்றுலாவுக்காக உருவாக்கப்பட்டுள்ள இத்தீவுகள் தோராயமாக 800X200 பரப்பளவுள்ள அளவுகளில் கடல் மட்டத்திற்கு 2 மீட்டர்களுக்கு மேல் மணலும் பவழமும் பரப்பி உருவாக்கப்படுகின்றன. ஒவ்வொரு தீவைச் சுற்றியும் வளையமாக சூழ்ந்திருக்கும் கடற்கரையுடன் கூடுதலாக அவற்றிற்குச் சொந்தமான கடலடிப் பாறைகள், பாறைத் தோட்டங்களாகவும் இயற்கையான மீன் தொட்டிகளாகவும் விளங்குகின்றன. இசுகூபா மூழ்கல் வீரர்களுக்கும் நீரடி விளையாட்டு வீரர்களுக்கும் உகந்த இடங்களாக இவை அமைகின்றன. இவைதவிர கடலடிப் பாறைகளின் மேலுள்ள ஆழமற்ற நீர் இயற்கையாக அமைந்த நீச்சல் குளம் போல அழகு சேர்க்கிறது. கடலின் ஆழம் குறித்த பயமும், பெரிய அலைகளின் வருகை குறித்த அச்சமும், அபாயமான நீரோட்டங்கள் குறித்த தயக்கமும் இல்லாமல் சுற்றுலா பயணிகளை மகிழ்விக்கும் இடமாக மாலத்தீவுகள் உள்ளது. \n\nபொதுவாக உல்லாசப் புகலிடங்கள் ஒவ்வொன்றும் அதன் விருந்தினர்கள், உணவகங்கள், காபி கடைகள், கடைகள், ஓய்விடங்கள், மதுபானக் கடைகள், நடன அரங்குகள் மற்றும் இசுகூபா மூழ்கல் பயிற்சிப் பள்ளிகள் சூழ்ந்துள்ள அறைகள் மற்றும் அறைத்தொகுதிகளைக் கொண்டிருக்கின்றன. மற்றொரு பகுதியில் அதன் பணியாளர்கள், அவர்களுக்கான தங்குமிடங்கள், மின்னுற்பத்திப் பிரிவினர், துப்புரவுப் பணிபுரிபவர்கள் முதலியோர்கள் இருப்பிடமாக இருக்கும். இங்குள்ள தீவுக் கடைகளில் பல்வேறு விதமான நினைவுப்பொருட்கள், கலைப்பொருட்கள் விற்கப்படுகின்றன. காற்றுப் பயிற்சிகள், கைப்பந்து, மேசைப்பந்து போன்ற விளையாட்டுகளுக்கும் இங்கு வழியுண்டு.\n\n"}
{"id": "283298", "url": "https://ta.wikipedia.org/wiki?curid=283298", "title": "விசுவக்குடி அணை", "text": "விசுவக்குடி அணை\n\nவிசுவக்குடி அணை விசுவக்குடி தமிழ்நாட்டில் பெரம்பலூர் மாவட்டம் அன்னமங்கலம் ஊராட்சியில் அமைந்துள்ள விசுவக்குடி அருகில் கல்லாற்று ஓடையின் குறுக்கே கட்டப்பட்டுள்ள அணை. இந்த அணை ரூ.33 கோடி மதிப்பீட்டில் கட்டப்பட்டு 2015 இல் பயன்பாட்டிற்கு வந்துள்ளது.\n\nSection::::அமைவிடம்.\nவேப்பந்தட்டை அருகே உள்ள விசுவக்குடியில் பச்சைமலை-செம்மலை இடையே கட்டப்பட்டுள்ள புதிய அணைக்கு பச்சைமலை, செம்மலையில் இருந்து ஏறக்குறைய 5.61 சதுர மைல்கள் நீர்ப்பிடிப்பு பகுதியில் பெய்யும் மழைநீர் கல்லாற்று நீரோடை வழியாக இந்த அணைக்கு வந்தடைகிறது.\n\nSection::::அமைப்பும் கொள்ளளவும்.\nகல்லாறு ஓடையின் குறுக்கே 665 மீட்டர் நீளமும் 10.3 மீட்டர் ஆழமும் கொண்டுள்ளது. இந்நீர்த்தேக்கத்தில் 41 மில்லியன் கனஅடி நீரை தேக்கிவைத்து 30.67 மில்லியன் கனஅடி நீரை பாசனத்திற்கும், 10 மில்லியன் கனஅடி நீரை குடிநீர் தேவைக்கும் பயன்படுத்தமுடியும். இந்த அணையில் 2 நீர் வெளியேற்று வாய்க்கால்கள் உள்ளன. நடுவில் உபரிநீர் வெளியேற்று வாய்க்காலும் உள்ளது..\n\nSection::::பயன்பாடு.\n2,500 ஏக்கர் பயிர்சாகுபடிக்குரிய நீர்த்தேவையை இவ்வணை பூர்த்தி செய்யும் \n\n"}
{"id": "283299", "url": "https://ta.wikipedia.org/wiki?curid=283299", "title": "சின்னாறு அணை - பெரம்பலூர் மாவட்டம்", "text": "சின்னாறு அணை - பெரம்பலூர் மாவட்டம்\n\nசின்னாறு நீர்த்தேக்கம், தமிழ்நாடு, பெரம்பலூர் மாவட்டம், வேப்பந்தட்டை வட்டாரத்தைச் சேர்ந்த எறையூரில் திருச்சி சென்னை தேசிய நெடுஞ்சாலையை NH45 ஒட்டி அமைந்துள்ளது. இது சின்னாற்றின் குறுக்கேக் கட்டப்பட்டுள்ள நீர்த்தேக்கமாகும்.\n\nSection::::வரலாறு.\nஇந்நீர்த்தேக்கம் 1958 இல் அப்போதைய முதலமைச்சர் காமராஜர், மற்றும் கக்கன் ஆகியோரின் பெருமுயற்சியால் உருவாக்கப்பட்டதாகும்.\n\nSection::::பாசன வசதி.\nஇதன் மூலம் ஏறத்தாழ 716 ஏக்கர் நிலங்காள் பாசன வசதி பெறுகின்றன. இதையொட்டி அரசு பயனியர் மாளிகையும் உள்ளது.\n"}
{"id": "283300", "url": "https://ta.wikipedia.org/wiki?curid=283300", "title": "கூறாக்கம் (கணிதம்)", "text": "கூறாக்கம் (கணிதம்)\n\nகணிதத்தில் கூறாக்கம் (\"chunking\") என்பது எளிய வகுத்தல் கணக்குகளைச் செய்யப் பயன்படுத்தப்படும் ஒரு வழிமுறையாகும். இம்முறையில் வகுத்தலானது தொடர்கழித்தலின் வாயிலாகச் செய்யப்படுகிறது. சில இடங்களில் இது பகுதி ஈவுகள் முறை (\"partial quotients method\") எனவும் அறியப்படுகிறது.\n\nSection::::வழிமுறை.\nஒரு பெரிய எண்ணை மற்றொரு சிறிய எண்ணால் வகுப்பதற்கு, சிறிய எண்ணின் எளிய மடங்குகளாக (எடுத்துக்காட்டாக, 100×, 10×, 5× 2×, etc.) அமையும்பெரிய எண்ணின் பகுதிகள் தொடர்ந்து கழித்தலின் மூலம் அப்பெரிய எண்ணிலிருந்து நீக்கப்படுகின்றன. பெரிய எண்ணானது பூச்சியமாகவோ, அல்லது வகுஎண்ணைவிடச் சிறியதாகவோ ஆகும் வரை இந்நீக்கல் தொடரப்படுகிறது. அதே சமயத்தில் வகுஎண்ணின் எந்தந்த மடங்குகள் வகுபடுஎண்ணிலிருந்து கழிக்கப்படுகிறது என்பதையும் குறித்துக்கொண்டே வர வேண்டும். அந்த மடங்குகளின் கூட்டுத்தொகை இந்த வகுத்தலுக்கான ஈவைத் தரும்.\n\n1990களின் பிற்பகுதிகளில் ஐக்கிய இராச்சியத்தில் தொடக்கப்பள்ளிகளில் இம்முறை அதிகளவு பரவலானது. பாரம்பரியமாகக் கற்பிக்கப்பட்டுவரும் குறு வகுத்தல், நீள் வகுத்தல் முறைகளோடு ஒப்பிட்டுப் பார்க்கும்போது, இது சற்று முறைசாரா வழியாகக் காணப்படலாம். எனினும் அவற்றைவிட வகுத்தலின் அடிப்படைக் கருத்தைப் புரிந்துகொள்வதற்கு உதவி செய்யும்.\n\nSection::::எடுத்துக்காட்டு.\n132 ஐ எட்டால் வகுப்பதற்கு 132 இலிருந்து 80, 40, 8 (10×8; 5×8; 1×8) ஆகியன அடுத்தடுத்துக் கழிக்கப்படுகின்றன. இம்மூன்று கழித்தலுக்குப் பின் கிடைக்கும் மீதி நான்கானது வகுஎண் எட்டைவிடச் சிறியதாக உள்ளதால் இத்துடன் தொடர்கழித்தல் நிறைவுபெறுகிறது.\n\n"}
{"id": "283301", "url": "https://ta.wikipedia.org/wiki?curid=283301", "title": "நிஷா கிருஷ்ணன்", "text": "நிஷா கிருஷ்ணன்\n\nநிஷா கிருஷ்ணன் என்பவர் தமிழ்த் திரைப்பட, தொலைக்காட்சி நடிகையாவார். இவர் சன் தொலைக்காட்சியின் மகாபாரதத் தொடரில் திரவ்பதி வேடத்தில் நடித்ததன் மூலம் அறியப்படுகிறார். இவர் சன் டிவியின் சூரிய வணக்கம் நிகழ்ச்சியைத் தொகுத்து வழங்கினார்.\n\nSection::::தொழில் வாழ்கை.\nஇவர் சன் தொலைக்காட்சியில் கிச்சன் கலாட்டா என்ற நிகழ்ச்சியையும் தொகுத்து வழங்கினார். இவர் சில தமிழ்த் திரைப்படங்களில் துணை நடிகையாகவும் நடித்துள்ளார்.\n\nSection::::சொந்த வாழ்கை.\nசென்னையில் பிறந்தவரான இவர், கணேஷ் வெங்கட்ராமன் என்ற நடிகரை நவம்பர் 22, 2015 அன்று மணந்தார். \n"}
{"id": "283303", "url": "https://ta.wikipedia.org/wiki?curid=283303", "title": "சாருஹாசன்", "text": "சாருஹாசன்\n\nசாருஹாசன் (பிறப்பு 5 சனவரி 1931) ஓர் இந்தியத் திரைப்பட நடிகர், இயக்குநர், தொலைக்காட்சி நடிகர் மற்றும் ஓய்வுபெற்ற வழக்கறிஞர் ஆவார். தமிழ், கன்னடம், தெலுங்கு, மலையாளம், இந்தி மொழித் திரைப்படங்களில் நடித்துள்ளார். 1987ஆம் ஆண்டில் கிரிஷ் கசரவல்லி இயக்கிய \"தபெரனா கதெ\" என்னும் கன்னடத் திரைப்படத்தில் சிறப்பான நடிப்பினை வெளிப்படுத்தி, சிறந்த நடிகருக்கான இந்திய அரசு திரைப்பட விருது, சிறந்த நடிகருக்கான கர்நாடக அரசு திரைப்பட விருது ஆகிய விருதுகளை வென்றுள்ளார். இவர், நடிகர் கமல்ஹாசனின் மூத்த சகோதரர் ஆவார்.\n\n"}
{"id": "283307", "url": "https://ta.wikipedia.org/wiki?curid=283307", "title": "ஹரிஷ் உத்தமன்", "text": "ஹரிஷ் உத்தமன்\n\nஹரிஷ் உத்தமன் தமிழ், தெலுங்கு மற்றும் மலையாள மொழிகளில் நடித்துள்ள நடிகராவார். இவர் \"பாண்டிய நாடு\", \"கவுரவம்\", \"மீகாமன்\" போன்ற படங்களில் வில்லனாக நடித்ததன் மூலம் புகழ்பெற்றார்.\n\nSection::::நடிப்பு தொழில்.\nபாராமவுண்ட் ஏர்வேஸ் மற்றும் பிரிட்டிஷ் ஏர்வேஸ் நிறுவனங்களில் தலா மூன்றாண்டுகள் பணியாற்றிய ஹரிஷ் உத்தமன் பின்னர் சூர்ய பிரபாகரன் இயக்கிய தா என்ற தமிழ் படத்தில் நடித்தார். அதே படத்திற்காக நார்வே தமிழ் படவிழாவில் சிறந்த புதுமுக விருதைப் பெற்றார். பின்னர் ராதா மோகன் இயக்கத்தில் கௌரவம் படத்தில் நடித்தார்.\n\nசூரிய பிரபாகரன் இவரை இயக்குனர் சுசீந்திரனிடம் சிபாரிசு செய்தார். சுசீந்திரன் இயக்கத்தில் வில்லனாக இவர் நடித்து வெளிவந்த பாண்டிய நாடு திரைப்படம் இவரது சினிமா வாழ்கையில் திருப்புமுனையாக அமைந்தது.\n"}
{"id": "283308", "url": "https://ta.wikipedia.org/wiki?curid=283308", "title": "மாச்சியா", "text": "மாச்சியா\n\nமாச்சியா (Machiya) என்பது, சப்பான் முழுவதிலும் காணப்படும் மரபுவழி நகரவீட்டைக் குறிக்கும். இது வரலாற்றுக்காலத் தலைநகரமான கியோட்டோவில் ஒரு வீட்டு வகையாக உருவானது. சப்பானிய மொழியில் \"நகரவீடு\" என்னும் பொருள்கொண்ட \"மாச்சியா\"வும், \"பண்ணைவீடு\" எனப் பொருள்கொண்ட \"நோக்கா\"வும் சப்பானிய நாட்டார் கட்டிடக்கலையின் இரண்டு பிரிவுகள். எலன் காலத்தில் உருவான இவ்வகை வீடுகள், எடோ காலத்தினூடாக மேலும் வளர்ச்சியடைந்து மெய்சிக் காலம் வரை இருந்தது. கூட்டாக \"சோனின்\" (நகர மக்கள்) என அழைக்கப்பட்ட நகரத்து வணிகர்களும், கைவினைஞர்களும் \"மாச்சியா\" வகை வீடுகளில் வாழ்ந்தனர். சப்பானிய மொழியில் மாச்சியா என்னும் சொல் இரண்டு குறியீடுகளால் எழுதப்படுகின்றது. \"மாச்சி\" (町) என்பது \"நகரம்\" எனவும், \"யா\" (家 அல்லது 屋) \"வீடு\" (家) அல்லது \"கடை\" (屋) எனவும் பொருள்படும். \n\nSection::::கியோமாச்சியா.\nகியோட்டோ நகரில் உள்ள \"மாச்சியா\", \"கியோமாச்சியா\" (京町家 அல்லது 京町屋) என அழைக்கப்படுவதுண்டு. இது பல நூற்றாண்டுகளாக நகர மையப்பகுதியின் கட்டிடக்கலைச் சூழலைத் தீர்மானித்தது. அத்துடன் இதுவே சப்பான் முழுவதிலும் உள்ள \"மாச்சியா\" என்னும் வீட்டு வகைக்கான நியம வடிவமாகவும் விளங்கியது.\n\nபொதுவான கியோட்டோ \"மாச்சியா\" ஒடுக்கமான சாலை முகப்புடன், சாலைக்குச் செங்குத்தாக நீளமாக அமைந்த மரத்தாலான வீடு. இவற்றில் ஒன்று அல்லது அதற்கு மேற்பட்ட சிறிய முற்றங்கள் இருப்பதுண்டு. மண் சுவர்களையும், சுட்ட ஓட்டுகளாலான கூரையையும் கொண்ட இவ்வீட்டு வகை ஒன்று, ஒன்றரை, இரண்டு அல்லது சில வேளைகளில் மூன்று மாடிகளைக் கொண்டிருக்கும். கட்டிடத்தின் முகப்பு பெரும்பாலும் ஒரு கடைக்கான இடவசதியைக் கொண்டிருக்கும். இப்பகுதியின் சாலை முகப்பு, பொருட்களையும் பண்டங்களையும் காட்சிக்கு வைக்க வசதியாக வழுக்குக் கதவு அல்லது மடிப்புக் கதவைக் கொண்டிருப்பது வழக்கம். இந்த வணிகப் பகுதிக்குப் பின்புறம் எஞ்சியுள்ள கட்டிடப்பகுதி \"தாத்தமி\" பாய் விரிக்கப்பட்ட உயர்த்திய மரத்தளத்தோடு கூடிய அறைகளாகவும், மண் தளத்தைக்கொண்ட, சமையலறை போன்ற சேவைப் பகுதிகளாகவும் பிரிக்கப்பட்டிருக்கும். மனையில் பின்பகுதிக்குச் செல்வதற்கான வழியாகவும் செயற்படும் இப்பகுதியூடாக பின்பகுதியில் உள்ள களஞ்சியப் பகுதிக்குச் செல்ல முடியும். சமையலறைக்கு மேல் அமையும் \"இபுகுரோ\" என்னும் கூறு புகைபோக்கியாகச் செயற்படுவதுடன், சமையலறைக்குள் வெளிச்சத்தைக் கொண்டுவரும் வழியாகவும் அமைகின்றது. மரபுவழியாகக் கட்டிட நிலத்தின் அகலம் செல்வத்தின் குறியீடாகக் கருதப்படுகின்றது. பொதுவாக இந்நிலத்தின் அகலம் 5.4 முதல் 6 மீட்டர்கள் வரை இருக்கும். ஆனால் நீளம் ஏறத்தாழ 20 மீட்டர்கள்.\n\nமிகப் பெரிய அறை வீட்டின் பின்புறத்தில் அமைந்திருக்கும். இது வீட்டுக் கட்டிடத்துக்கும், களஞ்சிய அறைக்கும் இடையில் இருக்கும் தோட்டத்தை நோக்கியபடி இருக்கும். \"சாசிக்கி\" என அழைக்கப்படும் இந்த அறை சிறப்பு விருந்தினருக்கும், வாடிக்கையாளருக்குமான வரவேற்பு அறையாகவும் பயன்படும். பல சப்பானிய மரபுவழிக் கட்டிடங்களில் இருப்பது போலவே \"மாச்சியா\" வகை வீடுகளிலும் அறைகளுக்கான பிரிசுவர்கள் வழுக்குக் கதவுகள் போல் அமைக்கப்பட்டிருக்கும். இது இதற்குப் பல்பயன்பாட்டுத் திறனை வழங்குகின்றது. மேற்படி சுவர்களைத் திறக்கவோ மூடவோ அல்லது முற்றாக அகற்றவோ முடிவதால், அந்தந்த நேரத்துத் தேவைகளைப் பொறுத்து அறைகளில் எண்ணிக்கை, அளவு வடிவம் ஆகியவற்றை மாற்றி அமைத்துக்கொள்ள முடியும்.\n\nSection::::அழிவு.\nமாச்சியா வகை வீடுகள் விரைவாக அழிந்து வருகின்றன. இந்த அழிவு, கியோட்டோவிலும் பிற பகுதிகளிலும், அவற்றின் பண்பாட்டுச் சூழலில் பாதகமான தாக்கங்களை ஏற்படுத்துகின்றன. மாச்சியாக்களைப் பேணுவது கடினமானதும் செலவு மிகுந்ததுமாகும். அத்துடன், மரத்தாலான இவை இலகுவில் தீப்பிடிக்கும் ஆபத்துக் கொண்டவை என்பதுடன், தற்கால வீடுகளுடன் ஒப்பிடும்போது நிலநடுக்கத்தையும் தாக்குப்பிடிக்க மாட்டா. இவற்றுடன் மக்களில் மனதில் இத்தகைய வீடுகள் தற்காலப் போக்குகளுக்கு ஒத்துவராத வழக்கிழந்த வீட்டு வகைகளாகவே கருதப்படுகின்றன. 2003ல் மேற்கொள்ளப்பட்ட ஆய்வொன்றில், மாச்சியாவில் வாழும் 50%க்கு மேற்பட்டோர் மாச்சியாவைப் பராமரிப்பது பொருளாதார அடிப்படையில் கடினமானது என்று குறிப்பிட்டனர்.\n"}
{"id": "283311", "url": "https://ta.wikipedia.org/wiki?curid=283311", "title": "மன்னார் அமுதன்", "text": "மன்னார் அமுதன்\n\nமன்னார் அமுதன் (\"Mannar Amuthan\") அல்லது கௌதமன் என்ற புனைபெயரில் அறியப்படும் சோசப்பு அமுதன் இடானியல் அல்லது ஜோசப் அமுதன் டானியல், தமிழ் எழுத்தாளர் ஆவார். இவர் பாக்கள், சிறுகதைகள், கட்டுரைகள் முதலானவற்றை எழுதி வருகின்றார்.\n\nSection::::வாழ்க்கைக் குறிப்பு.\nஇலங்கையின் மன்னார் மாவட்டத்திலுள்ள சின்னக்கடையில், 1984ஆம் ஆண்டில் இடானியல் சோசப்பு பிறந்தார். இவர் மன்/புனித சவேரியார் ஆண்கள் கல்லூரியில் தொடக்கக் கல்வியைப் பயின்றார். பின், 1990இல் இந்தியாவுக்கு இடம்பெயர்ந்து சென்ற பின், விருதுநகர் மாவட்டத்தில் தனது படிப்பைத் தொடர்ந்தார்.\n\n\nSection::::விருதுகளும் பட்டங்களும்.\n2011இல், தடாகம் கலை இலக்கிய வட்டமானது, மன்னார் அமுதனுக்கு அகத்தியர் விருதையும் கலைத்தீபப் பட்டத்தையும் வழங்கியது. கலைமுத்துப் பட்டத்தையும் இவர் பெற்றுள்ளார்.\n"}
{"id": "283315", "url": "https://ta.wikipedia.org/wiki?curid=283315", "title": "மாங்கோ (பாடகர்)", "text": "மாங்கோ (பாடகர்)\n\nமாங்கோ என்ற மேடைப்பெயரில் அழைக்கப்படும் கியூஸ்ப்பி மாங்கோ (\"Giuseppe Mango\", 6 நவம்பர் 1954 – 8 டிசம்பர் 2014), ஒரு இத்தாலிய பாடகர், பாடலாசிரியர் மற்றும் இசைக் கலைஞருமாவார்.\n\nஇவர் லாராவேலென்ட் என்பவரை மணந்தார். இவர்களுக்கு ஃபிலிப்போ, ஏஞ்சலினா என்று இரண்டு குழந்தைகள் உள்ளனர். பரப்பிசை, ராக் இசை, நாட்டார் பாடல், உலக இசை ஆகியவற்றின் கலப்பாக அமையும் அவரது தனிப்பாணிக்காக அறியப்படுகிறார்\n"}
{"id": "283318", "url": "https://ta.wikipedia.org/wiki?curid=283318", "title": "நேபாளத்தின் வரலாறு", "text": "நேபாளத்தின் வரலாறு\n\nநேபாள வரலாறு, இமயமலையில் அமைந்த நேபாளம், இந்தியா மற்றும் சீனாவின் திபெத் தன்னாட்சிப் பகுதியின் தாக்கங்கள் கொண்டுள்ளது. பல்வேறு மொழியினர், இனத்தவர்கள், பண்பாட்டினர் வாழும் நேபாள நாடு, 15 முதல் 16வது நூற்றாண்டு முடிய மூன்று பகுதிகளாக பிரிந்திருந்தது. அதனை கோர்க்கா நாட்டின் ஷா வம்சத்து அரசர்கள் ஒரே நாடாக ஒருங்கிணைத்தனர். நேபாளத்தின் தேசிய மொழியும், அதிக நேபாள மக்களால் பேசப்படும் ஒரே மொழி நேபாள மொழியாகும். \n\nமன்னராட்சி நாடாக இருந்த நேபாளத்தில், குடியரசு முறை ஆட்சி முறை அமைய 1990 முதல் 2008 முடிய உள்நாட்டு போர் நடைபெற்றது. நேபாள நாட்டை ஜனநாயக குடியரசு நாடாக மாற்ற, நேபாள மன்னருக்கும், நேபாள அரசியல் கட்சி தலைவர்களுக்கும் இடையே 2008ஆம் ஆண்டில் உடன்படிக்கை ஏற்பட்டது. முதன் முதலாக நேபாளத்தின் சட்டபூர்வமான நாடாளுமன்றத்திற்கு 2008இல் தேர்தல் நடைபெற்றது. 2008ஆம் நடைபெற்ற நேபாள நாடாளுமன்றத் தேர்தலுக்குப் பின்னர், சூன் 2008இல் நேபாள நாட்டில் மன்னராட்சி முறை ஒழிக்கப்பட்டு, கூட்டாச்சி ஜனநாயகக் குடியரசு நாடாக அறிவிக்கப்பட்டது.\n\nSection::::வரலாறு.\nSection::::பண்டைய வரலாறு.\nகாத்மாண்டு சமவெளியில் 11 ஆயிரங்களுக்கு முற்பட்ட புதிய கற்காலத்தை சார்ந்த மக்கள் பயன்படுத்திய கருவிகள் கண்டெடுக்கப்பட்டுள்ளது.நேபாளத்தின் ஆதிகுடிகள் வேட்டைக்கார \"குசுந்தா\" எனும் பழமையாக இன மக்கள் என்று அறியப்படுகிறது.\n\nபிற்கால வேதகாலத்தில், குறிப்பாக உபநிடதங்களில் நேபாள நாடு குறித்த செய்திகள் குறிக்கப்பட்டுள்ளது.சமுத்திரகுப்தரின் அலகாபாத் தூண்களில், நேபாளத்தை, பாரத நாட்டின் எல்லைப்புற நாடாக, குறிப்பாக கிராத நாடாக குறித்துள்ளது. ஸ்கந்த புராணத்தில் நேபாள மகாத்மியம் என்று தனி அத்தியாயம் கொண்டுள்ளது. அதில் நேபாளத்தின் வளங்கள் குறித்து விளக்கப்பட்டுள்ளது. நாராயண பூஜா எனும் நூலில் நேபாள நாட்டை குறித்துள்ளது.\n\nநேபாளத்தில் திபெத்திய-பர்மிய மொழிகள் பேசுபவர்கள், 2500 ஆண்டுகளுக்கு மேலாக வாழ்ந்து வருகிறார்கள் நேபாளத்தை \"லிச்சாவி\" மற்றும் \"மல்லர்\" வம்சத்தை சார்ந்த மன்னர்கள் ஆண்டதை குறித்த விவரங்களும், கிழக்கு நேபாளத்தை கிராதர்கள் ஆட்சி செய்த குறிப்புகளும் தொல்லியல் புள்ளி விவரங்களில் காணப்படுகிறது.\n\nதெற்கு நேபாளத்தை புத்தர் பிறந்த சாக்கிய வம்சத்தவர்கள் கி மு 500க்கு முன்னர் ஆண்டனர். \n\nகி மு 320-இல் நேபாளத்தின் மத்தியப் பகுதியான காத்மாண்டு சமவெளி மற்றும் தெற்கின் தராய் பகுதியின் லிச்சாவி நாடு, மௌரியப் பேரரசின் கீழ் இருந்தது.\n\nகி பி 645இல் இந்தியாவில் பயணித்த சீன நாட்டு பௌத்த பிக்குவான யுவான் சுவானின் குறிப்புகளில், நேபாளத்தைப் பற்றிய குறிப்புகளில் நேபாள நாட்டை குறித்த குறிப்புகள் குறைவாகவே உள்ளது. காத்மாண்டு சமவெளியில் கிடைத்த கல்வெட்டுக் குறிப்புகளில் நேபாள நாட்டைக் குறித்த முக்கிய வரலாற்று குறிப்புகள் காணப்படுகிறது.\n\nஎட்டாம் நூற்றாண்டின் பிற்பகுதியில், திபெத்திய பேரரசால் வீழ்ந்த நேபாள லிச்சாவி வம்சத்திற்கு பின்னர் இராகவதேவன் என்ற மன்னர் கி பி 869-இல் நிறுவிய தாக்கூரி வம்ச அரசு 869 முதல் 1200 முடிய நேபாளத்தை ஆண்டது. \n\nSection::::மத்தியகாலம்.\nபின்னர் \"நேவார்\" எனப்படும் மல்லர் மன்னர்களின் ஆட்சி கி பி 1201 முதல் 1769 முடிய நடைபெற்றது. 11ஆம் நூற்றாண்டில் பொக்காரா பகுதியை நேபாளத்துடன் இணைக்கப்பட்டது. கி பி 11ஆம் நூற்றாண்டில், தென்னிந்திய சாளுக்கியப் பேரரசில் கீழ் நேபாள நாடு இணைக்கப்பட்டது. சாளுக்கியர் காலத்தில், பௌத்த சமயத்தின் ஆதிக்கத்திலிருந்த நேபாள நாடு இந்து சமய நாடாக மாறியது.\n\nமல்ல வம்சத்து அரசர்களுக்கு பின்னர், நேபாளம் 24 குறுநில மன்னர்களின் ஆளுகைக்குட்பட்டது. 1482-இல் நேபாள நாடு, காட்மாண்டு, பாதன் மற்றும் பக்தபூர் என மூன்று நாடுகளாக பிளவு பட்டது.\n\nSection::::ஒருங்கிணைந்த நேபாளம் 1768 - 1846.\nஷா வம்சத்தின் கோர்க்கா மன்னர் பிரிதிவி நாராயணன் ஷா என்பவர், காட்மாண்டுப் போர் மற்றும் கீர்த்திப்பூர் போர்களில் நேவாரிகளான மல்லர் வம்சத்தினரை வென்று காத்மாண்டு சமவெளியைக் கைப்பற்றி, 1768ல் நேபாள இராச்சியத்தை உருவாக்கினர். மன்னர் பிரிதிவி நாராயணன் ஷாவின் போர்களை நேரில் கண்டவர் கிறித்தவப் பாதிரியார் \"குயுசெப்பி\" ஆவார். ஷா வம்சத்தினர் தற்கால நேபாளத்தை மே, 2008 முடிய ஆண்டனர். \n\nநேபாள கோர்க்கா மன்னர்களான ராணா பகதூர் ஷா, மேற்கில் வடக்கு இந்தியாவின் இமாச்சலப் பிரதேசத்தின் காங்கிரா, குமாவுன் மற்றும் கார்வால் பகுதிகளையும், கிழக்கில் சிக்கிம், டார்ஜிலிங் பகுதிகளை வென்று நேபாள இராச்சியத்துடன் இணைத்தனர். கோர்க்கா அரசு உச்சத்தில் இருக்கையில், கிழக்கில் டீஸ்டா ஆறு முதல் மேற்கில் சத்லஜ் ஆறு வரையும், தெற்கில் இமயமலையின் தெராய் சமவெளிப் பகுதிகள் வரை பரவியிருந்தது. \n\nதிபெத் பகுதியின் மலைக்கணவாய்களையும், உள் திங்கிரி சமவெளியின் கட்டுப்பாட்டுகள் குறித்து, சீனாவின் குயிங் பேரரசுக்கும்-நேபாள அரசுக்குமிடையே நடந்த போரில், நேபாளம் வெற்றியை இழந்தது. நேபாளத்திற்கு உண்டான இப்பின்னடைவால், 1816இல் ஏற்பட்ட நேபாள-சீன உடன்படிக்கையின்படி, நேபாளம், திபெத் மீதான கட்டுப்பாட்டை இழந்தது அல்லாமல், சீனாவிற்கு ஒரு பெருந்தொகை நட்ட ஈடுடாக செலுத்த வேண்டி வந்தது. \n\nஇந்திய-நேபாள எல்லைப்புறத்தில் இருந்த குறுநில மன்னராட்சிகள் தங்கள் நாட்டுடன் இணைப்பது குறித்து கிழக்கிந்திய கம்பெனி ஆட்சியாளர்களுக்கும் நேபாள நாட்டுக்குமிடையே தோன்றிய கருத்து மோதல்கள், 1815-1816-இல் ஆங்கிலேய-நேபாளப் போருக்கு வித்திட்டது. போரின் முடிவில் இருதரப்புக்குமிடையே ஏற்பட்ட சுகௌலி ஒப்பந்தப்படி, நேபாளம் கைப்பற்றியிருந்த சிக்கிம், கார்வால், குமாவுன், சிர்மூர் மற்றும் டார்ஜிலிங் பகுதிகள் கிழக்கிந்தியக் கம்பெனி ஆட்சியாளர்களுக்கு விட்டுத் தரப்பட்டது.\n\nSection::::ராணா வம்ச ஆட்சி 1846 - 1951.\nநேபாளத்த்தின் ஷா வம்ச மன்னர்கள், நாட்டின் நிர்வாகத்தை கவணித்துக் கொள்ள, பரம்பரை தலைமை அமைச்சர் மற்றும் தலைமைப் படைத்தலைவர் பதவிகளுக்கு ராணா வம்சத்தினரை நியமித்துக் கொண்டனர். \n\nபிற்கால ஷா வம்ச அரச குடும்பத்திற்குள் பிணக்குகள் நிலவியதன் விளைவாக, 1846ஆம் ஆண்டில் ராணா வம்சத்தின் நேபாள தலைமை அமைச்சரும், தலைமைப் படைத்தலைவருமான ஜங் பகதூர் ராணாவை, பதவியிலிருந்து நீக்க, நேபாள அரசி தீட்டிய சதித்திட்டம் வெளிப்பட்ட காரணத்தினால், நேபாள நாட்டு இராணுவத்திற்கும், நேபாள நாடு அரசியின் விசுவாசப் படைகளுக்கும் நடந்த போரில் அரசியும், அரச வம்சத்து இளவரசர்கள் மற்றும் அரண்மனை அதிகாரிகள் படுகொலை செய்யப்பட்டனர். இதனை \"கோத் படுகொலைகள்\" என நேபாள வரலாற்றில் குறிப்பிடப்படுகிறது. \n\nதங்களுக்கு எதிரான இச்சதித் திட்டத்தை முறியடித்த நேபாளப் படைத்தலைவர் ஜங் பகதூர் ராணா , நேபாள இராச்சிய மன்னர்களை பொம்மை மன்னர்களாக வைத்துக் கொண்டு, நாட்டை 1846 முதல் 1951 முடிய ஜங் பகதூர் ரானாவின் ராணா வம்சத்தினர் நிர்வகித்தனர். \n\nராணா வம்ச பிரதம அமைச்சர்கள் , கிழக்கிந்திய கம்பெனி ஆட்சியாளர்களுக்கு உதவியாக இருந்தனர். 1857 சிப்பாய் கிளர்ச்சியை அடக்க, நேபாள நாட்டு கூர்க்கா படைகள் ஆங்கிலேயர்களுக்கு உதவின. பின்னர் முதல் மற்றும் இரண்டாம் உலகப் போர்களில், நேபாளம், பிரித்தானியப் பேரரசுக்கு உதவியது. அதற்கு கைம்மாறாக பிரித்தானிய அரசு, நேபாளி அல்லாத மக்கள் வாழும் தெராய் சமவெளிப் பகுதிகளை, நேபாளத்திற்கு பரிசாக வழங்கியது.\nநேபாளத்தில் இருந்த அடிமை முறை 1924இல் ஒழிக்கப்பட்டது. தெராய் சமவெளிப் பகுதியில், கடனை திருப்பி செலுத்தாத குடியானவர்கள், தங்கள் குடும்பத்துடன், கடனை வழங்கியவர்களுக்கு, அடிமையாக்கப்பட்டனர். தங்களது பொருளாதார மேம்பாட்டிற்கு அடிமைகளின் உழைப்பை சுரண்டினர். ராணா வம்ச அரசர்கள் இத்தகைய அடிமை முறையை ஒழித்தனர்.\n\nSection::::முதல் ஜனநாயக இயக்கம் 1950 - 1960.\n1951 நேபாள புரட்சியின் முடிவில் நேபாளத்தில் ராணா வம்சத்தின் 105 ஆண்டு கால பரம்பரை கொடுங்கோல் ஆட்சி முடிவிற்கு வந்தது. திரிபுவன் வீர விக்ரம் ஷா மீண்டும் நேபாள மன்னரானார். மாத்ரிக பிரசாத் கொய்ராலா தலைமையில் நேபாளி காங்கிரஸ் கட்சியின் அமைச்சரவை பதவியேற்றது. முடியாட்சிக்கு எதிராக, ஜனநாயக அரசு முறை நடைமுறைப்படுத்திடவும், அரசியல் கட்சிகள் மற்றும் மக்கள் இயக்கங்கள் போராட்டங்கள் துவங்கின. 1960களில் நேபாளத்தில் அரசியல் கட்சி சார்பற்ற நேபாள தேசியப் பஞ்சாயத்து ஆட்சி முறை நடைமுறைப்படுத்தப்பட்டது.\n\nSection::::தேசியப் பஞ்சாயத்து ஆட்சிக் காலம் 1960 - 1990.\n1955 முதல் 1972 முடிய நேபாள மன்னராக இருந்த மகேந்திரா, நேபாள அரசின் நிர்வாகத்தை ஏற்று நடத்த, அரசியல் கட்சிகள் சார்பற்ற பஞ்சாயத்து ஆட்சி முறையை 1960இல் உருவாக்கினார். இப்பஞ்சாயத்து அமைப்பு, நேபாளத்தை 1990 முடிய நிர்வகித்தது. 1972 முதல் 2001 முடிய நேபாள மன்னராக இருந்த வீரேந்திரரின் காலத்தில், \"ஜன் அந்தோலான்\" எனும் மக்கள் இயக்கத்தின் நீண்டகால போராட்டத்திற்குப் பின் மன்னர் பிரேந்திரா, அரசியல் அமைப்புச் சட்டத்தில், திருத்தங்கள் மேற்கொண்டு, மே 1991இல் பல அரசியல் கட்சிகள் கொண்ட நாடாளுமன்றம் அமைக்கப்பட்டது.\n\nSection::::இரண்டாம் ஜனநாயக இயக்கம்.\n1996ஆம் ஆண்டில் நேபாள கம்யுனிஸ்ட் கட்சி (மாவோயிஸ்ட்), மன்னரின் கீழ் இயங்கும் நாடாளுமன்ற நடைமுறையை நீக்கி, மக்கள் குடியரசு அமைய கிளர்ச்சிகள் செய்தன. இதனால் நேபாளம் முழுவதும் நீண்டகாலம் நடந்த உள்நாட்டுப் போரில் 12,000 பேர் கொல்லப்பட்டனர்.\n1 சூன் 2001இல் நேபாள அரண்மனையில் நேபாள அரச குடும்பத்தில் நடந்த படுகொலைகளில், மன்னர் வீரேந்திரர், ராணி ஐஸ்வரியா மற்றும் ஏழு அரச குடும்ப உறுப்பினர்கள் படுகொலை செய்யப்பட்டனர். இப்படுகொலைகளுக்கு காரணமான பட்டத்து இளவரசர் திபெந்திரா, மூன்று நாட்களுக்குப் பின்னர் தற்கொலை செய்து கொண்டார்.\n\nமன்னர் பிரேந்திராவின் இறப்பிற்கு பின், அவரது சகோதரர் ஞானேந்திரா நேபாள மன்னராக பட்டமேற்றார். நேபாள பொதுவுடமைக் கட்சியின் வன்முறைகளை ஒடுக்க, 1 பிப்ரவரி 2005இல் மன்னர் ஞானேந்திரர் நேபாள நாடாளுமன்றத்தை கலைத்து விட்டு, அனைத்து ஆட்சி அதிகாரங்களை தன் கையில் எடுத்துக் கொண்டார்.பொதுவுடமை கட்சியின் ஆயுதப் போராளிகள், நேபாள நாட்டுப் புறங்களில் ஆதிக்கம் செலுத்தியதால், அவர்களை ஒடுக்கும் முயற்சிகள் எடுபடாது தோல்வி அடைந்ததால் மன்னர் ஞானேந்திரர் இக்கட்டான நிலைக்கு தள்ளப்பட்டார். \n\nநேபாளத்தில் நாடாளுமன்ற மக்களாட்சியை நிறுவவும், நேபாள மன்னரின் சனநாயகமற்ற நேரடி முடியாட்சியை ஒழிக்கவும், நேபாள அரசியல் கட்சிகள் ஒன்றிணைந்து இரண்டாவது மக்கள் இயக்கம் போராடியதின் விளைவாக, நேபாளத்தில் 29 மே 2008 அன்று மன்னராட்சி முறை ஒழிக்கப்பட்டு, ஜனநாயக ஆட்சி மலர்ந்தது.\n\nSection::::நேபாள ஜனநாயகக் குடியரசு (2007).\nநேபாள ஜனநாயக இயக்கத்தின் தொடர் போராட்டம் காரணமாக, மன்னர் ஞானேந்திரா நேபாள நாட்டின் முடியாட்சியை துறந்து, நேபாள நாட்டின் ஆட்சியை மக்களிடம் ஒப்படைத்தார். 24 ஏப்ரல் 2006இல் முடக்கப்பட்டிருந்த நாடாளுமன்றம் மீண்டும் செயல்படத் துவங்கியது. 18 மே 2006இல் நேபாள நாடாளுமன்றம் கூடி, மன்னரின் அனைத்து அதிகாரங்களை பறித்து, நேபாளத்தை மதச்சார்பற்ற நாடாக அறிவிக்கப்பட்டது. 28 டிசம்பர் 2007 அன்று நேபாள அரசியல் சட்டத்தின் பிரிவு 159இல் திருத்தம் மேற்கொண்டு, நேபாள நாட்டை, ஜனநாயக குடியரசு நாடாக அறிவித்து, முடியாட்சி முறை ஒழிக்கப்பட்டது. \n\nSection::::நேபாள கூட்டாட்சி ஜனநாயகக் குடியரசு (2015).\n10 ஏப்ரல் 2008ஆம் ஆண்டில் நேபாள நாடாளுமன்றத் தேர்தலில், நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சி, 564 தொகுதிகளில் பெரும்பான்மையான தொகுதிகளில் வென்று, பிற கட்சிகளுடன் கூட்டணி அமைத்து, 28 மே 2008இல் புதிய கூட்டணி அரசை அமைத்தது. நேபாள மன்னரையும், அவரது குடும்பத்தினரையும் அரண்மனையிலிருந்து வெளியேற்றி, அரண்மனையை அருங்காட்சியகமாக மாற்றி அமைத்தனர். \nமே 2009இல் நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சியை ஒதுக்கி, மற்ற அரசியல் ஒன்று சேர்ந்து புதிய அரசை அமைத்தனர்.\n\nநேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சியின் மாதவ குமார் நேபாள் என்பவரை பிரதமராக ஏற்றனர். பிப்ரவரி 2011இல் ஜலாநாத் கானால் பிரதமராக பதவிக்கு வந்தார். ஆகஸ்டு 2011இல் பாபுராம் பட்டாராய் பிரதமராக பதவி ஏற்றார்.\n\nகுறித்த காலத்தில் அரசு நேபாளத்தின் புதிய அரசியல் சாசனத்தை இயற்றத் தவறியது. எனவே அரசை கலைத்து விட்டு புதிய தேர்தலுக்கு குடியரசுத் தலைவர் ஆணையிட்டார். நேபாள உச்சநீதிமன்றத்தின் தலைமை நீதிபதி தலைமையிலான தற்காலிக அரசு, நாடாளுமன்ற தேர்தலை நடத்தியது. 2014இல் சுசில் கொய்ராலா பிரதமராக தேர்ந்தெடுக்கப்பட்டார்.\n\nSection::::புதிய அரசியலமைப்புச் சட்டம் 2015.\nநாட்டில் நடைபெற்ற உள்நாட்டுப் போர் முடிவடைந்து, பத்தாண்டுகள் ஆகும் நிலையில், நோபாளத்தை மதசார்பற்ற, ஜனநாயக நாடாக புதிய அரசியல் சாசனம் ஏற்றது. புதிய அரசியல் சாசனம் 20 செப்டம்பர் 2015 அன்று நடைமுறைக்கு வருவதை குறிக்கும் வகையில், நாட்டின் அதிபர் ராம் பரன் யாதவ் புதிய அரசியல் சாசனத்தில் கையெழுத்திட்டார். \n\nநேபாளம் சமயசார்பற்ற, ஜனநாயக கூட்டாச்சி குடியரது நாடு என அறிவிக்கப்பட்டது.\n\nஈரவை முறைமையில் 334 உறுப்பினர்கள் கொண்ட நேபாள நாடாளுமன்றம் நிறுவ வழிகோலியது.\n\n20 செப்டம்பர் 2015 அன்று புதிதாக வரையறுக்கப்பட்ட நேபாள அரசியல் அமைப்புச் சட்டத்தின் பட்டியல் எண் 4-இன் படி, கூட்டாட்சித் தத்துவத்தை அடிப்படையாக் கொண்டு, நேபாளத்தின் 75 மாவட்டங்களைக் கொண்டு ஏழு புதிய மாநிலங்கள் உருவாக்கப்பட்டது. \n\nபுதிய குடியரசுத் தலைவர் தேர்தலில், பொதுவுடைமைக் கட்சி (ஒன்றிணைந்த மார்க்சிஸ்ட் - லெனினிஸ்ட்) கட்சியை சேர்ந்த வித்யா தேவி பண்டாரி வெற்றி பெற்று, 29 அக்டோபர் 2015 அன்று முதல் பெண் குடியரசுத் தலைவராக பதவி ஏற்றுக் கொண்டார்.\n\nSection::::நேபாளத் தேர்தல்கள், 2017.\nSection::::நேபாள உள்ளாட்சி தேர்தல், 2017.\nநேபாளத்தின் 7 மாநிலங்களில் உள்ள 6 மாநகராட்சிகள், 11 துணை-மாநகராட்சிகள், 276 நகர்புற நகராட்சிகள் மற்றும் 481 கிராமிய நகராட்சிகளுக்கும், 14 மே, 28 சூன், 18 செப்டம்பர் 2017 நாட்களில் மூன்று கட்டங்களாக தேர்தல் நடைபெற்றது. 2015ல் நேபாளத்திற்கான புதிய அரசியல் அமைப்பு சட்டம் நடைமுறைக்கு வந்த பிறகு, நடைபெறும் முதல் உள்ளாட்சி தேர்தல் ஆகும். \n\nSection::::நேபாள நாடாளுமன்றம் மற்றும் மாநில சட்டமன்றங்களின் தேர்தல், 2017.\nஐந்தாண்டு பதவிக்கால நேபாளத்தின் நாடாளுமன்றத்தின் பிரதிநிதிகள் சபைக்கு 275 உறுப்பினர்களை தேர்ந்தெடுக்கும் வகையில், 26 நவம்பர் 2017 மற்றும் 7 டிசம்பர் 2017 அன்று இரண்டு கட்டங்களாக தேர்தல் நடைபெற்றது.\n\nSection::::மாநிலங்களின் சட்டமன்றத் தேர்தல்கள், 2017.\nநாடாளுமன்றத் தேர்தலுடன், நேபாளத்தின் ஏழு மாநில சட்டமன்ற உறுப்பினர்களைத் தேர்ந்தெடுக்கும் தேர்தலும் நடைபெற்றது.\n\n\n\n"}
{"id": "283327", "url": "https://ta.wikipedia.org/wiki?curid=283327", "title": "நஞ்சராயன்நகர்", "text": "நஞ்சராயன்நகர்\n\nநஞ்சராயன்நகர் திருப்பூர் மாவட்டத்தில் கூலிப்பாளையத்தில் உள்ளது இங்கு வசிக்கும் மக்கள் கூலி வேளைக்கு செல்கின்றனர் இங்குள்ள நஞ்சராயன் குளத்தில் சாயக் கழிவுநீர் பல ஆண்டுகளாக கலப்பதால், குளத்து நீர் மாசடைந்துள்ளது. அதனால் இப்பகுதியில் வாழும் மக்கள் நச்சுக்காற்றை சுவாசிப்பதால், குழந்தைகள் முதல் முதியவர்கள் வரை நுரையீரல் பாதிப்பு ஏற்பட்டுள்ளது. இதைப் பற்றிய விழிப்புணர்வு அம்மக்களுக்கு இல்லை\n"}
{"id": "283331", "url": "https://ta.wikipedia.org/wiki?curid=283331", "title": "அக்கிகித்தோ", "text": "அக்கிகித்தோ\n\nஅக்கிகித்தோ (\"Akihito\", யப்பானிய மொழி: 明仁, பிறப்பு: 23 டிசம்பர் 1933) சப்பான் நாட்டின் முன்னாள் பேரரசர் ஆவார். இவர் சப்பானின் பாரம்பரிய வம்சாவழியினர் ஆட்சிமுறை வரிசையில் 125 ஆவது பேரரசராக இருந்தார். 1989 சனவரி 7 முதல் 30 ஏப்ரல் 2019 ஆம் தேதிவரை செவ்வந்தி அரியணையில் அமர்ந்தது பேரரசராக இருந்தார். இவருக்குப் பிறகு இவரின் மூத்த மகன் பேரரசராகப் பெறுப்பேற்றுக் கொண்டார்\n\nSection::::பிறப்பு, கல்வி.\nஅகிகித்தோ, முந்தைய பேரரசர் ஷோவா என்றழைக்கப்படும் ஹிரோஹித்தோவிற்கும், பேரரசி கொஜுன் அவர்களுக்கும் முதல் மகனாகவும், ஐந்தாவது குழந்தையாகவும் பிறந்தார். குழந்தை பருவத்திலேயே சுகு இளவரசராக அழைக்கப்பட்டு வளர்க்கப்பட்டார். ஆரம்பத்தில் சிறப்பு தனி வகுப்புகள் மூலம் கல்வி கற்கத்தொடங்கிய அகிகித்தோ, பின்னர் ககுஷுயின் என்றழைக்கப்படும் தொடக்க மற்றும் உயர்நிலைப்பள்ளிகளில் 1940 முதல் 1952 வரை கல்வி கற்றார் . பேரரசர் வம்சாவழியில், பேரரசராக தகுதிபெறுபவருக்கு ராணுவ அதிகாரியாக கௌரவ பதவி வழங்கப்பட்டு வந்த சூழ்நிலையில், அகிகித்தோவின் தந்தை ஹிரோஹித்தோ வேண்டுகோளுக்கிணங்க இராணுவ அதிகாரி பதவியை பெற்றுக்கொள்ளவில்லை.\n\n1945 ஆம் ஆண்டு ஜப்பான் நாட்டின் டோக்யோ நகரத்தின்மிது அமெரிக்கப்படைகள் குண்டுகள் பொழிந்த போது அகிகித்தோ மற்றும் அவரின் சகோதரர் மசகித்தோ இருவரும் டோக்கியோவை விட்டு வெளியேறினர். அப்போது ஆங்கில மொழியையும், மேற்கத்திய கலாச்சாரங்கள் பற்றியும் கற்றறிந்தார். பின்னர் ககுஷுயின் பல்கலைக்கழகத்தில் அரசியல் அறிவியல் துறையில் பட்ட மேற்படிப்பை படித்தார். ஆனாலும் அவரால் இறுதிவரை படித்துப் பட்டம் பெற முடியவில்லை. \nஅகிகித்தோவின் தந்தை ஹிரோகித்தோ சனவரி 7, 1989 அன்று இறந்துவிட , அன்று முதல் பேரரசர் அரியணையில் அமர்ந்து ஜப்பான் நாட்டின் பேரரசராக பொறுப்பேற்றுக் கொண்டுள்ளார்.\n\nSection::::திருமணம்.\n1959 ஆம் ஆண்டு ஏப்ரல் 10 ஆம் நாள் நிஷ்ஹின் நிறுவனத்தின் அதிபரான ஹிடசபுரோ சோதாவின் மகள் மிச்சிகோ சோதா என்பவரைத் திருமணம் செய்துகொண்டார். இவர்களுக்கு மூன்று குழந்தைகள் பிறந்தது.\n"}
{"id": "283332", "url": "https://ta.wikipedia.org/wiki?curid=283332", "title": "தமிழக சுற்றுலாத் தலங்களின் பட்டியல்", "text": "தமிழக சுற்றுலாத் தலங்களின் பட்டியல்\n\nதமிழக சுற்றுலாத்தலங்கள்\n\n\n\n\n\n\n\n\n\n\n\n\n\n\n\n\n20 திருமலைகோவில் ஸ்ரீ முருகன் கோவில்\nSection::::திருநெல்வேலி.\n21 கடையநல்லூர் ஸ்ரீ ஆஞ்சநேயர் கோவில்\n22 அம்பாசமுத்திரம் மாஞ்சோலை தேயிலை தோட்டங்கள்\n24 பழையகுற்றாலம்\n25 பழத் தோட்ட அருவி\n\n\n\n\n\n\n\n\n\n"}
{"id": "283333", "url": "https://ta.wikipedia.org/wiki?curid=283333", "title": "நிக்கோ பிரொசுமானி", "text": "நிக்கோ பிரொசுமானி\n\nநிக்கோ பிரொசுமானி (Niko Pirosmani, Georgian: ნიკო ფიროსმანი, இயற்பெயர்: Nikolos Pirosmanaschwili, மே 5, 1862 - ஏப்ரல் 9, 1918) ஒரு சியோர்சிய ஓவியக் கலைஞர் ஆவார். இவர் இறந்த பின்னரே இவரது கலைப்படைப்புகளுக்கு சர்வதேச அங்கீகாரம் கிடைத்தது.\n\nSection::::வாழ்க்கை.\nநிக்கோ பிரொசுமானி கிழக்கு சியோர்சியாவில், மிர்சானியில்(Mirzaani) ஒரு நடுத்தரவர்க்க, விவசாயக் குடும்பத்தில் பிறந்தவர். இவர் அஸ்லான் பிரொசுமன்சுவிலி (Aslan Pirosmanashvili) ரெக்லே, ரோக்லிகிசுவிலி (Tekle Toklikishvili) தம்பதிகளின் மூன்று குழந்தைகளில் மூன்றாமவர். இவர்களுக்குச் சொந்தமாக ஒரு சிறிய திராட்சைத் தோட்டமும், சில பசுக்களும், எருதுகளும் இருந்தன. இவரது தந்தை1870 இல் இறந்து விட்டார். அதன் பின் இவர் இவரது சகோதரியுடன் ரிபிலிசி (Tbilisi) என்ற இடத்தில் வாழ்ந்தார். இரண்டு வருடங்களில் 1872 இல் இவரது சகோதரிகளான மரியமும், பெப்பேயும் இவரைக் கைவிட்ட நிலையில் இவர் அநாதை ஆனார்.\n\nSection::::தொழில்.\nஇவர் 1872 இல் ரிபிலிசி (Tbilisi) புகையிரதநிலையத்திற்கு அண்மையில் ஒரு சிறிய குடியிருப்பில் வாழ்ந்து கொண்டு, ஒரு பணக்காரக் குடும்பத்தில் பணியாளாக வேலை செய்தார். அப்போது சியோர்சிய மொழியையும், உரூசிய மொழியையும் கற்றதோடு தன்பாட்டில் தானே ஓவியமும் வரையக் கற்றுக் கொண்டார். 1876 இல் மீண்டும் தனது சொந்த ஊரான மிர்சானிக்குத் திரும்பி விட்டார். 1882 இல் சுயமாக ஒரு ஓவியப்பட்டறையைத் திறந்தார். 1890 இல் ஒரு புகையிரத நடத்துனராக ஆக வேலை செய்தார். மூன்று வருடங்கள் கழித்து 1893 இல் இன்னொருவருடன் இணைந்து ஒரு பால்பண்ணையை ஆரம்பித்தார்.\n\nSection::::வீடற்றவர்.\n1901 இல் நிக்கோ பிரொசுமானி பால்பண்ணையில் இருந்தும் வெளியேறி விட்டார். அதன் பின்னர் இவர் மிகவும் ஏழ்மை நிலைக்குத் தள்ளப்பட்டு வீடற்றவர் ஆனார். தனது வாழ்க்கைத் தேவைகளுக்கு வீடுகளுக்குப் பெயின்ற் அடித்தும், கடைகளுக்கு பலகைகளில் வரைந்தும், வெவ்வேறு சிறிய சிறிய வேலைகள் செய்தும் சம்பாதித்தார். தனது ஓவியங்களை பண்டமாற்றாகக் கொடுத்தும் உணவு, குடிவகை, இரவுகளில் தங்குதற்கான சூடான இடங்கள் போன்றவற்றைப் பெற்றுக் கொண்டார்.\n\nSection::::வரலாறு.\nஇவரைப் பற்றி யாரும் பெரிதாக அறிந்திருக்கவில்லை. முதன் முதலாக 1913 இலேயே சியோர்சிய செய்திப் பத்திரிகையான தெமி (Temi) இல் இவரைப் பற்றிய ஒரு கட்டுரை வெளியானது. இவரை உலகுக்கு அறியச் செய்தவர் டிற்றோ சுவாட்நட்சே (Dito Schewardnadze). 1916 இல் இவர் சியோர்சியாவுக்குச் ரிபிலிசுக்குச் சென்ற போது புகையிரதநிலையங்களிலும், உணவகங்களிலும், கடைகளிலும் நிக்கோ பிரொசுமானியின் ஓவியங்களை கண்டார். அதிலிருந்து அவருக்கு அனைத்து சியோர்சியக் கலைஞர்களின் படைப்புகளையும் காட்சிப் படுத்தும் எண்ணமும், கலைஞர்களைப் பட்டியலிடும் எண்ணமும் வந்தது. அவரது பட்டியலில் நிக்கோ பிரொசுமானியும் `தேசிய முக்கியத்துவம் வாய்ந்த கலைஞர்´ என்ற பட்டத்துடன் இணைக்கப்பட்டார்.\n\nSection::::ஓவியங்கள்.\nநிக்கோ பிரொசுமானியின் ஓவியங்கள் பெரும்பாலும் கிராமியச் சூழலை மையமாகக் கொண்டிருந்தன. பண்ணைகளிலும், உணவகங்களிலும் வேலை செய்பவர்கள், விலங்குகள் போன்றவற்றை வரைந்திருந்தார்.\n\nSection::::காதல்.\nநிக்கோ பிரொசுமானியின் பல ஓவியங்களில் மார்கரிட்டா என்ற பிரெஞ்சு நடிகை இடம் பிடித்திருக்கிறார். மார்கரிட்டா 1905 இல் சியோர்சியா வந்த போது நிக்கோவைச் சந்தித்திருக்கிறார். நிக்கோவுக்கு மார்கரிட்டா மீது தீராத காதல் இருந்ததாக அறியப்படுகிறது. இவரது காதலை ஒரு கதையாக சியோர்சிய எழுத்தாளர் சல்வா டடியானி (Schalva Dadiani) எழுதியுள்ளார்.\n\nSection::::இறப்பு.\nஇவர் சரியான ஊட்டச்சத்தின்றியும், கல்லீரல் செயலிழிப்பினாலும் இறந்தார். இறப்பதற்கு முன் மூன்று நாட்கள் மிகவும் சுகவீனமுற்ற நிலையில், உதவிக்கு யாருமின்றி நிலக்கீழ் அறையில் நினைவற்ற நிலையில் இருந்தார். இவரது அயலவர் இவரை மருத்துவமனைக்கு எடுத்துச் சென்றும் பலனின்றி அங்கு இறந்து விட்டார். இவரது உடல் சென்ற் நீனோ(St.Nino) சுடலையில் அடக்கம் செய்யப்பட்டது. ஆனால் அச்சுடலையில் சரியாக எவ்விடத்தில் அடக்கம் செய்யப்பட்டார் என்பது எங்கும் பதியப் படவில்லை.\n\n\n"}
{"id": "283336", "url": "https://ta.wikipedia.org/wiki?curid=283336", "title": "தடுக்கப்பட்ட நகர்", "text": "தடுக்கப்பட்ட நகர்\n\nதடுக்கப்பட்ட நகர் (ஆங்கிலம்: \"Forbidden City\"; சீனம்: 紫禁城; பின்யின்: Zǐjinchéng) அல்லது பெய்சிங் அரச அரண்மனை (\"Beijing's Imperial Palace\") அல்லது அரண்மனை அருங்காட்சியகம் எனப்படுவது சீன தலைநகர் பெய்சிங்கின் நடுவில் அமைந்துள்ள, பழம்பெருமை வாய்ந்த அரண்மனை வளாகமும் சீனாவின் அரசு மாளிகை கட்டிடங்களில் ஒன்றுமாகும். சீன மாண்டரின் மொழியில் \"கு-காங்க்\" என அழைக்கப்படும் இது மிங் மற்றும் கிங் பேரரசுகளின் அதிகார மையமாக கிட்டத்தட்ட ஐந்து நூற்றாண்டுகள் வரை செயல்பட்டது. ஆட்சி மாற்றம், போர் ஆகியவற்றின் காரணமாக, சீனாவில் சிதையாமல் பாதுகாக்கப்பட்ட பண்டைக்கால அரண்மனைகளுள் பெய்சிங் அரண்மனையும் ஒன்றாகும். பெய்ஜிங் நகரின் நடுநாயகாமாக விளங்கும் இவ்வரண்மனை சீனாவின் பண்பாட்டை விளக்கும் மரபுச் சின்னமாகும். கி.பி. 1925 முதல் சீன அரண்மனை அருங்காட்சியகமாக விளங்கும் பெய்ஜிங் அரண்மனையின் கட்டிடப்பாணி கிழக்கு ஆசியா மற்றும் பிற கட்டடக்கலைப் பண்பாட்டு வளர்ச்சியில் பாதிப்பை ஏற்படுத்தியுள்ளது. 1987 இல் ஒரு உலக பாரம்பரியக் களமாக அறிவிக்கப்பட்டது, 74 எக்டேர் பரப்பளவில் பரந்து விரிந்திருக்கும் இதுவே உலகின் மிகப்பெரிய அரண்மனை வளாகம் ஆகும்.\n\nமிங் வம்ச மற்றும் சிங் வம்ச பேரரசர்களின் அரசு மாளிகையாக இருந்த பெய்சிங் அரண்மனை உலகின் பாதுகாக்கப்பட்ட பண்டைய மர கட்டமைப்புகளின் மிகப் பெரிய தொகுப்பாக யுனெஸ்கோ மூலம் பட்டியலிடப்பட்டுள்ளது.\n\nஇது தற்பொழுது அருங்காட்சியமாக செயல்பட்டுவருகிறது. மொத்தம் 180 ஏக்கர் பரப்பளவில் 980 கட்டிடங்களை கொண்டு அமைந்துள்ள இவ்வளாகம் 1406–1420 காலகட்டத்தில் கட்டப்பட்டது. 1925 ஆம் ஆண்டில் துவங்கப்பட்ட அரண்மனை அருங்காட்சியகத்தில் மிங், க்யிங் வம்சங்களைச் சார்ந்த பல பழம்பெருமை வாய்ந்த மர வேலைப்பாடுகள் உள்ளன. உலகிலேயே மிக அதிக சிற்பங்களைக் கொண்டுள்ள இதற்கு ஆண்டுதோறும் 1.4 கோடி மக்கள் வருகை தருகின்றனர். இதன் ஒருபகுதி தற்பொழுது தைபேயின் தேசிய அரண்மனை அருங்காட்சியகத்தில் உள்ளது.\n\nSection::::பெயர்.\nபேரரசரின் அனுமதியின்றி யாரும் உள்ளே நுழையவோ வெளியே செல்லவோ அனுமதியில்லை என்பதால் இப்பெயர்பெற்றது. சீனத்தில் ஜிங் (தடுக்கப்பட்ட) செங் (நகர்).\n\nSection::::வரலாறு.\nமங்கோலிய யுவான் வம்சத்தின் ஆட்சியின் போது இம்பீரியல் நகரத்தில் இந்த அரண்மனை அமைக்கப்பட்டது. பின்பு மிங் வம்சம் ஆட்சிக்கு வந்தபோது பேரரசர் ஹோங்வு பெய்ஜிங்கில் இருந்து தலைநகரை நான்ஜிங்கிற்கு மாற்றினார். இவருக்குப் பின் இவரது மகன் ச்சூ டி பேரரசரான பிறகு மீண்டும் பெய்ஜிங்கைத் தலைநகரமாகக் கொண்டார். தடை செய்யப்பட்ட இதன் கட்டுமானப்பணி 1406-ல் மீண்டும் யாங் லீ என்ற மிங் பேரரசினால் தொடங்கப்பட்ட இதன் கட்டுமானப்பணி 1420ம் ஆண்டில் ஆண்டில் முடிவுற்றது. 15 ஆண்டுகள் நீடித்த இதன் கட்டுமானப்பணியில், ஒரு மில்லியன் தொழிலாளர்கள் ஈடுபடுத்தப்பட்டனர். தென்மேற்குச் சீனாவின் காடுகளில் காணப்படும் பின்யின் (சீன: 楠木; பின்யின்: nánmù)எனப்படும் விலைமதிப்பற்ற மரங்கள் பயன்படுத்தப்படது. பெய்ஜிங் அருகில் உள்ள கற்சுரங்கங்களில் இருந்து பளிங்கு கற்கள் கொண்டு வரப்பட்டன. முக்கிய அறைகளின் தரைதளங்கள் \"தங்க செங்கற்கள்\" (\"golden bricks\":Chinese: 金砖; pinyin: jīnzhuān)கொண்டு அமைக்கப்பட்டன. சிறப்பாக சுசுஹோ பகுதியில் இருந்து செங்கற்கள் வரவழைக்கப்பட்டுப் பயன்படுத்தப்பட்டன.\n\n1420 இலிருந்து 1644 வரை மிங் வம்சத்தின் ஆசனமாக இருந்தது. 1644 ஏப்ரலில் லீ சிசேங் என்பவரின் தலைமையிலான கலகப்படை இதனை கைப்பற்றியது. அவர் தன்னை சுன் வம்ச பேரரசராக அறிவித்துக்கொண்டார். இந்நிகழ்வில் தடுக்கப்பட்ட நகரின் பகுதிகள் தீக்கிரையாகின. ஆனால், மிங் வம்ச தளபதியான வூ சங்குய் அணி மற்றும் மான்சு பகுதி அணியின் கூட்டுப்படைகள் அவரை தோற்கடித்ததது. பின் அரண்மனையில் சீனம், மான்சு ஆகிய இரு மொழிகளும் அறிவிப்புப் பலகைகளில் பயன்படலாயின.\n\nமிங் வம்சத்தில் காலத்தில் கட்டப்பட்ட இந்த அரண்மனையானது சிங் வம்சம் இறுதி வரையில் சீன ஏகாதிபத்திய அரசின் அரண்மனையாக இருந்து வந்தது. முதலில் பேரரசரும் அரச குடும்பத்தினரும் வாழும் இடமாக இருந்தது. பின்பு சிங் வமிச காலத்தில் அரசு விவகாரஙகளைக் கவனிக்கும் அரச மாளிகையாகவும் மாறியது. கிட்டத்தட்ட 500 ஆண்டுகளக, 24 சீனப் பேரரசர்கள் மற்றும் அவர்களின் குடும்பங்கள் இங்கு அடுத்தடுத்து வாழ்ந்து வந்துள்ளனர்.\n\n1860 இல் இரண்டாம் அபினிப் போரில் ஆங்கிலோ-பிரஞ்சு படையினர் தடுக்கப்பட்ட நகரிரைக் கைப்பற்றினர். 1900 இல் குத்துச்சண்டை வீரர்கள் கலகத்தின்போது பேரரசி டோவகர் சிக்சி தடுக்கப்பட்ட நகரிரைவிட்டு வெளியேறினார். சீனாவின் அரசியல் மையமாக 24 பேரரசர்களின்-14 மிங் வம்சம், 10 க்யிங் வம்சம்-காலத்திற்கு விளங்கிய தடுக்கப்பட்ட நகர், 1912 ஆம் ஆண்டு சீனா குடியரசானப்பின் தன் சிறப்பை இழந்தது. பூயி, அதன் கடைசி பேரரசர் ஆவார்.\n\nஏராளமான புதையல்களையும், இரகசியங்களையும் தன்னகத்தே கொண்டுள்ள இந்நகரம் 1924ம் ஆண்டு வரை சீன பேரரசர்களின் கட்டுப்பாட்டிலேயே இருந்தது. சீனக் குடியரசின் கீழ் வந்தபிறகே இது மக்கள் பார்வைக்குத் திறக்கப்பட்டது. இன்று உலகின் மிக முக்கியமான சுற்றுலாத்தலமாக விளங்குகிறது. 1987ம் ஆண்டு ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலக மரபுச்சின்னமாக அறிவிக்கப்பட்டது.\n\nSection::::அமைப்பு.\nசீனாவின் பண்டைகால அரசு மாளிகை கட்டிடங்கள் பொதுவாக நடு கோட்டின் இரு பக்கங்களும் ஒரே மாதிரி அமைவு என்ற முறையில் கட்டப்பட்டன. நடு பகுதியிலுள்ள கட்டிடங்கள் மிக கம்பீரமானதாகவும் ஒளியமைப்புடையதாகவும் இருக்கின்றன. இரு பக்கங்களிலுள்ள கட்டிடங்கள் ஒப்பீட்டளவில் சிறிதாகவும் எளிமையாகவும் கட்டப்பட்டன. 7,20,000 ஆயிரம் சதுர மீட்டர் ((7,800,000 sq ft)பரப்பில் கட்டப்பட்டுள்ள பெய்ஜிங் அரண்மையில் 980 கட்டடங்கள், 9 ஆயிரத்துக்கும் அதிகமான அறைகள் உள்ளன. அரண்மனையைச் சுற்றிலும், பல மீட்டர் உயரமான சிவப்பு நிறச் சுவர் எழுப்பப்பட்டுள்ளது. சுவரின் நீளம் 3400 மீட்டராகும்.\n\nமன்னர் மற்றும் அவரது குடும்பங்களுக்கான அரண்மனைகள், அரசவைகள், நிருவாக அலுவலகங்கள், நீதிமன்றங்கள்,மருத்துவமனைகள், இராணுவக் கிடங்குகள், சேமிப்பு கிடங்குகள், கருவூலம் மற்றும் வழிபாட்டு தலங்கள் ஆகிய அனைத்தையும் ஒருங்கே கொண்டு கட்டப்பட்டுள்ளது. மேலும் எதிரிகள் நுழையாதவாறு இவற்றைச் சுற்றி பத்து மீட்டர் உயரத்துக்கு மதில் சுவர்களும், ஆறு மீட்டர் ஆழமுள்ள அகழியும் கட்டப்பட்டுள்ளன.\n\nSection::::மதில்கள் மற்றும் நுழைவுவாயில்கள்.\nதடுக்கப்பட்ட நகர் 7.9 மீட்டர் (26 அடி) உயர நகர மதிலும், 6 மீட்டர் (20 அடி) ஆழ 52 மீட்டர் (171 அடி) அகல அகழியும் கொண்டுள்ளது.\nமதிலுக்கு ஒன்றாக 4 நுழைவுவாயில்கள். தெற்கு நுழைவுவாயில் முக்கிய நுழைவுவாயில் ஆகும்.\n\nSection::::மண்டபங்கள்.\nமாளிகையின் மண்டபம், பேரரசர் அரசு விவகாரங்களை கையாளும் இடமாகும். சீன அரசு மாளிகைகள் அளவில் மிக பெரியவை, உச்சிப் பகுதி முழுவதும் பொன் நிற ஓடுகளால் அலங்கரிக்கப்பட்டுள்ளன. கவனமாக தீட்டப்பட்ட பல வண்ண ஓவியங்கள், நுணுக்கமாகச் செதுக்கப்பட்ட சிற்பங்கள், வெண் பளிங்குக்கற்களால் ஆன தரை, தடுப்பு சுவர், தூண்கள், புறப்பகுதிகளிலுள்ள சிறுசிறு கட்டிடங்கள் ஆகியவை கண்ணுக்கு ஒரு விருந்தாக விளங்குகின்றன.\n\nSection::::முன் பகுதி.\nஅரண்மனை இரண்டு பகுதிகளாகப் பிரிக்கப்பட்டுள்ளது. முற்பகுதி, பேரரசர் ஆணைகளை பிறப்பித்தல் முதலான அரசு விவகாரங்களை கையாளும் இடமும், மாபெரும் அரசு விழா நடைபெறும் இடமும் ஆகும். இப்பகுதியில், தைஹொ மண்டபம், சுங்ஹொ மண்டபம், மற்றும் பௌஹொ மண்டபம் ஆகியன காணப்படுகின்றன. இந்த கட்டிடங்கள் அனைத்தும் வெண் பளிங்குக்கற்களால் 8 மீட்டர் உயரமுடைய அடித்தளத்தின் மேல் கட்டப்பட்டுள்ளன.\n\nSection::::பிற்பகுதி.\nஅரண்மனையின் பிற்பகுதியில், பேரரசர், பேரரசிகள், பேரரசரின் காமக்கிழதியர்கள் வாழும் இடங்கள் உள்ளன. இதனை அந்தப்புரம் எனலாம். இந்த பகுதியில், சியன்சிங் மாளிகை, குன்நிங் மாளிகை, யுஹுவா பூங்கா ஆகியவை இடம்பெறுகின்றன. கட்டிடங்களில், பூங்கா, நூலகம், ஓய்வகம், முதலியவையும் அடங்கும். அவை ஒவ்வொன்றுக்கும் தனித்தனியாக முற்றங்கள் உள்ளன.\n\nSection::::சுற்றுப்புறம்.\nதடுக்கப்பட்ட நகர் மூன்று பக்கம் பூங்காக்களைக் கொண்டுள்ளது. வடக்கில் செயற்கை மலை கொண்ட சிங்ஸான் பூங்கா உள்ளது. வடமேற்கில் பெய்ஹை பூங்கா உள்ளது. மேற்கில் சோங்னான்ஹை பூங்கா உள்ளது. தெற்கில் அரச குடும்ப மூதாதையர் கோயில் மற்றும் அரச கோயில் உள்ளன. இதற்கடுத்து தியானன்மென் சதுக்கம் உள்ளது.\n\n\n"}
{"id": "283345", "url": "https://ta.wikipedia.org/wiki?curid=283345", "title": "மோகானி", "text": "மோகானி\n\nமோகானி \"(Mohani)\" (தேவநாகரி: मोहनि) என்பது நேவார்கள் என்று அழைக்கப்படும் நேபாள மக்களால் கொண்டாடப்படும் மிகமுக்கியமான பண்டிகையாகும். இப்பண்டிகை நாளில் பல்வேறு மதச் செயல்பாடுகள், ஆன்மீகப் பயணங்கள், குடும்பத்தினர் கூடுதல் மற்றும் வெளிப்புற கொண்டாட்டங்கள் என நிகழ்வுகள் பல நாட்களுக்கு நீடிக்கும். நாக்டையா என்ற சிறப்பு இரவு உணவிற்காக உறவினர்கள் சில வாரங்களுக்குப் பின்னரும் அழைக்கப்படுவர். நேபாள நாட்டின் மிகப்பெரிய பண்டிகையாகக் கொண்டாடப்படும் தாசைன் பண்டிகைக்கு நிகராக மோகானியும் கொண்டாடப்படுகிறது. இவ்விரு பண்டிகைகளுக்கும் இடையே ஒற்றுமைகளும் வேற்றுமைகளும் நிறைந்து காணப்படுகின்றன.\n\nஇந்துக்களின் தெய்வமான அன்னை துர்காதேவி, சாமுண்டீசுவரி தேவி தீயசக்தியான அரக்கன் மகிசாசூரனை வதம் செய்ததைக் கொண்டாடுவதே மோகானி பண்டிகை என விவரிக்கப்படுகிறது. இந்தியப் பேரரசர் அசோகர் கலிங்கப் போருக்குப் பின் ஆயுதங்களைத் துறந்து பௌத்தமதத்தைத் தழுவியதைக் கொண்டாடும் நிகழ்வாகவும் மோகானி கருதப்படுகிறது. சந்திர நாட்காட்டியின் அடிப்படையில் மோகானிப் பண்டிகை கொண்டாடப்படுவதால் ஒவ்வோர் ஆண்டும் இப்பண்டிகை கொண்டாடப்படும் நாளில் மாற்றம் ஏற்படுகிறது. பிரதான கொண்டாட்டங்கள் நேபாள சகாப்தத்தின் 12 ஆவது மாதமான கௌலா மாதத்தின் 8 ஆவது நாள் தொடங்கி 11 ஆம் நாள் வரை நடைபெறுகின்றன.\n\nSection::::குடும்ப நிகழ்வுகள்.\nமோ கானியின் பதினைந்து நாட்களின் முதல்நாள் பார்லி விதைகள் நடவுடன் தொடங்குகிறது. மட்கலன்கள் மற்றும் சிறிய கிண்ணங்களில் மணல் நிரப்பி அதில் பார்லி விதைகளை நடவு செய்யப்படுகின்றன. இந்நடவு ஒவ்வொருவரின் வீட்டுப் பூசை அறை மற்றும் அவர்களைப் பாதுகாக்கும் தெய்வம் வைக்கப்பட்டுள்ள அறையில் செய்யப்படுகிறது.\n\nஒரு வாரம் கழித்து பதினைந்து நாட்களின் எட்டாவது நாளில் குச்சிபோய் என்று அழைக்கப்படும் ஒரு குடும்ப விருந்து நடைபெறுகிறது. குடும்ப உறுப்பினர்கள் ஒரே வரிசையில் உட்கார்ந்து விருந்து சாப்பிடுகின்றனர். மூத்தவருக்கு முதலிடமும் இளையவருக்கு கடைசி இட மரியாதையும் விருந்தில் வழங்கப்படுகிறது. \n\nஅடுத்தநாள், சந்திர நாட்காட்டியின் பதினைந்து நாட்களின் ஒன்பதாவது நாள் சியாக்வா தியாக்வா என்ப்படும் நவமி நாளில் அவர்களுடைய பாதுகாவல் தெய்வத்திற்கு பூசை அறையில் புனித சடங்குகள் செய்யப்படுகின்றன.வர்த்தகக் கருவிகளை வணங்குதல், வாகனங்களை வணங்குதல் தறி மற்றும் தொழில் செய்ய உதவும் கருவிகள் வழிபாடு போன்ற மரியாதைகளையும் மக்கள் அன்றைய தினத்தில் கடைபிடிக்கிறார்கள். காத்மாண்டு தர்பார் சதுக்கத்தில் உள்ள தேல்சு கோயில் இந்நாளில் பொதுமக்களுக்காகத் திறந்து வைக்கப்படுகிறது. பொதுமக்கள் கோவிலுக்கு வருகை தந்து தங்களது வழிபாட்டை செய்கிறார்கள். நேபாளத்தின் பழைய அரசன் மல்லாவுக்கும் இத்தெயவம் பாதுகாப்புத் தெயவமாகும். மற்றொரு சிறப்பான விருந்துடன் அன்றைய தினம் இனிதே முடிகிறது.\n\nஅடுத்தநாள் தசமி எனப்படும் பத்தாவது நாளாகும். பதினைந்து நாட்களின் பத்தாவது நாளில் குடும்ப உறுப்பினர்கள் புனித அறைக்குச் சென்று பாதுகாக்கும் தெய்வத்தினை வணங்குகிறார்கள். முதல்நாள் நடவு செய்த பார்லி விதைகள் தளிகளாக முளைத்திருப்பதை பரிசாகப் பெறுகிறார்கள், சிவந்த குங்குமத்தை நெற்றியில் இட்டு தெய்வத்திடம் ஆசிர்வாதம் பெறுகிறார்கள்.\n\nசாம்பல் பூசனியை அரக்கன் போல வண்ணம் தீட்டி தீமையை அழிப்பது போல வெட்டிக் கொண்டாடுவதும் ஒரு முக்கியமான நிகழ்வாகும். சில பகுதிகளில் ஆய்தங்களை ஏந்தி ஊர்வலம் போகின்ற பாயா நிகழ்வும் நடைபெறுகின்றன. அன்றைய தினமும் ஒரு சிறப்பான விருந்தோடு முடிவடைகிறது.\n\nSection::::சமுதாய நிகழ்வுகள்.\nநகரின் தெற்கு பகுதியில் அமைந்திருக்கும் பச்சாலி பைரவ் தெய்வத்தின் சன்னதிக்கு பச்சாலி பைரவ் யாத்திரை காத்மாண்டுவில் நடைபெறுகிறது. இவ்வூர்வலம் பதினைந்தாவது நாளிம் ஐந்தாம் நாளில் நடைபெறுகிறது \nமோகானி கொண்டாட்டத்தின் ஒரு பகுதியாக சிகாலி யாத்திரையும் நடைபெறுகிறது. இந்த யாத்திரையில் புனித முகமுடி அணிந்த நடன ஊர்வலம் நடைபெறுகிறது. ஏழாவது நாளில் காதமாண்டு நகரின் தெற்குப் பகுதியில் உள்ள கோகனா கிராமத்தில் நடக்கிறது.இவ்விழாவில் நடன நிகழ்ச்சிகள் , மத வழிபாடுகளூடன் ஐந்து நாட்களுக்குத் தொடர்கிறது\n\nபக்தபூரில் நவ துர்கையின் புனித முகமுடி நடனம் நடைபெறுகிறது. நவதுர்கை என்பது நகரைப் புற சக்திகளிடம் இருந்து நகரைக் காப்பதாக நம்பப்படும் ஒன்பது தேவதைகள் என்று பொருளாகும். நகரத்தைச் சுற்றளவு முழுவதும் இத்தெய்வங்களால் காக்கப்படுகிறது என்பது நம்பிக்கையாகும்\n"}
{"id": "283346", "url": "https://ta.wikipedia.org/wiki?curid=283346", "title": "குண்டே", "text": "குண்டே\n\nகுண்டே என்னும் ஊர், நேபாளத்தின் வடகிழக்கே உள்ள கும்புப்பகுதியில் சாகரமாதா நாட்டுப்புரவகத்திற்கு உள்ளடங்கிய பகுதியில் உள்ளது. செர்ப்பா மக்கள் தங்கள் புனித மலையாகக் கருதும் \"குமுஞ்சுங்கு கும்பி யுல்-லா\" (Khumjung Khumbi Yul Lha) மலையின் அடிவாரத்தில் குமுஞ்சுங்கு ஊருக்கு அருகே இவ்வூர் அமைந்துள்ளது. குமுஞ்சுங்கு பள்ளத்தாக்கு கடல்மட்டத்திலிருந்து 3800 மீ முதல் 4000 மீ வரையில் உள்ள உயரத்தில் அமைந்துள்ளது. குண்டே ஊரானது குமுங்கு ஊரைவிட சற்று உயரத்தில் பள்ளத்தாக்கின் மேற்குப்பகுதியில் அமைந்துள்ளது. எடுமண்டு இல்லரி 1966 இல் நிறுவிய குண்டே மருத்துவமனை இங்குள்ளது. குண்டே ஊர் எவரெசுட்டு மலையில் இருந்து 25 கி.மீ தொலைவில் நேபாள-சீன நாடுகளின் எல்லைக்கு அருகே அமைந்துள்ளது. \n"}
{"id": "283353", "url": "https://ta.wikipedia.org/wiki?curid=283353", "title": "குமுஞ்சுங்கு", "text": "குமுஞ்சுங்கு\n\nகுமுஞ்சுங்கு (Khumjung; நேபாளி: खुम्जुंग) நேபாளத்தில் வடகிழக்கே உள்ள கும்புப்பகுதியில் சோலுகும்பு மாவட்டத்தில் அமைந்துள்ள ஓர் ஊர். இது சாகர்மாதா நாட்டுப் புரவகத்தின் உள்ளே அமைந்துள்ளது. இவ்வூர் யுனெசுக்கோவின் உலகப் பாரம்பரியக் களமாக அறிவிக்கப்பட்ட ஓரூர். கும்பிலா மலையின் பள்ளத்தாக்கில் கடல்மட்டத்தில் இருந்து 3,970 மீ உயரத்தில் இவ்வூர் அமைந்துள்ளது.\n\nகுமுஞ்சுங்கு ஊரில் உள்ள ஒரு துறவியர் மடத்தில் இயேட்டி என்னும் வியப்புறும் மாந்தனைப்போன்ற, ஆனால் மிக உயரமான ஓர் உயிரினத்தின் முடியுடன் உடைய மண்டை யோடு எனக்கருதப்படும் ஒன்றை வைத்திருக்கின்றார்கள். ஆனால் அப்படியான ஓர் உயிரினம் இருப்பதையோ இருந்ததையோ யாரும் தற்கால முறைப்படி நிறுவவில்லை. இந்த ஊரில் தற்கால தொலைதொடர்பு வசதிகளும் கம்பியில்லா தொலைபேசி, இணைய வசதிகளும், நிலவழி தொலைபேசி வசதிகளும் கொண்டுள்ளது. \n\nநேபாள ஊராட்சி அமைப்புக் குழுவின் குமுஞ்சுங்கு ஊராட்சிக் குழுவின் தலைமையகம் இங்குதான் உள்ளது. இந்த ஊராட்சி அமைப்பின் கீழ் குண்டே, குமுஞ்சுங்கு, தெங்குபுச்சே, பங்குபுச்சே, பெரிச்சே, தோலே, சார்ச்சுங்கு, மாச்செர்மோ, இலபோச்சே, திங்குபுச்சே, கோக்கியோ ஆகியன அடங்கும். 1991 ஆம் ஆண்டின் மக்கள் கணக்கெடுப்பின்படி 433 வீடுகளில் 1809 பேர் இவ்வூரில் வாழ்கின்றனர்\n\nஎடுமண்டு இல்லரி அவர்கள் 1961 இல் நிறுவிய இமாலய வைப்பகம் கட்டிய குமுஞ்சுங்குப் பள்ளி இங்குள்ளது. முதலில் இரண்டே வகுப்பறையுடன் கட்டப்பட்ட இப்பள்ளியில் இப்பொழுது மழலையர் பள்ளி, தொடக்கப்பள்ளி, மேனிலைப்பள்ளி ஆகியவை உள்ளன. 350 மாணவர்கள் படிக்கின்றார்கள். \n\n"}
{"id": "283358", "url": "https://ta.wikipedia.org/wiki?curid=283358", "title": "பத்ம பூசண் விருது பெற்றவர் பட்டியல் (1954–1959)", "text": "பத்ம பூசண் விருது பெற்றவர் பட்டியல் (1954–1959)\n\n"}
{"id": "283361", "url": "https://ta.wikipedia.org/wiki?curid=283361", "title": "பத்ம பூசண் விருது பெற்ற தமிழர் பட்டியல்", "text": "பத்ம பூசண் விருது பெற்ற தமிழர் பட்டியல்\n\n"}
{"id": "283367", "url": "https://ta.wikipedia.org/wiki?curid=283367", "title": "காசி விஸ்வநாதர் கோயில் குப்பம்", "text": "காசி விஸ்வநாதர் கோயில் குப்பம்\n\nகாசி விஸ்வநாதர் கோயில் குப்பம் அல்லது கே. வி. கே. குப்பம் சென்னை திருவொற்றியூரில் உள்ள ஓர் மீனவர் கிராமம். இவ்வூரில் உள்ள மீனவர்கள் 1950களில் தஞ்சாவூர் (தற்பொழுது நாகை) மாவட்டத்தில் இருந்து பிழைப்புக்காக (மீன் பிடி தொழிலுக்காக) இங்கு குடியேறினார்கள். \n\nSection::::பெயரியல்.\nஇங்கு கரும காரியங்களுக்குப் பெயர்பெற்ற காசி விஸ்வநாதர் கோயில் இருந்தது. இந்த கோயிலால் தான் இவ்வூருக்கு காசி விஸ்வநாதர் கோயில் குப்பம், சுருக்கமாக KVK குப்பம், எனப் பெயர் வந்தது. 1990களில் ஏற்பட்ட புயலின் காரணமாக இக்கோயில் கொஞ்சம் கொஞ்சமாகக் கடலில் மூழ்கியது. \n\nSection::::வரலாறு.\nஇக்குப்பத்தைக் குட்டி நாகை மாவட்ட கிராமம் என்றுகூடச் சொல்லலாம். இங்குள்ளவர்கள் அனைவரும் நாகை மாவட்டத்தைப் பூர்வீகமாக கொண்டவர்கள். இப்பகுதி மக்களின் பேச்சு பழக்க வழக்கங்கள், திருவிழா, திருமணம் போன்ற சடங்கு சம்பிரதாயங்கள் அனைத்தும் நாகை மாவட்டத்தைப் பின்பற்றியே தொடர்கிறது. பெண் கொடுப்பதும், எடுப்பதும் பெரும்பாலூம் நாகை மாவட்டத்தில்தான். \n\n"}
{"id": "283370", "url": "https://ta.wikipedia.org/wiki?curid=283370", "title": "கார நீரிலி", "text": "கார நீரிலி\n\nகார நீரிலிகள் \"( Base anhydrides)\" என்பவை முதல் மற்றும் இரண்டாம் நெடுங்குழுவில் இடம்பெற்றுள்ள தனிமங்களின் ஆக்சைடுகள் ஆகும். முதல் நெடுங் குழுவில் உள்ள தனிமங்கள் கார உலோகங்கள் என்றும் இரண்டாவது நெடுங்குழுவில் இடம்பெற்றுள்ள தனிமங்கள் காரமண் உலோகங்கள் என்றும் அழைக்கப்படுகின்றன. தொடர்புடைய ஐதராக்சைடு உப்பிலிருந்து நீர் மூலக்கூறை நீக்குவதன் மூலம் கார நீரிலிகளைத் தயாரிக்கலாம். கார நீரிலியுடன் தண்ணீர் சேர்க்கப்படுமேயானால் அதனோடு தொடர்புடைய கார ஐதராக்சைடு உருவாகிறது. ஒரு காரநீரிலியானது அர்ரீனியசு காரமாகவும் செயல்படுவது இல்லை பிரான்சிடெட் லவ்ரி காரமாகவும் செயல்படவில்லை. ஏனெனில் இது புரோட்டான்களை ஏற்றுக் கொள்வதில்லை தண்ணீரில் ஐதராக்சைடு அயனியின் அடர்த்தியை அதிகரிப்பதும் இல்லை. ஆனால் இவை இலூவிக் காரமாகச் செயல்படுகின்றன. ஏனெனில் இது இலூயிக் அமிலங்களுடன், குறிப்பாக அமில ஆக்சைடுகளுடன் எலக்ட்ரான் இரட்டைகளை பகிர்ந்து கொள்கிறது.\n\n"}
{"id": "283380", "url": "https://ta.wikipedia.org/wiki?curid=283380", "title": "தேசிய நூலக வாரியம், சிங்கப்பூர்", "text": "தேசிய நூலக வாரியம், சிங்கப்பூர்\n\nதேசிய நூலக வாரியம் (National Library Board Abbreviation: NLB; ; Malay: \"Lembaga Perpustakaan Negara\"; ) சிங்கப்பூர் அரசாங்கத்தின் தகவல் தொடர்பு மற்றும் தகவல் அமைச்சகத்தின் சட்டப்பூர்வமான அமைப்பு ஆகும். இது சிங்கப்பூரின் பொது நூலகங்களை நிர்வகிக்கவும், தகவல் காலங்களை நோக்கி வழிநடத்தவும் செய்கிறது. தேசிய நூலக வாரியத்தின் நோக்கமானது எல்லைகளில்லாத நூலகங்களை உருவாக்குதல் ஆகும், இதன் மூலம் சிங்கப்பூரியர்களுக்கு மத்தியில் நூலக அணுக்கத்தினை ஏற்படுத்துவதும் மற்றும் உலகம் முழுவதுமுள்ள சிங்கப்பூரியர்களை இணைப்பதுமாகும்.\n\nசிங்கப்பூரின் தேசிய நூலகங்கள் நான்கு ஆட்சி மொழிகளிலும்(சீனம், ஆங்கிலம், மலாய் மற்றும் தமிழ்) புத்தகங்களை கொண்டிருக்கிறது. நூலகங்கள் காகிதப் புத்தகங்கள் தவிர, பத்திரிக்கைகள் மற்றும் பருவ இதழ்கள், சிடி-ரோம் டிவிடி, வீடியோக்கள், இசை குறுந்தகடுகள், வீடியோ கேசட்டுகள், ஆடியோபுக்ஸ் போன்றவற்றை பதிவுசெய்த நபர்களுக்கு இரவல் வழங்குகிறது. 22 ஜுலை 2005 முதல் இதன் தலைமையகம் விக்டோரியா தெருவிலுள்ள புதிய அலுவலகத்திற்கு மாறியது.\n\nSection::::வரலாறு.\nதே.நூ.வாரியமானது 1 செப்டம்பர் 1995 அன்று உருவாக்கப்பட்டபொழுதும், இதன் வரலாறு 1820லிருந்தே ஆரம்பிக்கிறது, பிரிட்டிஷ் காலணி காலத்தில், நவீன சிங்கப்பூரை நிறுவிய சர்.ஸ்டாம்போர்டு ரபிள்ஸினால் முதன்முதலாக சிங்கப்பூரில் ஒரு பொது நூலகம் ஸ்தாபிக்கும் யோசனை முன்மொழியப்பட்டது. 1960ல் சிங்கப்பூர் தேசிய நூலகம் உருவாக்கப்பட்டது. பிற்பாடு கிளை நூலகங்கள் புறநகர்ப் பகுதிகளில் உருவாக்கப்பட்டது. \n\n1992 ஜீனில் சிங்கப்பூரின் பொது நூலகங்களை ஆய்வு செய்ய டாக்டர்.டான் சின் நாம் தலைமையில் \"நூலகம் 2000 ஆய்வுக் குழு\" அமைக்கப்பட்டது. இதன் பரிந்துரைகளை அமல்படுத்தும் வண்ணம் 1995ல் தே.நூ.வாரியம் சிங்கப்பூர் தேசிய நூலகத்தின் பணியை எடுத்துக்கொண்டது. இந்தக் குழு அடுத்து வரும் பத்தாண்டுகளுக்கேற்ப சமகால நூலக சேவைகளில் தகவல் தொழில்நுட்பத்தின் பங்குகளை பின்வரும் நோக்கங்களுக்களுடன் கருத்தில் கொண்டது.\n\nபொதுவாக இந்தக் குழு பொது நூலகப் பயனர்களின் நூலகத் தேவைகள், அதிகரித்து வரும் பன்மொழிப் புலமை மக்கள்தொகையின் மொழியியல் தேவைகள், தொழில் தேவைகளை பூர்த்தி செய்யும் விரிவான தரவு தளங்கள் மற்றும் தேசிய கலாச்சாரம் மற்றும் பாரம்பரியத்தை உட்கருவாக கொண்ட நூலகத்தை நிறுவதல் ஆகியவற்றை கருத்தில் கொண்டது. 1994 மார்ச் 5 ம் தேதி அன்று, ஒரு வருட ஆய்வுக்கு பின்பு இக்குழு தங்கள் முடிவுகளை ஆறு \"உத்திப்பூர்வ ஊடுருவலாக\" வெளியிட்டது, அவை:\n\nஇந்த அறிக்கை மேற்கூறிய மாற்றங்களை செயற்படுத்த கூடுதலாக மூன்று முக்கியமானவற்றை கூறியது, அவை\n\nஇந்த அறிக்கையின் விளைவாக தே.நூ. வாரியம் அமைக்கப்பட்டது. தே.நூ. வாரியம் இந்த அறிக்கையின் பரிந்துரைகளை அமல்படுத்துவதின் மூலம் சிங்கப்பூரை உலக அறிவுப் பொருளாதாரத்தில் போட்டியிடத்தக்கதாக மாற்றுகிறது, மேலும் அதிக கருணையுள்ள சமூகமாக்குறது. \n\n\n"}
{"id": "283383", "url": "https://ta.wikipedia.org/wiki?curid=283383", "title": "விளாதிமிர் அலெக்சயெவிச் பெலின்சுகி", "text": "விளாதிமிர் அலெக்சயெவிச் பெலின்சுகி\n\nவிளாதிமிர் அலெக்சயேவிச் பெலின்சுகி (\"Vladimir Alekseyevich Belinski\", ; பிறப்பு: 26 மார்ச் 1941) ஓர் உருசியக் கோட்பாட்டு இயற்பியலாளர். இவர் அண்டவியலிலும் பொதுச் சார்பியல் கோட்பாட்டிலும் ஆய்வு மேற்கொண்டார். இவர் இலாண்டவு கோட்பாட்டு இயற்பியல் நிறுவனத்தில் எவுகனி இலிஃப்சிட்ஜுடன் பணிபுரிந்தார். இவர் அப்போது இலேவ் இலாண்டவு, இலிஃப்சிட்ச் இருவரும் எழுதிய கோட்பாட்டு இயற்பியல் படநூலின் இரண்டாம் தொகுதியில் சில இயல்களை எழுதினார். இவர் தன் முதுமுனைவர் பட்டத்தை 1980 இல் இலாண்டவு கோட்பாட்டு இயற்பியல் நிறுவனத்தில் பெற்றார்.\n\nஅண்மையில் இவர் உரோம் நகரச் சப்னாப் பல்கலைக்கழக அணுக்கருப் பிளவு தேசிய நிறுவனத்தில் பேராசிரியருக்கு இணையான ப்தவியை வகிக்கிறார். அங்கு இவர் பொதுச் சார்பியல் கோட்பாடு பற்றிப் பாடம் நட்த்துகிறார்.\n\nஇவர் சகாரோவுடன் இணைந்து பெலின்சுகி-சகாரோவ் உருமாற்றியத்தைக் 1978 இல் கண்டறிந்தார். இது கரும்புள்ளிகள் ஈர்ப்புச் சாலிட்டான்களின் ஒரு சிறப்புவகையே என நிறுவியது. குறிப்பிட்த் தகுந்த இவரது பங்களிப்பு BKLவழுநிலை/தனிமைப் புள்ளி|BKL கருதுகோள் ஆகும் இது வழுநிலைக்கு அருகில் ஐன்சுடைனின் புலச் சமன்பாடுகளின் தீர்வுகளின் நடத்தையை விளக்குகிறது. இக்கருதுகோள் எண்ணியற் கணிப்புகளால் உறுதியாகியது.\n\n\n"}
{"id": "283389", "url": "https://ta.wikipedia.org/wiki?curid=283389", "title": "மத்வேய் பெட்ரோவிச் பிரான்சுட்டீன்", "text": "மத்வேய் பெட்ரோவிச் பிரான்சுட்டீன்\n\nமத்வேய் பெட்ரோவிச் பிரான்சுட்டீன் (, , வின்னித்சியா- பிப்ரவரி 18, 1938) ஒரு சோவியத் ஒன்றிய கோட்பாட்டு இயற்பியலாளரும் குவைய ஈர்ப்பின் முன்னோடியும் ஆவார். இவர் வானியற்பியலிலும் அண்டவியலிலும் அரைக்கட்த்தியியலிலும் குவைய மின்னோட்டவியலிலும் பல நூல்களின் ஆசிரியரும் ஆவார். இவர் சிறுவருக்கான பல மக்கள் அறிவியல் நூல்களை எழுதியுள்ளார்.\n\n"}
{"id": "283393", "url": "https://ta.wikipedia.org/wiki?curid=283393", "title": "மலையன்கிழங்கு", "text": "மலையன்கிழங்கு\n\nமலையன்கிழங்கு (Dioscorea oppositifolia) இது ஒரு கிழங்கு வகையைச்சார்ந்த தாவரம் ஆகும். இது கொடிபோல் வளர்ந்து பூப்பூக்கும் தாவரம் ஆகும். இது மியான்மர் நாட்டிலும், இந்திய துணைக்கண்டங்களான இலங்கை, இந்தியா, வங்காளம் பொன்ற நாடுகளில் காணப்படுகிறது. இதன் கிழங்கு மருந்துப்பொருளாகப் பயன்படுகிறது. \n\n"}
{"id": "283395", "url": "https://ta.wikipedia.org/wiki?curid=283395", "title": "நல்வேலிக்கிழங்கு", "text": "நல்வேலிக்கிழங்கு\n\nநல்வேலிக்கிழங்கு (dioscorea tomentosa) இது ஒரு கிழங்கு வகையைச் சார்ந்த கொடியாகும். இந்த தாவரம் இலங்கை, இந்தியா போன்ற நாடுகளில் காணப்படுகிறது.\n"}
{"id": "283397", "url": "https://ta.wikipedia.org/wiki?curid=283397", "title": "கருந்துவலிசு", "text": "கருந்துவலிசு\n\nகருந்துவலிசு (\"Diospyros montana\") கருங்காலி குடும்பப்பத்தைச் சார்ந்த தாவரம் ஆகும். இவை இந்தியாவில் உள்ள மேற்குத்தொடர்ச்சி மலைப்பகுதியிலும், ஆத்திரேலியா, இலங்கை போன்ற நாடுகளில் கணப்படுகிறது.\n"}
{"id": "283398", "url": "https://ta.wikipedia.org/wiki?curid=283398", "title": "புல்லம் பயிறு", "text": "புல்லம் பயிறு\n\nபுல்லம் பயிறு (Echinochloa colona) பயிறு வகையைச் சார்ந்த தாவரம் ஆகும். இதன் கதிரிலிருந்து விதையை எடுத்துப் பயன்படுத்துவார்கள். இது இயற்கையாக சாலையோரங்களிலும், பூங்காக்களிலிலும் வளரும் தன்மைகொண்டது. வெப்ப மண்டல் ஆசியா, ஆப்பிரிக்கா, மற்றும் வட அமெரிக்காவிலும் இது காணப்படுகிறது.\n"}
{"id": "283403", "url": "https://ta.wikipedia.org/wiki?curid=283403", "title": "யாகோவ் போரிசோவிச் செல்டோவிச்", "text": "யாகோவ் போரிசோவிச் செல்டோவிச்\n\nயாகோவ் போரிசோவிச் செல்டோவிச் அல்லது யாகாய் பாருசாவிச் சியால்டோவிச் (, ; 8மார்ச் 1914 – 2 திசம்பர் 1987) ஒரு பெயர்பெற்ர சோவியத் ஒன்றிய இயற்பியலாளர். இவர் பைலொருசியாவில் பிறந்தவர். இவர் சோவியத் அணுக்கரு ஆயுத/படைக்கல திட்டத்தில் முதன்மையான பங்களிப்பு செய்தவர். இவர் பங்களித்த அறிவியல் புலங்களாவன: பரப்பீர்ப்பு, வினையூக்கவியல், அதிர்ச்சியலைகள், அணுக்கரு இயற்பியல், துகள் இயற்பியல், வானியற்பியல், அண்ட இயற்பியல், பொதுச் சார்பியல் கோட்பாடு.\n\n\n"}
{"id": "283406", "url": "https://ta.wikipedia.org/wiki?curid=283406", "title": "சாலோ அப்டெச்லாம்", "text": "சாலோ அப்டெச்லாம்\n\nசாலோ அப்டெச்லாம் (Salah Abdeslam arabisch ‏صلاح عبد السلام‎, DMG Ṣalāḥ ʿAbd as-Salām, பிறப்பு: செப்டெம்பர் 15, 1989) பெல்ஜியத்தில் பிறந்த பிரான்சு நாட்டவர். இவர் ஒரு குற்றவாளியாகவும், இசுலாமியப் பயங்கரவாதியாகவும் சந்தேகிக்கப் படுபவர். நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலில் சம்பந்தப் பட்டவர் என்ற சந்தேகத்தில் தேடப்பட்டுக் கொண்டிருப்பவர்.\n\nSection::::வாழ்க்கை.\nசாலோ அப்டெச்லாம் பெல்ஜியத்தில் Molenbeek-Saint-Jean/Sint-Jans-Molenbeek என்னும் இடத்தில் வளர்ந்தவர். இவரது பால்ய பருவத்து நண்பனாக இருந்த அப்துல்கமீத் அபாஓட் (Abdelhamid Abaaoud) நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலை திட்டமிட்டவர் என நம்பப் படுபவர். சாலோ அப்டெச்லாம் ஒரு மெக்கானிக் ஆக STIB/MIVB இல் 2009 - 2011 வேலை செய்தவர். இவரது வேலைக்கான சமூகமளிப்பின் ஒழுங்கின்மை காரணாமாக இவர் இந்த வேலையிலிருந்து நீக்கப்பட்டார். இவர் 2010, 2011 வருடங்களில் அப்துல்கமீத் அபாஓட் (Abdelhamid Abaaoud) உடன் இணைந்து பல்வேறு குற்றச்செயல்களில் ஈடுபட்டுள்ளார்.\n\nSection::::குடும்பம்.\nசாலோ அப்டெச்லாம் இன் குடும்பம் 1960 இலிருந்து Molenbeek-Saint-Jean/Sint-Jans-Molenbeek என்னும் இடத்தில் வாழ்ந்து கொண்டிருக்கிறது. சாலோ அப்டெச்லாம் மூன்று ஆண்குழந்தைகளில் ஒருவர். இவரது சகோதரன் இப்ராகிம் நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலில் வெடிமருந்தைக் கட்டிச்சென்று பாய்ந்து தற்கொலைத் தாக்குதலில் இறந்தவர். இவரது மற்றைய சகோதரன் இந்தத் தாக்குதல்கள் எதிலும் சம்பந்தப்படவில்லை என நம்பப்படுகிறது.\n"}
{"id": "283409", "url": "https://ta.wikipedia.org/wiki?curid=283409", "title": "பசுபதிகோவில் வீரபத்திரத் தவில்காரர்", "text": "பசுபதிகோவில் வீரபத்திரத் தவில்காரர்\n\nபசுபதிகோவில் வீரபத்திரத் தவில்காரர் (1867-1935) என்பவர் மைசூர் சமஸ்தானத்தில் தொண்டாற்றிய ஒரு இசைக் கலைஞர்.\n\nSection::::பிறப்பு.\nதஞ்சையிலிருந்து, கும்பகோணம் செல்லும் சாலையில், தஞ்சையிலிருந்து பதினைந்து கிலோமீட்டர் தூரத்தில் உள்ள பசுபதிகோவில் என்னும் ஊரில் 1867 இல் வீரபத்திரப்பிள்ளை பிறந்தார்.\n\nSection::::குடும்பம்.\nஇவரின் தாயார் பெயர் அங்கம்மாள் ஆகும். லட்சுமணப்பிள்ளை, ராமசாமிப்பிள்ளை, சாமிநாதப்பிள்ளை, லோகம்பாள் ஆகியோர் இவரின் உடன்பிறப்புகள் ஆவர். இதில் சாமிநாதப்பிள்ளை என்பவர் திருவெண்காடு ராமகிருஷ்ண நட்டுவனாரின் மருமகன் ஆவர். திருவிடைமருதூர் மீனாம்பளை மணந்தார். வீரப்பத்திரப்பிள்ளைக்கு நாகம்மாள், ராசம்மாள் என இரு மகள்கள் பிறந்து வாழ்ந்தனர்.\n\nSection::::தவில்கல்வியும் பணியும்.\nஇவரின் குருவின் பெயர் அறியமுடியவில்லை. என்றாலும் தியாகராஜசுவாமிகளின் சீடரான திருவையாறு சாமிநாத நாகஸ்வரக்காரரிடம் தவில் வாசிக்கத் தொடங்கி, உறையூர் முத்துவீருசாமி நாகஸ்வரக்காரரிடம் சேர்ந்து பின்பு, அவருடைய மகனான கோபாலசாமிப்பிள்ளையிடமும், திருமருகல் நடேசப் பிள்ளைக்கும் அவ்வப்போது தவில் வாசித்துவந்தார்.\n\nSection::::படைப்பு.\nநூற்றெட்டுத் தாளங்களுக்குத் தத்தக்காரம், ஜதிகள் முதலியவற்றை வீரப்பத்திரப்பிள்ளை தயாரித்து வைத்தவராவார்.\n\nSection::::திறமை.\nவையச்சேரி மகா வைத்தியநாதசிவன் என்பவர் மேளகர்த்தாக்களை உருவாக்கியவர். இவர் மைசூரு அரண்மனைக்கு வந்திருந்தபோது, சிம்மந்தன தாளத்தில் பல்லவியைப் பாடும்படி மன்னர் வேண்டினார். வழக்கத்தில் இல்லாத தாளத்தை வைத்தியநாத சிவன் பாடும்பொழுது, அதற்கு இணையாக வாசிக்க எந்த தவில்காரரும் இசையவில்லை. மன்னரோ வீரப்பத்திரப்பிள்ளையை நோக்கினார். தன்னுடைய தவிலுக்கு இணையாக மகா வைத்தியநாதசிவன் பாடுவாரா? என்று அடக்கத்துடன் வீரப்பத்திரப்பிள்ளை கேட்டார். வைத்தியநாதசிவன் பாட, வீரப்பத்திரப்பிள்ளை தவில் இசைக்க, வீரப்பத்திரப் பிள்ளை பதிலுக்குத் தவில் இசைக்க, அதற்கு இணையாக மகா வைத்தியநாதசிவன் பல்லவியைப் பாடினார்.\n\nSection::::பரிசு.\nஇவருடைய தவில் திறமையை அறிந்த மைசூரு மன்னர் சிங்கமுகச்சீலை, தங்கத் தவிற்கம்பு, சாதரா அளித்தார்.\n\nSection::::கோவில் உரிமை.\nபசுபதிகோவில் அருகில் உள்ள அய்யம்பேட்டை ராமர்கோவிலில் மேள கைங்கரியம் செய்யும் உரிமை வீரபத்திரப்பிள்ளைக்கு உண்டு. அதனாலேயே தினமும் அங்கு சென்று சிறிதுநேரம் அமர்ந்து வாசிக்கும் பழக்கம் அவருக்குண்டு. இவ்வுரிமையை தஞ்சாவூர் மராத்திய அரச குடும்பத்தைச் சேர்ந்த ஸோஹராபாய் அம்மணி அளித்திருந்தார்.\n\nSection::::நட்பு.\n மந்திர சாத்திரத்தில் மிகுந்த தேர்ச்சி கொண்ட இவருக்கு, மகா வைத்தியநாதசாமியின் தமையனான ராமசாமியுடன் நட்பு சிறந்திருந்தது. இவரும் மந்திர தந்திரங்களில் வல்லவராகத் திகழ்ந்தவர். இருவரும் இசைக்கலை, மந்திரக்கலை குறித்து அவ்வப்போது விவாதிப்பவர்களாக விளங்கினர்.\n\nSection::::சிறப்பு.\nவெளியூர்க்கச்சேரிகளில் அதிகத் தொகையைப் பெற்று வாசித்தவர் இவர் ஒருவரே. அதிலும் தமிழகத்தில் முதன்முதலாக வருமானவரி விதிக்கப்பட்ட தவிற்கலைஞர் இவர். தமிழ், வடமொழி, தெலுங்கு ஆகியவற்றில் புலமை கொண்டவராக இருந்தவர்.\n\nSection::::மறைவு.\nநன்றாகப் பாடும் புலமையும் பெற்றிருந்த வீரபத்திரப்பிள்ளை, பக்கவாத நோயால் பீடிக்கப்பட்டு, சுமார் இரண்டாண்டுகள் அவதியுற்றார். 1935 ஆம் ஆண்டில் அவர் மறைவுற்றார்.\n\n\n"}
{"id": "283411", "url": "https://ta.wikipedia.org/wiki?curid=283411", "title": "கற்குவேல் அய்யனார் கோயில்", "text": "கற்குவேல் அய்யனார் கோயில்\n\nகற்குவேல் அய்யனார் கோயில் என்பது தூத்துக்குடி மாவட்டத்திலுள்ள பழமையான கிராமத்துக் கோவிலாகும். தமிழ் நாட்டிலுள்ள தூத்துக்குடி மாவட்டம் திருச்செந்தூரில் இருந்து 14 கி.மீ. தொலைவிலுள்ள காயாமொழி என்ற ஊரிலிருந்து ஒரு கி.மீ. தொலைவில் குதிரைமொழி-தேரிக்குடியிருப்பு கிராமத்தில் அமைந்துள்ளது. \n\nSection::::பெயர்க் காரணம்.\nஇத்தலத்தில் குடிகொண்டிருக்கும் அய்யனார் கற்குவா என்ற மரத்தில் இருந்து தோன்றியாதாக ஐதீகம். கற்குவா அய்யன் என்றும், கற்கு வேலப்பன் என்றும், கருக்குவாலை அய்யன் என்றும் பலப் பெயர்கள் இவருக்கு உண்டு. இப்போது கற்குவேல் அய்யனார் என்ற பெயரில் அழைக்கப்படுகிறார்.\n\nSection::::வரலாறு.\nஇந்தக் கோயில் 500 முதல் 1000 ஆண்டுகள் பழமை நிறைந்தது. தேரிக்குடியிருப்பு என்று அழைக்கப்படும் இந்தப் பகுதி பாண்டியர்களின் ஆதிக்கத்தின் கீழ் இருந்தது. அதிவீர ரான சூர பாண்டியன் என்ற மன்னன் ஆட்சி செய்து வந்தான். அவனிடம் அமைச்சராக இருந்தவர் அய்யனார். இவர் சிவன் மற்றும் விஷ்ணுவின் மானிட வடிவாக பார்க்கப்படுகிறார்.\n\nSection::::மூலவர்.\nபின்னர் தனியாக ஒரு கோயில் கட்டினர். அதற்கு கற்குவேல் அய்யனார் கோயில் என்று பெயரிட்டனர். அதில் பூர்ணம், பொற்கமலம் என்ற இரு தேவியருடன் அமர்ந்த நிலையில் அருள்பாலிக்கிறார் அய்யனார்.\n\nSection::::அதிசய எலுமிச்சைமரம்.\nஅந்த நாட்டில் ஒரு அதிசய எலுமிச்சைமரம் இருந்தது. அந்த மரத்தில் தினம் ஒருமுறை மட்டுமே அந்த எலுமிச்சைபழம் காய்க்கும். அந்த பழத்திற்கு தெய்வீக சக்தி இருப்பதாகவும் அதை உண்டால் ஆரோக்கியமும் நீண்ட ஆயுளும் கிடைப்பதாகவும் மன்னன் நம்பினான். அந்த பழம் தன்னைத் தவிர வேறு யாரும் புசித்துவிடக் கூடாது என்பதற்காக பலத்த காவல் போட்டிருந்தான்.\n\nSection::::காணாமல் போன எலுமிச்சைபழம்.\nஅந்த மரத்தில் அந்த தினத்திற்கான பழம் ஒன்று காய்த்திருந்தது. அந்த ஊரில் ஒரு விதவைப் பெண் வாழ்ந்து வந்தாள். அவள் தினமும் விடிவதற்கு முன்பே ஊர் கிணற்றில் நீர் எடுத்து, வீடு திரும்புவாள். அன்றும் வழக்கம்போல் அதிகாலையில் கிணற்றுக்கு நீர் எடுக்க சென்றாள். மரத்தில் பழுத்திருந்த தெய்வீக கனி தானாக கிணற்று நீரில் விழுந்தது. அதை கவனிக்காமல் நீர் இறைக்கும்போது நீரோடு பழமும் விதவையின் குடத்தில் வந்து சேர்ந்தது. அதை கவனிக்காத அந்த பெண் கனியோடு வீட்டிற்கு சென்று விட்டாள். \n\nமறுநாள் கனி களவு போயிருப்பதை அறிந்த காவலர்கள் வீடு வீடாக தேடினர். வீட்டுக்குள் காவலர்கள் நுழைய முற்படும் போது அய்யனார் தடுத்தார். அறியாப் பெண் தவறேதும் புரியவில்லை என்றுரைத்தார். மன்னன் அவற்றை காதில் வாங்கவில்லை. வீரர்கள் சோதனையிட்ட போது விதவை வீட்டு தண்ணீர் குடத்தில் அந்த கனி இருப்பதைக் கண்டனர். சினம் கொண்ட மன்னன் விதவைக்கு மரண தண்டனை வழங்கினான். தான் திருடவில்லை என்று அந்த பெண் எவ்வளவோ எடுத்துச் சொல்கிறாள். மன்னன் கேட்கவில்லை. \n\nஒன்றுமறியாத அப்பெண் தன்னை குற்றமற்றவள் என்று நிரூபிக்க முடியாமல் சாபம் கொடுக்கிறாள். இந்த நாடு மண்மாரி பொழிந்து அழிந்து போகும்படி சாபமிடுகிறாள். தனக்கு ஆதரவாக பேசிய அய்யனார் இருக்குமிடம் மட்டும் அழியாதிருக்கும்படியும், அவரது பரிவாரங்கள் மென்மேலும் புகழ் சேரவும் வாழ்த்திவிட்டு மடிந்தாள்.\n\nநாடு முழுவதும் செந்நிற மண்மாரி பொழிந்தது. அய்யனார் இருந்த இடம் மட்டும் தப்பித்தது. எல்லாம் அழிந்த பின் அய்யனாரும் அங்கிருந்த கருக்குவா மரத்தினுள் புகுந்து தன்னை அதனுள் ஐக்கியப்படுத்திக் கொண்டார். \n\nசில நூற்றாண்டுகள் கடந்தபின், மீண்டும் கிராமம் தழைத்தது. மக்கள் குடியேற்றம் நிகழ்ந்தது. அப்போது சிலர் கருக்குவா மரத்தை வெட்ட முயன்றனர். வெட்டிய இடத்தில் இரத்தம் கசிந்தது. அப்போது மரத்தினுள் இருந்து அசரிரீ ஒன்று 'அய்யனார் இந்த மரத்தில் வாழ்கிறார்.' என்றது. கிராமத்தினர் அந்த மரத்தை வழிபட தொடங்கினர்.\n\nSection::::திருவிழாக்கள்.\nஇக்கோயிலில் பலவகையான திருவிழாக்கள் நடைபெற்றுவருகின்றன. அவற்றுள் பின்வருவன முக்கியமானவையாகும்.\n\nSection::::கள்ளர் வெட்டுத் திருவிழா.\nகள்ளர் வெட்டுத் திருவிழா என்பது வருடத்தில் ஆறு நாட்கள் தொடர்ச்சியாக கொண்டாடப்படுவது. தமிழ் மாதமான கார்த்திகை மாதத்தின் கடைசி ஐந்து நாட்களும் மார்கழி மாதத்தின் முதலாம் நாளும் இந்த திருவிழா கொண்டாடப்படுகிறது. \n\nஆறாம் நாள் திருவிழாவான கள்ளர் வெட்டுத் திருநாள்தான் மிகப் பிரசித்திப் பெற்றது. கள்ளர் வெட்டு அன்று காலையில் பால்குடம் எடுத்தல், அதன்பின் தாமிரபரணி நதியின் தீர்த்தம் யானை மீது வெள்ளிக் குடத்தில் கொண்டு வருதல். அதனைத் தொடர்ந்து முளைப்பாரி ஊர்வலம், மதியம் 12 மணிக்கு சிறப்பு அபிஷேக ஆராதனை நடைபெறுகிறது.\n\nமாலை 4 மணிக்கு 'கள்ளர் வெட்டு' வைபவம் நடைபெறுகிறது. இளநீரைதான் இங்கு கள்ளராக உருவகப் படுத்தப் படுகிறது. கோவிலின் பின்புறமுள்ள செம்மண் தேரியில் இந்த இளநீர் கள்ளராக வெட்டப் படுகிறது. வெட்டப் பட்ட இளநீரில் இருந்து மண்ணில் விழும் நீர் புனிதமாக கருதப்படுகிறது.\n\nநீர் பட்ட மண்ணை பக்தர்கள் எடுத்துச் சென்று தங்கள் விளைநிலங்களில் தூவுகிறார்கள். கல்லாப் பெட்டியில் வைத்துக் கொள்கிறார்கள். மகசூல் கூடும். வியாபாரம் செழிக்கும் என்பது அவர்கள் நம்பிக்கை.\n\nSection::::பங்குனி உத்திரம்.\nபங்குனி உத்திர திருவிழாவும் இங்கு அதி விமர்சையாக கொண்டாடப்படுகிறது.\n\nஇந்த கோயில் சான்றோர்களின் தெய்வ கோயிலாகும்.\n\nமக்கள் பெரும்பாலும் வியாபாரம் செய்பவர்கள். மற்ற நேரங்களை விட பங்குனி உத்திரம் அன்று கட்டாயம் அய்யன் அருள் பெற சான்றோர் இன பெருமக்கள் இங்கு வருகை தருவார்கள்.\n"}
{"id": "283414", "url": "https://ta.wikipedia.org/wiki?curid=283414", "title": "விளாதிமிர் அலெக்சாந்திரோவிச் அல்பித்சுகி", "text": "விளாதிமிர் அலெக்சாந்திரோவிச் அல்பித்சுகி\n\nவிளாதிமிர் அலெக்சாந்திரோவிச் அல்பித்சுகி (Vladimir Aleksandrovich Albitzky) () (ஜூன் 16, 1891 – ஜூன் 15, 1952)ஒரு சோவியத் ஒன்றிய/உருசிய வானியலாளர். இவரது சிறுகோள் கண்டுபிடிப்புகள் \"வி. அல்பித்சுகிய்\" என்ற பெயரில் வழங்குகின்றன..\n\nஇவர் 1922 இல் கிரீமியாவில் உள்ல சிமீழ்சு வான்காணகத்துக்கு வந்தார். இவர் கிரகொரி ஆபிராமோவிச் சாயின், கிரகொரி நியூய்மின் ஆகியவர்களுடன் பணிபுரிந்தார்.\n\nஇவர் பல சிறுகோள்களைக் கண்டுபிடித்தார்.\n\nSection::::ஆய்வுத் தாள்கள்.\nபுல்கோவோ வான்காணக ஆவணப்படி இவர் 88 ஆய்வுத் தாள்கள் அனுப்பியுள்ளார். நாசாவில் இவரது 5 ஆய்வுத் தாள்களே கிடைக்கின்றன. மற்றவை, சிறுகோள்களின் கண்டுபிடிப்புகள் உட்பட, அலெக்சு கைனா ஆவணப் படிகளாகவே கிடைக்கின்றன.\n\nஇவரது 343 விண்மீன்களின் ஆர விரைவுகளின் ப்திவுகள் கீழ்வரும் இணையத் தளத்தில் காணலாம்:\n\n\n"}
{"id": "283415", "url": "https://ta.wikipedia.org/wiki?curid=283415", "title": "வெண்களிமண்", "text": "வெண்களிமண்\n\nகயோலினைட்டு \"(Kaolinite)\" ,என்பது ஒருவகையான களிமண் கனிமமாகும். வெண்களிமண் என்ற பெயராலும் இதை அழைக்கிறார்கள். தொழிற்துறை தாதுக்கள் என அழைக்கப்படும் கனிமங்களின் குழுவில் கயோலினைட்டும் ஒன்றாகும். Al2Si2O5(OH)4 என்ற வேதிச்சேர்மங்களின் இயைபில் கயோலினைட்டு உருவாகியுள்ளது.. ஒரு நான்முகித் தகடாக உள்ள சிலிக்கா (SiO4) ஆக்சிசன் அணுக்கள் வழியாக ஓர் எண்முகத் தகடாக உள்ள அலுமினாவுடன் (AlO6) இணைக்கப்பட்டு அடுக்கடுக்காக கயோலினைட்டு உருவாகிறது. கயோலினைட்டு அதிகமாக உள்ள பாறைகளை கயோலின் அல்லது சீனா களிமண் என்ற பெயரால் அழைக்கிறார்கள்.\n\nகயோலின் என்ற பெயர் தென்கிழக்கு சீனாவின் சியாங்சி மாகாணத்தின் சிங்டேசெனின் அருகே உள்ள ஒரு சீன கிராமத்தின் பெயரிலிருந்து வந்ததாகும். சிங்டேசெனின் நகரிலிருந்து பிராங்கோயிசு சேவியர் டி எண்ட்ரிகோலல்சு அறிக்கையைத் தொடர்ந்து கயோலின் என்ற இந்தச் சொல் பிரெஞ்சு வழியாக 1727 ஆம் ஆண்டில் ஆங்கில மொழிக்கு வந்துள்ளது .\n\nகயோலினைட் ஈரமாக உள்ளபோது விரிவடைந்தும் உலர்நிலையில் சுருங்கியும் காணப்படும் பண்பைப் பெற்றுள்ளது. மேலும் குறைவான நேர்மின்மயனி பரிமாற்றத் திறனும் (1-15 மில்லிசம / 100 கிராம்) கொண்டிருக்கிறது. இது பெல்சுபார் போன்ற அலுமினிய சிலிக்கேட் கனிமங்கள் வேதியியல் முறையில் அரிப்பு மற்றும் சிதைவு அடைந்து உருவாகிறது. மென்மையான, மண் போன்று பொதுவாக வெள்ளை நிறத்தில் இருக்கும் கனிமமாகும். உலகின் பல பகுதிகளிலும் இது இரும்பு ஆக்சைடு மூலம் இளம் சிவப்பு -ஆரஞ்சு-சிவப்பு நிறத்தினை ஏற்று தனித்துவமான துரு நிறத்தில் காணப்படுகிறது. இலகுவான செறிவு கொண்டுள்ள போது வெள்ளை, மஞ்சள், அல்லது வெளிர் ஆரஞ்சு வண்ணங்களில் காணப்படுகிறது. ஐக்கிய மாகாணத்தின் சியார்சியாவில் கேன்யன் மாநிலப் பூங்காவில் இருப்பதைப் போல மாற்று அடுக்குகள் கொண்டும் சில நேரங்களில் காணப்படுகிறது. உலர்ந்த தூள், அரை உலர்ந்த வற்றல் துணுக்கு அல்லது திரவ குழம்பு போன்ற வடிவங்களில் கயோலின் வணிக வகையாக வழங்கப்படுகிறது.\n\nSection::::கிடைக்குமிடம்.\nபாக்கித்தான், வியட்நாம், பிரேசில், பல்கேரியா, பிரான்ஸ், பிரிட்டன், ஈரான், செர்மனி, இந்தியா, ஆஸ்திரேலியா, கொரியா, சீனா, ஸ்பெயின் , ஐக்கிய அமெரிக்கா போன்ற நாடுகளில் இந்த வெண்களிமண் காணப்படுகிறது.\n\nSection::::செயற்கையாக உருவாக்கும் முறை.\n1962 ஆம் ஆண்டு கஸ்டெக் மற்றும் டீகிம்ப் ஆகியோர் சேர்ந்து வெண்களிமண்ணை செயற்கையாக கீழ்கண்ட வேதியியல் சமன்பாட்டைப் பயன்படுத்தி உருவாக்கினர்.\n\n3 SiAlO → 2(3 AlO · 2 SiO) + 5 SiO.\n\nஒவ்வொரு வெண்களிமண் மூலக்கூறு உருவாகும் போதும் ஐந்து நீர் மூலக்கூறுகள் வெளியேறுகின்றன.\n\nSection::::குறியீட்டுமுறை.\nகனிமவியலில் கயோலினைட்டை AlSiO(OH), என்ற குறியீட்டால் குறிப்பர். இருப்பினும் இதன் பீங்கான் பயன்பாடுகள் அடிப்படையில் ஓர் ஆக்சைடாக இதை வகைப்படுத்தி Al2O3•2SiO2•2H2O என்று எழுதுகிறார்கள். AlO•2SiO•2HO..\n\nSection::::கட்டமைப்பு மாற்றம்.\nகயோலினைட்டு வகை களிமண் வகைகள் வளிமண்டல காற்றில் வெப்பச் சிகிச்சைக்கு உள்ளாகி பல்வேறு நிலை மாற்றங்களை அடைகிறது.\n\nSection::::உலர்தல்.\n100 ° செல்சியசு வெப்பநிலைக்கு கீழான உலர் காற்றில் படும்போது கயோலினிலிருந்து மெல்ல நீர்மநிலை நீர் நீங்குகிறது. இந்நிலைமாற்றத்தின் முடிவு நிலையை தோல் உலர்தல் என்பர். 100° செல்சியசு வெப்பநிலைக்கும் 550° செல்சியசு வெப்பநிலைக்கும் இடைப்பட்ட வெப்பநிலையில் கயோலினைட்டில் எஞ்சியிருக்கும் நீரும் வெளியேறுகிறது. இந்நிலைமாற்றத்தின் முடிவு நிலையை எலும்பு உலர்தல் என்பர். இந்த வெப்பநிலை வரம்பில், தண்ணீர் வெளியேற்றப்படுவது மீள்வினையாகும். ஒருவேளை கயோலின் திரவ நீரில் வெளிப்படும் என்றால், அது மீண்டும் ஈர்க்கப்பட்டு அதன் நுண்துளை வடிவத்திற்கு சிதைந்துவிடும். தொடர்ந்து நிகழும் நிலை மாற்றங்கள் மீள்வினையடையாது. மறுபரிசீலனை செய்யப்படாமல் நிரந்தர இரசாயன மாற்றங்களைக் குறிக்கின்றன.\n\nSection::::மெட்டாகயோலின்.\n550–600 ° செல்சியசு வெப்பநிலையில் கயோலினைட்டின் வெப்பங்கொள் நீர்நீக்கம் நிகழ்தல் தொடங்கி சீர்குலைந்த மெட்டாகயோலின் உருவாகிறது. ஆனால் தொடர்ச்சியான ஐதராக்சில் நீக்கம் 900° செல்சியசு வெப்பநிலையில் நிகழ்கிறது. மெட்டாகயோலின் நிலை குறித்து வரலாற்று ரீதியாக அதிகமான கருத்துவேறுபாடுகள் இருந்தபோதிலும், பரவலான ஆராய்ச்சிகளின் விளைவாக இது படிகவடிவமற்ற சிலிக்கா (SiO2) மற்றும் அலுமினா (Al2O3) ஆகியவற்றின் கலவையாக இல்லை மாறாக ஒரு சிக்கலான படிகவடிவமற்ற அமைப்பில் அதன் அறுகோண அடுக்குகளை அடுக்கியுள்ளது என்பது ஏற்றுக்கொள்ளப்பட்டுள்ளது \n\nSection::::கண்ணாடிப் படிகம்.\nமேலும் 925–950 ° செல்சியசு வெப்பநிலைக்கு சூடாக்கும் போது அலுமினியம்-சிலிக்கான் கண்ணாடிப் படிகமாக மாறுகிறது. இதை சில சமயங்களில் காமா-அலுமினா வகை கட்டமைப்பு என்கிறார்கள். \n\nSection::::நுண்தட்டு முல்லைட்டு.\nமேலும் 1050 ° செல்சியசு வெப்பநிலைக்கு மேல் சூடாக்கும் போதுஅடுத்த கட்டமாக நுண் தட்டு முல்லைட்டு கனிமமாக மாறுகிறது.\n\nSection::::ஊசிமுல்லைட்டு.\nஇறுதியாக 1400 ° செல்சியசு வெப்பநிலைக்கு மேல் ஊசிவடிவ முல்லைட்டு கனிமம் தோன்றுகிறது. போதுமான அளவுக்கு கட்டமைப்பு வலிமையும் வெப்பத் தடையும் கிடைக்கிறது.\n\n"}
{"id": "283421", "url": "https://ta.wikipedia.org/wiki?curid=283421", "title": "செர்கேய் பிளாசுக்கோ", "text": "செர்கேய் பிளாசுக்கோ\n\nசெர்கேய் நிகோலாயெவிச் பிளாசுக்கோ (\"Sergey Nikolaevich Blazhko\", , - பிப்ரவரி 11, 1956, மாஸ்கோ) சோவியத், உருசிய வானியலாளரும், சோவியத் அறிவியல் கல்விக்கழகத்தின் உயர் உறுப்பினரும் ஆவார் (1929). இவர் மாஸ்கோ அரசுப் பல்கலைக்கழகத்தில் பட்டம் பெற்றார். இவர் அப்பல்கலைக்கழகத்தில் மாஸ்கோ வான்காணகத்தின் தலைமை உட்பட பல பதவிகளில் 1920 முதல் 1931 வரை வகித்தார். இவர் சில RR வகை இலைரே விண்மீன்களின் அலைநேரத்திலும் வீச்சிலும் அமையும் துணை வேறுபாடுகளைக் கண்டுபிடித்தார். இன்று இது பிளாசுக்கோ விளைவு என அழைக்கப்படுகிறது.\n\nஇவர் 1952 இல் சோவியத் ஒன்றிய அரசுப் பரிசையும் இருமுறை இலெனின் பட்டயங்களையும் வேறு இரண்டு பட்டயங்களையும் பல பதக்கங்களையும் பெற்றுள்ளார். நிலாவில் உள்ள ஒரு குழிப்பள்ளம் இவர் பெயரால் பிளாசுக்கோ குழிப்பள்ளம் எனப்படுகிறது.\n"}
{"id": "283427", "url": "https://ta.wikipedia.org/wiki?curid=283427", "title": "இந்தியப் பருவ இதழ்கள்", "text": "இந்தியப் பருவ இதழ்கள்\n\nஇந்தியாவில் வெளியாகும் பருவ இதழ்களின் பட்டியல் இக்கட்டுரையில் தரப்பட்டுள்ளன.\n\nSection::::மாத இதழ்கள்.\n\"இப்பட்டியல் முழுமையானதல்ல\"\n\nSection::::வார இதழ்கள்.\nSection::::தமிழ்.\n\"இப்பட்டியல் முழுமையானதல்ல\"\n\nSection::::ஆங்கிலம்.\n\"இப்பட்டியல் முழுமையானதல்ல\"\n\nSection::::மலையாளம்.\n\"இப்பட்டியல் முழுமையானதல்ல\"\n\n"}
{"id": "283428", "url": "https://ta.wikipedia.org/wiki?curid=283428", "title": "சிறந்த பின்னணிப் பாடகிக்கான பிலிம்பேர் விருது – தமிழ்", "text": "சிறந்த பின்னணிப் பாடகிக்கான பிலிம்பேர் விருது – தமிழ்\n\nசிறந்த தமிழ் பின்னணிப் பாடகிக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் தமிழ்த் திரைப்படங்களில் சிறப்பான பாடல்களை பாடும் பின்னணிப் பாடகிக்கு வழங்கப்படுகிறது. 2005ஆம் ஆண்டில் இவ்விருதினைப் பெற்ற பின்னி கிருஷ்ணகுமார் இப்பிரிவில் விருதுபெற்ற முதல் நபராவார்.\n\nSection::::விருது வென்றவர்கள்.\nஇவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும், பாடல்களும் கீழே பட்டியலிடப்பட்டுள்ளன. \n"}
{"id": "283429", "url": "https://ta.wikipedia.org/wiki?curid=283429", "title": "சுள்ளிகரடு", "text": "சுள்ளிகரடு\n\nசுள்ளிகரடு ஈரோடு மாவட்டம், கோபிச்செட்டிபாளையம் வட்டாரதின் கெட்டிசெவியூர் ஊராட்சியைச் சேர்ந்த சிற்றூர் ஆகும். இங்கு பிரசித்தி பெற்ற சுள்ளிகரடு முனியப்பன் கோவில் ஒன்று உள்ளது. இங்கு ஒவ்வொரு வருடம் சித்திரை மாத பவுர்ணமி அன்று திருவிழா சிறப்பாக நடக்கும். தமிழ் நாட்டின் பல பகுதிகளில் இருந்து பக்தர்கள் கூட்டம் கூட்டமாக வந்து சாமி தரிசனம் செய்து செல்கின்றனர்.\n"}
{"id": "283431", "url": "https://ta.wikipedia.org/wiki?curid=283431", "title": "சீனாவில் காற்றுத் திறன்", "text": "சீனாவில் காற்றுத் திறன்\n\nசீனாவில் காற்றுத் திறன் \"(Wind power in China)\" பெரிய நிலப்பரப்பு மற்றும் நீண்ட கடற்கரையில் இருந்து கிடைப்பதால் விதிவிலக்கு ஏதுமின்றி ஏராளமான காற்று மூலங்களை இந்நா பெற்றிருப்பதாகக் கருதலாம்:. சீனா தன்நாட்டு நிலப்பரப்பிலிருந்து 2380 கிகாவாட்டு காற்றுத் திறனையும் கடல்பரப்பிலிருந்து 200 கிகாவாட் காற்றுத் திறனையும் பயன்படுத்திக் கொள்கிறது \n\nசூன் 2015 ஆம் ஆண்டு இறுதியில், சீனாவில் 105 கிகாவாட் மின்சாரத்தை உற்பத்தி செய்யக்கூடிய அமைப்புகள் நிறுவப்பட்டன. சீனாவில் இருக்கும் ஒவ்வொரு அணுக்கரு நிலையத்திலும் உற்பத்தி செய்யப்படும் மின்சாரத்தின் அளவைக் காட்டிலும் இது அதிகமாகும். 2014 ஆம் ஆண்டில் காற்றாலை மின்னுற்பத்தி 138 கிலோவாட்மணியாக அதாவது நாட்டின் மொத்த உற்பத்தியில் 2.6 சதவீதமாக இருந்தது. இந்த அளவு 2012 உற்பத்தியான 99 கிலோவாட்மணி மின்சாரத்தை விட அதிகமாகும் \n\n100 கிகாவாட் மின்சாரத்தை உற்பத்தி செய்யும் வல்லமை கொண்ட காற்றாலைகளை 2015 ஆம் ஆண்டு இறுதிக்குள் அமைத்து ஆண்டுக்கு 190 கிலோவாட்மணி மின்சாரத்தை உற்பத்தி செய்யவேண்டும் என்று சீனா 2011 ஆம் ஆண்டில் திட்டமிட்டது. ஆனால் இந்த இலக்கு விரைவாகவே எட்டப்பட்டு 120 கிகாவட் காற்றாலைகள் அமைப்பை இந்த ஆண்டு இறுதிக்குள் எட்டிவிடும் நம்பிக்கையுடன் சீனா செயல்பட்டுக் கொண்டிருக்கிறது. \nமின்கட்டமைப்பு மற்றும் மின் இணைப்பு பிரச்சினைகள் காரணத்தால் நிர்ணயிக்கப்பட்ட 190 கிலோவாட் மணி என்ற இலக்கு சற்று கூடுதலான் இலக்காகும். 2014 ஆம் ஆண்டில் சீனா கூடுதலாக 23கிகாவாட் காற்றுத் திறனை சேர்த்தது. 2016 – 2020 ஆம் ஐந்தாண்டின் 13 ஆவது காலத் திட்டத்தில் சீனா 100 மில்லியன் கிலோவாட் காற்று திறனை உற்பத்தி செய்யத் திட்டமிட்டுள்ளது. \n\nநாட்டின் பொருளாதார வளர்ச்சிக்கு காற்றாலை மின்சாரம் ஒரு முக்கியமான கூறாகும் என்று சீனா அடையாளம் கண்டுள்ளது . 2030 ஆம் ஆண்டுக்குள் சீனா தன்நாட்டுக்குத் தேவையான அனைத்து மின்சாரத் தேவைகளையும் காற்றாலை மின்னுற்பத்தியினால் அடைந்துவிடும் என்று ஆர்வார்டு மற்றும் திசிங்குவா பல்கலைக்கழக ஆராய்ச்சியாளர்கள் தெரிவிக்கின்றனர். ஆனாலும் நடைமுறையில் சீனா காற்றுத்திறனைப் பயன்படுத்தி காற்றாலை மின்சாரம் உற்பத்தி செய்வதில் சிறப்பான செயல்பாடு இன்றியே காணப்படுகிறது. 2014 ஆம் ஆண் டில் அமெரிக்கா அதிக அளவு மின்சாரத்தை காற்றிலிருந்து உற்பத்தி செய்துள்ளது.\n\n2008 ஆம் ஆண்டு இறுதியில் குறைந்தது 15 சீன நிறுவனங்களாவது காற்றாலைகள் மற்றும் அவற்றுடன் இணைந்த பகுதிப்பொருட்களைத் தயாரித்துக் கொண்டிருந்தன. பொதுவாக சுழலிகள் 1.5 மெகாவாட் முதல் 3 மெகா வாட் வரையிலான அளவுகளில் காணப்பட்டன. வெளிநாட்டு காற்றாலை உற்பத்தியாளர்களுடன் கோல்டுவிண்டு, டோங்ஃபேங் எலக்டிரிக் மற்றும் சினோவெல் போன்ற சீனாவின் முன்னனி நிறுவனங்களும் சீனாவில் காற்றாலைகளை உற்பத்தி செய்தன along with most major foreign wind turbine manufacturers.. 2008 ஆம் ஆண்டில் சீனா சிறுதொழிலாகவும் 80000 காற்றுச்சுழலிகளை உற்பத்தி செய்தது. இந்த வளர்ச்சியின் காரணமாகவே சீனாவின் காற்றாலை மின் உற்பத்தித் தொழில் உலகத்தின் நிதிநெருக்கடிகளுக்கு ஆளாகாமல் தடையின்றி வளர்கிறது\n\n"}
{"id": "283435", "url": "https://ta.wikipedia.org/wiki?curid=283435", "title": "மின்கா", "text": "மின்கா\n\nமின்கா என்பது, சப்பானிய மொழியில், ஏதாவதொரு மரபுவழிச் சப்பானியக் கட்டிடப் பாணியில் கட்டப்பட்ட நாட்டார் வீடுகளைக் குறிக்கும். மின்கா, சப்பானியச் சமூகத்தின் நான்கு பிரிவுகளுள் அடங்கும் விவசாயிகள், கைவினைஞர், வணிகர் ஆகிய சமுராய் அல்லாத சாதிப் பிரிவினருக்கான வீடுகளையே முன்னர் குறித்தது. ஆனால், தற்போது இச்சொல் இந்தப் பொருளில் பயன்படுவதில்லை. தற்காலத்தில், மரபுவழிச் சப்பானியப் பாணியில் அமைந்தனவும், பொருத்தமான காலப்பகுதியைச் சேர்ந்தனவுமான வீடுகள் எல்லாமே \"மின்கா\" என்னும் சொல்லால் குறிக்கப்படுகின்றன.\n\n\"மின்கா\"க்களை, அவற்றின் அடிப்படைக் கட்டுமான அமைப்பு, கூரையமைப்பு, கூரை வடிவம், என்பவற்றைக் கொண்டு அடையாளப்படுத்துகின்றனர். மிக நீண்ட காலமாக வளர்ச்சியடைந்து வந்த மின்காக்களின் தனித்துவமான பாணிகள் ஏடோ காலப் பகுதியில் உருவாகின.\n\nSection::::மின்கா வகைகள்.\n\"மின்கா\" என்னும் சொல்லுக்கு நேரடிப் பொருள் \"மக்களுடைய வீடு\" என்பதாகும். இது, விவசாயிகள், ஊர்த் தலைவர், வணிகர், கீழ்த்தட்டு சமுராய்கள் போன்ற பலதரப்பட்ட மக்களின் வீடுகளை உள்ளடக்குகிறது. மின்காக்கள் பல்வேறு பாணிகளிலும் அளவுகளிலும் காணப்படுகின்றன. இவ்வேறுபாடுகள் பெரும்பாலும், வேறுபட்ட புவியியல் மற்றும் தட்பவெப்பநிலைகளாலும், அவற்றில் வாழும் மக்களின் வாழ்க்கை முறை வேறுபாடுகளினாலும், ஏற்படுகின்றன. எனினும் இவையனைத்தும் பண்ணை வீடுகள் (\"நோக்கா\"), நகரவீடுகள் (\"மாச்சியா\"), மீனவர் வீடுகள் (\"கியோக்கா\"), மலைவீடுகள் (\"சங்கா\") என்னும் நான்கு வகைகளுக்குள் அடங்குகின்றன.\n\n\"சுக்கியா\" போன்ற பிற சப்பானியக் கட்டிடக்கலை வடிவங்களைப் போலன்றி மின்கா வகைக்குத் தள அமைப்பைவிடக் கட்டுமான அமைப்பே முக்கியமானது. மின்காக்களில் முதன்மைத் தூண்கள் அடிப்படைச் சட்டகமாக அமைவதுடன், கட்டிடத்தின் சுமையையும் தாங்குகின்றன. துணைத் தூண்கள் தளத்தின் செயற்பாட்டு ஒழுங்கமைவுக்கு ஏற்ப ஒழுங்குபடுத்தப்படுகின்றன.\n\nமின்கா பல வகைகளாக இருந்தாலும், அவற்றின் அமைப்பையொட்டி அவற்றை எட்டு அடிப்படை வடிவங்களாகப் பிரிக்கலாம். முதலாவது \"தலைகீழ் \"ப\"\" வகை. இது இரண்டு தூண்களையும் அவற்றின் மேல் தாங்கப்பட்ட வளை ஒன்றையும் உள்ளடக்கியது. இந்த அலகுகளை பக்க வளைகளால் ஒன்றிணைக்க முடியும். தூண்கள் மீதுள்ள வளை அவற்றின் மீது வெறுமனே தாங்கப்படலாம் அல்லது பொருத்தமுளை காடி இணைப்பினால் பொருத்தப்படலாம். சிக்கோக்கு தீவில் காணப்படும் மின்காக்களில் இரண்டாவதாகச் சொல்லப்பட்ட முறை பயன்பாட்டில் உள்ளது. \"ஏணி\" வகை அமைப்பில் பல தூண்-வளை அலகுகள் பெரிய கிடை வளைகளால் இணைக்கப்பட்டிருக்கும். மேற்படி வளைகள் அத்திவார மட்டம்வரை காணப்படும். இவ்வகை, ஏடோ காலப்பகுதியின் நகர வீடுகளில் உருவானது. இதில் தூண்கள் சமமற்ற இடைவெளிகளில் அமையலாம் என்பதால், தள அமைப்பில் கூடுதல் நெகிழ்தன்மை கிடைக்கின்றது. \"குடை\" வகையில் தூண் ஒன்றிலிருந்து விரிந்து செல்லும் நான்கு வளைகள் பொருத்தப்பட்டிருக்கும். இத்தூண்கள் சதுரத்தின் மூலைகளில் அமையாமல், அதன் பக்கங்களின் நடுவில் நிறுத்தப்படுகின்றன. இவ்வகை மின்காக்கள் சிகா மாவட்டத்தில் காணப்படுகின்றன. \"சிலுவை\" வகை ஒரு சதுரத்தின் பக்கங்களின் நடுவில் அமையும் நான்கு தூண்களையும் அவற்றில் ஒன்றுக்கொன்று செங்குத்தாக இருக்கும்படி தாங்கப்படும் இரண்டு வளைகளையும் கொண்ட அமைப்பு. இது வேறு தூண்கள் தேவைப்படாத சிறிய மின்காக்களில் அல்லது பெரிய மின்காக்களின் மண் தரைப் பகுதிகளில் பயன்படுகின்றது. இவ்வகை சிகா, புகுயி ஆகிய மாவட்டங்களில் பயன்பாட்டில் உள்ளன. \"இணைச் சிலுவை\" வகை இரட்டித்த சிலுவை அமைப்பு ஆகும். இதில் நான்கு வளைகளும் எட்டுத் தூண்களும் இருக்கும். சிசுவோக்கா மாவட்டத்தில் காணப்படும் இவ்வகை 5 மீட்டர் x 10 மீட்டர் பரப்பளவை மூடக்கூடியது. பெட்டி வகை அமைப்பில் நான்கு அல்லது அதற்கு மேற்பட்ட தூண்-வளை அலகுகள் பெட்டி வடிவில் ஒன்றாக இணைக்கப்படுகின்றன. ஏடோ காலப்பகுதியில் உருவான இது தொயாவா, இசிக்காமா ஆகிய மாவட்டங்களில் காணப்படுகின்றன. \"இணைந்த பெட்டி\" வகை அமைப்பு, கியோட்டோ, ஒசாக்கா ஆகிய மாவட்டங்களில் காணப்படுகின்றன. இறுதியாக \"உயரும் வளை\" அமைப்பு என்பதில் ஒரு முனை தூணில் தாங்கப்பட மறு முனை முகட்டு வளை ஒன்றில் தாங்கப்படுகிறது. இது இரண்டாவது மாடியைச் சிறப்பாகப் பயன்படுத்த உதவுகின்றது. புல் வேய்ந்த கூரைகளைக் கொண்ட பண்ணை வீடுகளில் காணப்படும் உயரும் வளை அமைப்பை நான்கு துணைப்பிரிவுகளாகப் பிரிக்கலாம். இவற்றுள் யோசிரோ-குமி, வகோயா என்னும் வகைகள் இரண்டும் மிக அரிதாகவே காணப்படுகின்றன. ஆனாலும் இரண்டாம் வகை அமைப்பு மாச்சியாக்களில் பயன்படுவதைக் காணமுடியும். சாசு, ஒடாச்சி வகைகள் பொதுவாகக் காணப்படும் வகைகள்.\n"}
{"id": "283437", "url": "https://ta.wikipedia.org/wiki?curid=283437", "title": "அயூத்தியா (வரலாற்று நகரம்)", "text": "அயூத்தியா (வரலாற்று நகரம்)\n\nஅயூத்தியா () பண்டையக்கால சியாமின் (அயூத்தியா பேரரசு) தலைநகராகும். இது தற்போதைய தாய்லாந்து நாட்டில் உள்ளது. தனிச்சிறப்புமிக்க கோபுரங்களுக்காகவும், பெரும் மடாலயங்களுக்காகவும் சிறப்புடையது. உலகின் மிகப்பெரும் நகரங்களில் ஒன்றாகவும், வர்த்தக மையமாகவும், கலாச்சார களமாகவும் 14 ஆம் நூற்றாண்டு தொடங்கி 18 ஆம் நூற்றாண்டு விளங்கியது. 1767 இல் பர்மா ராணுவத்தால் அழிக்கப்படும்வரை சியாமின் தலைநகராக இருந்தது. \n1991 ஆம் ஆண்டு யுனெஸ்கோ உலகப் பாரம்பரியக் களமாக அறிவிக்கப்பட்டது.\nSection::::வரலாறு.\nசியாமின்(அயூத்தியா அரசு) தலைநகராக சுகோதாய்க்குப் பிறகு 1350 ஆம் ஆண்டு அரசர் முதலாம் இராமாதிபோதியால் நிறுவப்பட்டது. 1569 இல் பர்மாவிடம் அயூத்தியா அரசு தோற்றது. அதனைத் தொடர்ந்து 15 ஆண்டுகள் தன்னாட்சியை இழந்திருந்தது.1584 இல் அரசர் நரேசுவன் பர்மியர்களைத் தோற்கடித்துத் தன்னாட்சியை திரும்பப்பெற்றார். புகழ்பெற்ற அரசர் நராயின்(கி.பி.1656 - கி.பி.1688) தலைநகராக அருகண்மை நகரான லோப் பூரியுடன் இணைந்து விளங்கியது. 417 ஆண்டுகளையும் 35 அரசர்களையும் கண்ட இந்நகரை,இரண்டு ஆண்டுகள் கடுமையான போருக்குப்பின் 1767 இல் பர்மா ராணுவம் நிர்மூலமாக்கியது. அரசர் சூரியட்-அமரின் என்ற ஏகாதத் இங்கிருந்து ஆண்ட கடைசி அரசராவார். பின் சியாமின் தலைநகராக பாங்காக் ஆனது.\nSection::::அமைவிடம்.\nஅயூத்தியா சாவோ பிரயா,பசக், லோப் பூரி என்ற மூன்று ஆறுகள் இணைவதால் உருவாகும் தீவில் அமைந்துள்ளது. மொத்தம் 289 ஹெக்டர் பரப்பளவுடையது. சுற்றிலும் மலை நெற்கழனிகளைக் கொண்டது. தற்காலத்திய பிரா நாகோன் சி அயூத்தியா மாவட்டத்தில் உள்ளது. சியாம் வளைகுடா அருகண்மையில் அமைந்துள்ளது. இதன் அமைவிடம் நதியின் மேல்புறம் அமைந்திருந்ததால் அரபு, ஐரோப்பிய அரசுகளிடமிருந்து பாதுகாப்பளித்தது.\n\nSection::::பொருளாதாரம்.\nஅயூத்தியா நேர்த்தியான சாலைகளையும், கால்வாய்களையும், அகழிகளையும் கொண்டு சிறப்பான நீர் மேலாண்மையையும் கொண்டிருந்தது. சியாம் வளைகுடாவிற்கு அருகண்மையில் இருந்ததும், இந்தியாவிற்கும் சீனாவிற்கும் சம தூரத்தில் இருந்ததும் வர்த்தகம் சிறப்புற வழிசெய்தது. கிழக்கிற்கும் மேற்கிற்கும் இணைப்புப் புள்ளியாக விளங்கியது.\n\nSection::::கலாச்சாரம்.\nஅயூத்தியாவின் கலாச்சாரத்தில் அரிசி முக்கிய பங்கு வகித்தது. அதுவே முக்கிய உணவாகவும், முக்கிய வர்த்தக பொருளாகவும் இருந்தது. அரிசியே வரியாகவும் வசூலிக்கப்பட்டது. அயூத்தியா சமூகம் மூன்று நிலைகளைக் கொண்டிருந்தது. மேல் நிலையில் அரசரும், அடி நிலையில் பொதுமக்களும் அடிமைகளும் இருந்தனர். அயூத்தியா அரண்மனைக்கருகில் அயல்நாட்டவர்களுக்கான தனிக் குடியிருப்புப் பகுதிகள் இருந்தன. அயூத்தியாவின் கலை மற்றும் கட்டிட பாணியில் வெளிநாட்டு தாக்கத்தை காணலாம். அயூத்தியாவின் அரண்மனை மற்றும் பௌத்தவிகாரங்கள் மேம்பட்ட உள்ளூர் தொழில்நுட்பத்தையும், யப்பான், சீன, இந்திய, பாரசீக, ஐரோப்பிய கூறுகளையும் கொண்டுள்ளன.\n\nSection::::வெளிநாட்டுறவு.\nஅயூத்தியாவின் தூதுவர்கள் பிரெஞ்சு அரசுசபை, டெல்லியில் முகலாயர்கள் அரசுசபை மட்டுமில்லாமல் சீன, யப்பான் அரசுசபைகளிலும் இருந்தனர். அதேபோல் அயல்நாட்டவர்கள் அயூத்தியாவின் அரசில் தூதுவர்களாகவும், அதிகாரிகளாகவும் இருந்தனர்.\n16 ஆம் நூற்றாண்டின் முற்பகுதியில் ஐரோப்பியர்கள் அயூத்தியா வந்தனர்.1511 இல் போர்ச்சுகீசியத் தூதரகம் திறக்கப்பட்டது. பின் ஸ்பானியர்கள் வந்தனர்.\n17 ஆம் நூற்றாண்டில் மேற்கு ஐரோப்பிய நாடுகள் வந்தன. 1662 இல் டச்சு, பிரிட்டிஷ், பிரான்சு நாடுகள் வந்தன.\n\nSection::::தற்கால நிலை.\nஅயூத்தியா 1767 இல் பர்மிய போரில் பெரிதும் அழிவுற்றது. பௌத்தவிகாரங்களும் அரண்மனைகளும் இடிக்கப்பட்டன. அயூத்தியாவின் பொருளாதாரம் சரிவுற்றது. எனவே, நகரம் கைவிடப்பட்டது. மக்கள் புதிய அரசின் தலைநகரான பாங்காக்கிற்கு நகர்ந்தனர். எனினும், புதிய நகரம் தாய் மொழி‎யில் ’அயூத்தியா’ என்ற சொல்லைக் கொண்டுள்ளது. \n"}
{"id": "283446", "url": "https://ta.wikipedia.org/wiki?curid=283446", "title": "ஆசிய விஞ்ஞானி", "text": "ஆசிய விஞ்ஞானி\n\nஆசிய விஞ்ஞானி (\"Asian Scientist\") என்பது சிங்கப்பூரிலிருந்து வெளியிடப்படும் அறிவியல் மற்றும் தொழில்நுட்பம் சார்ந்த ஓர் ஆங்கில மொழி பத்திரிகை ஆகும்.\n\nSection::::வரலாறு.\nஆசிய விஞ்ஞானி, மார்ச் 2011 இல் மாசாச்சூசெட்சு தொழில்நுட்பக் கழகத்தின் (எம்ஐடி) முன்னாள் மாணவர்கள் அமைப்பால் தொடங்கப்பட்டது. ஆசிய விஞ்ஞானி தனியார் வெளியீட்டு நிறுவனம் இப்பத்திரிகையை வெளியிட்டது. சிங்கப்பூரை அடித்தளமாகக் கொண்ட தொழில்முறை விஞ்ஞானப் பத்திரிகையாளர்கள் அடங்கிய குழுவொன்று இப்பத்திரிகையை நிர்வகிக்கிறது. மருத்துவர்கள் மற்றும் விஞ்ஞானிகள் இதற்கு பங்களிக்கிறார்கள். \n\nவளர்ந்துவரும் ஆசிய விஞ்ஞானிகள், பொறியாளர்கள், மற்றும் மருத்துவர்களின் எண்ணிக்கையை இப்பத்திரிகை வெளியீடு பிரதிபலித்தது. வேகமாக வளர்ந்துவரும் மக்கள் சமூகத்தின் நேரம், ஆர்வம் என்ற இரண்டு கூறுகளையும் முன்னிறுத்தி செய்திகளை வெளியிட்டது. உலகத்தில் வெளிவரும் பத்திரிகைகளில் நான்கில் ஒரு பங்கு பத்திரிகைகள் ஆசியாவிலிருந்து வெளிவருகின்றன என்றும் உலக அறிவியல் ஆய்வறிஞர்களில் மூன்றில் ஒரு பங்கு அறிஞர்கள் ஆசியர்கள் என்றும் 2010 ஆம் ஆண்டில், அமெரிக்க தேசிய அறிவியல் நிறுவனத்தின் முக்கிய அறிவியல் மற்றும் பொறியியல் குறிகாட்டிகள் அறிக்கை தெரிவிக்கிறது. மதிப்புமிக்க ஆராய்ச்சி மற்றும் வளர்ச்சித் துறையில் வளர்ந்துவரும் ஆசியநாடுகள் எட்டில் ஏற்பட்டுவந்த முன்னேற்றத்தை அறிவியலின் இம்முகம் பிரதிபலித்தது. \n\nசமீபத்திய ஆண்டுகளில் மிகப் பெரிய உலகளாவிய அறிவியல் மற்றும் தொழில்நுட்பம் வெற்றிகள் \"ஆசிய-10\" நாடுகளில் ஏற்பட்டுள்ளது என அமெரிக்க தேசிய அறிவியல் வாரியம் வெளியிட்ட அறிவியல் மற்றும் பொறியியல் குறிகாட்டிகள் 2012 அறிக்கை தெரிவிக்கிறது. சீனா, இந்தியா, இந்தோனேசியா, சப்பான், மலேசியா, பிலிப்பைன்சு, சிங்கப்பூர், தென் கொரியா, தைவான், தாய்லாந்து என்பவை அந்த பத்து நாடுகளாகும். 1999 மற்றும் 2009 ஆம் ஆண்டுகளுக்கு இடைப்பட்ட காலத்தில் இவ்வளர்ச்சி தெளிவாகத் தெரிந்தது. உதாரணமாக, உலகளாவிய ஆராய்ச்சி மற்றும் வளர்ச்சித் துறையில் அமெரிக்காவின் பங்கு இக்காலத்தில் 38 சதவீதத்தில் இருந்து 31 சதவீதமாகக் குறைந்தது. ஆனால் ஆசியாவின் பங்கோ 24 சதவீதத்தில் இருந்து 35 சதவீதமாக உயர்ந்தது. \n\nஅனைத்துலக அறிவியல் வெளியீட்டாளர்கள் 2013 ஆம் ஆண்டு ஏப்ரல் 16 இல் ஆசிய விஞ்ஞானி பத்திரிகைக்கு தொடக்க நிதியை வழங்கினர். சிங்கப்பூர் தலைமையகத்தில் தன்னுடைய செயல்படுகளை விரிவுபடுத்துவதற்காக உலக அறிவியல் வெளியீட்டு நிறுவனம் இத்தொகையை வழங்கியது.\n\nசனவரி 2014 இல் விஞ்ஞானிகள், உடல்நல மருத்துவர்கள் மற்றும் மாணவர்களை மையமாகக் கொண்ட தனது மிகமுக்கியமான காலாண்டு அச்சுப் பத்திரிகையை இந்நிறுவனம் வெளியிட்டது.உயிர்மருத்துவ அறிவியலை மையமாகக் கொண்டு வெளிவந்த இப்பத்திரிகையின் முதல் இதழ், சிங்கப்பூர் மற்றும் மலேசிய ஊடகங்களில் ஆசியாவின் முதல் அறிவியல் இதழ் என்று பாராட்டுடன் வெளிவந்தது. ஆசிய விஞ்ஞானிகள் என்ற முத்திரையுடன் புத்தகங்களை வெளியிட வேண்ட்மென இந்நிறுவனம் முடிவு செய்து முதலாவது புத்தகத்தை ஆகத்து 2015 இல் வெளியிடுவது என்று திட்டமிட்டது. உள்ளூர் விஞ்ஞானிகளின் பெயர்களை பிரபலப்படுத்தும் நோக்கத்துடன் இப்புத்தகத்தில் 25 சிங்கப்பூர் அறிவியல் முன்னோடிகள் இடம்பெற வேண்டும் எனவும் விரும்பியது.\n\nசிங்கப்பூர் 50 என்ற சுதந்திரம் அடைந்த பொன்விழாவைக் கொண்டாட்டத்திற்காக சமூக அபிவிருத்தி அமைச்சகம், சிங்க்ப்பூரின் இளமை மற்றும் விளையாட்டுத் துறைக்காக ஒதுக்கப்பட்ட நிதியத்தின் உதவியால் இப்புத்தக வெளியீடு சாத்தியமானது. டாக்டர் சூலியானா சன் மற்றும் டாக்டர் ரெபாக்கா தான் ஆகிய இருவரும் இப்புத்தகத்திற்கு ஆசிரியர்களாக இருந்தனர்\n\n2015 ஆம் ஆண்டு ஏப்ரல் 2 இல் இந்நிறுவனம் சிங்கப்பூர் அறிவியல் மையத்துடன் இணைந்து ஆசிய விஞ்ஞானியில் எழுத்தாளர்களுக்கான முதலாவது பரிசுப் போட்டியை அறிவித்தது. பரிசுகளை உலக அறிவியல் வெளியீட்டு நிறுவனம் கொடையாக வழங்கியது. போட்டி ஆசியாவில் வாழும் எவரும் கலந்து கொள்ளும் விதமாக அறிவிக்கப்பட்டது. அறிவியல் தொடர்பான தலைப்புகளில் 1000 முதல் 1500 வார்த்தைகளில் படைப்புகள் வரவேற்கப்பட்டன. போட்டியில் கலந்து கொள்ள கடைசி நாள் சூன் 2015 எனவும் நிர்ணயிக்கப்பட்டது. \n"}
{"id": "283524", "url": "https://ta.wikipedia.org/wiki?curid=283524", "title": "சிட்டாங்கோழி", "text": "சிட்டாங்கோழி\n\nசிட்டாங்கோழி என்பது தமிழ்நாட்டு சிறிய கோழி வகைகளுள் ஒன்று. இது பிறந்த 60 நாட்களில் முட்டையிட்டு குஞ்சு பொரிவதால் \"அறுபதாங்கோழி\" என்றும் அழைக்கப்படுகிற்து. இது அளவில் சிறியது. மழை, வெயில் இரண்டையும் தாங்கும். இது நாமக்கல் மாவட்ட கால்நடை ஆராய்ச்சி நிறுவனத்தில் கிடைக்கும். \n"}
{"id": "283528", "url": "https://ta.wikipedia.org/wiki?curid=283528", "title": "உலகம் (கிராமம்)", "text": "உலகம் (கிராமம்)\n\nஉலகம் தமிழ்நாடு மாநிலம் கிருஷ்ணகிரி மாவட்டம் சூளகிரி ஒன்றியத்தில் பங்கனஹள்ளி ஊராட்சியில் உள்ள ஒரு சிற்றூர். இந்த ஊர் விவசாய செழிப்பு மிக்க ஊராகும். தக்காளி, புதினா, கொத்துமல்லி, சாமந்திமலர் என்று அடிப்படையான விவசாயப்பொருட்கள் இங்கு கிடைக்கின்றன. ஆயுதபூசை திருவிழாவின் போது வெளிமாவட்டங்களில் இருந்து இங்கு விளையும் சாமந்திப்பூவினை வாங்குவதற்காக வியாபாரிகள் வருகை தருகின்றனர்.\n"}
{"id": "283533", "url": "https://ta.wikipedia.org/wiki?curid=283533", "title": "நாகமண்டலா", "text": "நாகமண்டலா\n\nநாகமண்டலா என்பது நாகபரனா இயக்கிய ஒரு கன்னட மொழித் திரைப்படம் ஆகும். இதனை எழுதியவர் கிரிஷ் கர்னாட் ஆவார். இத்திரைப்படம் 1997ம் ஆண்டு வெளிவந்தது. இத்திரைப்படத்தில் பிரகாஷ் ராஜ் மற்றும் விஜயலக்‌ஷமி முக்கிய பாத்திரத்தை ஏற்றுள்ளனர். பல விருதுகளை குவித்த இத்திரைப்படம் 15 பாடல்கலைக் கொண்டது.\n\n"}
{"id": "283535", "url": "https://ta.wikipedia.org/wiki?curid=283535", "title": "ஆல்பர்ட் லுத்துலி", "text": "ஆல்பர்ட் லுத்துலி\n\nஆல்பர்ட் ஜான் லுத்துலி (\"Albert John Lutuli\") அல்லது சுலு மொழியில் முவும்பி (\"Mvumbi\", 1898 - 21 சூலை 1967) தென்னாப்பிரிக்காவின் அரசியல்வாதி ஆவார். ஆசிரியராகப் பணியாற்றிய இவர் தென்னாப்பிரிக்காவின் வெள்ளியின சிறுபான்மை அரசு ஆட்சிக் காலத்தில் ஆப்பிரிக்கத் தேசியக் காங்கிரசின் தலைவராக இருந்தவர். தென்னாப்பிரிக்காவின் இனவொதுக்கல் கொள்கைக்கு எதிராக அறவழிப் போராட்டத்தை முன்னெடுத்தமைக்காக இவருக்கு 1960 ஆம் ஆண்டில் அமைதிக்கான நோபல் பரிசு வழங்கப்பட்டது. இவரே ஐரோப்பா அல்லது அமெரிக்காவுக்கு வெளியே இருந்து முதன்முதலாக அமைதிக்கான நோபல் பரிசு பெற்றவர் ஆவார்.\n"}
{"id": "283559", "url": "https://ta.wikipedia.org/wiki?curid=283559", "title": "கார உலோக ஆலைடு", "text": "கார உலோக ஆலைடு\n\nகார உலோக ஆலைடுகள் \"(Alkali metal halides)\" என்பவை MX என்ற பொது வாய்ப்பாட்டில் அமைந்த கனிம வேதியியல் சேர்மங்களாகும். இங்கு M என்பது கார உலோகத்தையும் X என்பது ஆலசனையும் குறிக்கிறது. இச்சேர்மம் கார ஆலைடுகள் என்றும் அழைக்கப்படுகின்றன. கார உலோக ஆலைடுகள் இவற்றின் பகுதிப் பொருட்களாக உள்ள உலோகங்களுக்கும் ஆலைடுகளுக்கும் வர்த்தகரீதியிலான மூலப்பொருளாக உள்ளன. நன்கு அறியப்பட்ட கார உலோக ஆலைடு மேசை உப்பு எனப்படும் சோடியம் குளோரைடு ஆகும். \n\nSection::::அமைப்பு.\nபெரும்பாலான கார உலோக ஆலைடுகள் முக மைய கனசதுர அணிக்கோவைகளாக படிகமாகின்றன. இவ்வமைப்பில், உலோகங்கள், ஆலைடுகள் இரண்டுமே எண்முக ஒருங்கிணைப்பு வடிவம் கொண்டுள்ளன. ஒவ்வொரு அயனியும் 6 என்ற அணைவு எண்ணைக் கொண்டுள்ளன. சீசியம் குளோரைடு, சீசியம் புரோமைடு மற்றும் சீசியம் அயோடைடு ஆகிய சேர்மங்கள் பொருள் மைய கனசதுர அணிக்கோவைகளாக படிகமாகின்றன. இதில் உள்ள ஒவ்வொரு அயனியும் 6 என்ற அணைவு எண்ணைக் கொண்டுள்ளன.\n\nSection::::பண்புகள்.\nநிறமற்ற படிகத் திண்மங்களாக கார உலோக ஆலைடுகள் காணப்படுகின்றன. பொடியாக அரைக்கப்பட்ட தூளாக இருக்கும் போது இவை வெண்மையாகக் காணப்படுகின்றன. மிக அதிக உருகுநிலை கொண்டுள்ள இச்சேர்மங்கள் பலநூறு பாகைகள் வெப்பநிலைக்கு பின்னரே திரவமாகின்றன. இச்சேர்மங்களின் அதிகமான உருகுநிலை இவற்றின் உயர் அணிக்கோவை ஆற்றல் மதிப்பைப் வெளிப்படுத்துகிறது. மிகவுயர் வெப்பநிலையில் இத்திரவங்கள் ஆவியாக மாற்றமடைந்து ஈரணு மூலக்கூற்று வாயுக்களைத் தருகின்றன.\n\nமுனைவுக் கரைப்பான்களில் கரைந்து இச்சேர்மங்கள், அதிக கரைப்பானேற்றம் மிக்க நேர்மின் அயனி மற்றும் எதிர்மின் அயனிகள் கொண்ட அயனி நீர்மங்களைத் தருகின்றன.\n\nஇங்கு தரப்பட்டுள்ள அட்டவணையில் உள்ள இணைப்புகள், அக்கலவைகள் தனிப்பட்ட கட்டுரைகளுடன் இணைக்கப்பட்டுள்ளது. \nகலவைகள் தவிர கொடுக்கப்பட்டிருக்கும் எண்கள் அவற்றூக்கிடையிலான பாலிங் அளவுகோல் சார்ந்த எலக்ட்ரான் கவர்திறன் வித்தியாசத்தைக் காட்டுகின்றன. எண் அதிகமாக இருந்தால் அச்சேர்மம் அதிக அயனத்தன்மையுடன் இருக்கிறது என்று பொருளாகும்.\n\n"}
{"id": "283569", "url": "https://ta.wikipedia.org/wiki?curid=283569", "title": "சாத்தூர்", "text": "சாத்தூர்\n\nசாத்தூர் (ஆங்கிலம்:Sattur), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் உள்ள சாத்தூர் வட்டம் மற்றும் சாத்தூர் ஊராட்சி ஒன்றியம் ஆகியவற்றின் நிர்வாகத் தலைமையிட நகரமும், நகராட்சியும் ஆகும். இதன் அருகாமையில் எட்டு கி.மீ தாெலைவில் இருக்கன்குடி மாரியம்மன் கோயில் உள்ளது.\n\nSection::::புவியியல்.\nஇவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 56 மீட்டர் (183 அடி) உயரத்தில் இருக்கின்றது.\nSection::::மக்கள்தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி, 24 நகராட்சி மன்ற உறுப்பினர்களையும், 8,093 குடும்பங்களையும் கொண்ட இந்நகரத்தின் மக்கள்தொகை 29,398 ஆகும். அதில் 14,400 ஆண்களும், 14,998 பெண்களும் உள்ளனர். இந்நகரத்தின் எழுத்தறிவு 86.8% மற்றும் பாலின விகிதம் 1000 ஆண்களுக்கு, 1,042 பெண்கள் வீதம் உள்ளனர். 6 வயதிற்குட்பட்ட குழந்தைகளின் எண்ணிக்கை 2691 ஆகவுள்ளது. குழந்தைகள் பாலின விகிதம், 1000 ஆண் குழந்தைகளுக்கு, 913 பெண் குழந்தைகள் வீதம் உள்ளனர். பட்டியல் சாதியினரும் பட்டியல் பழங்குடியினரும் முறையே 2,257 மற்றும் 239 ஆகவுள்ளனர். மக்கள்தொகையில் இந்துக்கள் 91.3%, இசுலாமியர்கள் 3.45%, கிறித்தவர்கள் 5.13% மற்றும் பிறர் 0.12% ஆகவுள்ளனர்.\n\nSection::::பெயர்க்காரணம் மற்றும் வரலாறு.\nசுமார் 500 ஆண்டுகளுக்கு முன்னர் தாத்த தேசிகன் எனும் ஆச்சார்யரான பெருமாள் பக்தர் ஒருவர் இருந்தார். அவர் பெருமாள் ஆலயங்களை எல்லாம் தரிசித்து கொண்டே ஊர் ஊராக செல்வதை வழக்கமாக கொண்டிருந்தார். அவ்வாறு செல்லும் போது வழியில் ஏதேனும் நதிகளை கண்டால் தன்னுடன் எடுத்து செல்லும் பெருமாள் திருமகள் மற்றும் பூமா தேவி சிலைகளை வைத்து பூஜை செய்து பின் எடுத்துச் செல்வதை வழக்கமாக் கொண்டிருந்தார். அவ்வாறாக ஒரு சமயம் தற்போதைய சாத்தூரின் வைப்பாற்று படுகையைக் கண்டு அங்கிருந்த அரச மரத்தடியில் தான் கொண்டு வந்த சிலைகளை வைத்து விட்டு உறக்கத்தில் ஆழ்ந்தார். காலை எழுந்து வழக்கம் போல பூஜைகளை முடித்து விட்டு உற்சவரின் சிலைகளை எடுத்துக் கொண்டு கிளம்ப முயற்சித்தார் அவரால் சிலைகளை அவ்விடம் விட்டு நகர்த்த முடியவில்லை. அப்பொழுது அருகில் இருக்கும் சாஸ்தா கோவிலில் இருந்து வருவதாக கூறிய ஒரு சிறுவன் பகவான் இவ்விடத்தில் இருக்க விரும்புகிறார். எனவே தாங்கள் அவரை இவ்விடத்திலேயே விட்டுவிடுங்கள் எனக் கூறி விட்டு மாயமானான். அந்த ஸ்வாமிகளின் பெயரால் அப்பகுதி தாத்தய்யன் மேடு என வழங்கி வந்தது.\n\nசாத்தூரிலிருந்து 50 மைல் அப்பால் உள்ள சேத்தூர் ஜமீன்தார் மிகவும் பண வசதி படைத்தவர், மிக்க பெருமாள் பக்தி உடையவர். ஆனால் பிறவியிலேயே பார்வை இழந்தவர், தமது ஆச்சார்யரான தாத்தாச்சர்யார் ஸ்வாமி ஒருவரை அணுகி பிரார்த்திக்க ஒரு நாள் அவரது கனவில் பெருமாள் தோன்றினார். அவருக்கு அந்த அரச மரமும் தெளிவாக தெரிந்தது. ஜமீன்தார் பெருமாளைப் பார்த்து பெருமானே என்னைப் பிறவியிலேயே இரு கண்களும் தெரியாதவனாய் படைத்து விட்டாய். நான் எப்படி உன்னை சேவிப்பேன் என முறையிட்டார். உடனே பெருமாள் உனக்கு இன்று முதல் ஒரு கண் தெரியும், நீ என்னை தேடி வந்து என்னை சேவிக்கும் கணமே உனது மறு கண்ணும் உனக்கு தெரியும் என கூறினார். உடனே அந்த ஜமீன்தார் தனது ஆட்களுடன் வெங்கடப்பெருமானை தேடி புறப்பட்டார். அவர்கள் செல்லும் வழியில் தெற்கே அந்த பெருமான் இருப்பதைக் கண்ட அவரது ஆட்கள் ஜமீன்தாரிடம் சொன்னார்கள். அவர் பெருமானே என வணங்கவும் அவருக்கு மற்றொரு கண்ணும் பார்வை வந்தது. மகிழ்ந்த அந்த ஜமீன் பெருமாளுக்கு அங்கு கோவில் கட்ட எண்ணினார். ஆனால் அங்கே சரியான இடம் அமைய வில்லை. எனவே கோவிலைச் சாஸ்தா கோவில் அருகே கட்டி அந்த பகுதிக்கு சாத்தூர் எனவும் அந்த பெருமாளை சாத்தூரப்பன் எனவும் அழைத்தனர்.\n\nஅக்கோவில் குடமுழுக்கு விழா திருப்பதி குருக்கள் தலைமையில் சிறப்பாக நடந்தது. பெருமாள், குருக்கள் ஒருவரிடம் நான் இந்த இடத்திலிருந்து மேற்கு பகுதியில் ஒரு ஆலமரத்தின் அடியில் இருப்பதாகக் கூறி, விவரமறிந்த ஜமீன்தார் அந்த பகுதிக்கு சென்று பார்த்த போது, ஆலமரத்தடியில் வெங்கடாசலபதியைக் கண்டார். அந்த குருக்கள் இந்தப் பகுதி படந்தால் என அழைக்கபடும் எனவும் பெருமாள் குடி கொண்டிருப்பதால் தென் திருப்பதி என அழைக்கப்படும் எனவும் மொழிந்தார். இன்றும் படந்தால் மற்றும் சாத்தூர் என அருகருகே இரண்டு ஊர்களிலும் பெருமாள் கோயில்கள் உள்ளன. ஒவ்வொரு ஆண்டும் ஆனி தேரோட்டத் திருவிழாவின் போது சாத்தூரப்பன், படந்தால் சென்று தங்கிய பின்புதான் தேரில் எழுந்தருள்கிறார் என்பதும் குறிப்பிடத்தக்கது.\n\nSection::::கல்வி.\nசாத்தூரில் ஸ்ரீ ச. இராமசுவாமி நாயுடு நினைவுக் கல்லூரி அமைந்துள்ளது. மேலும் எட்வர்ட் மேல்நிலைப்பள்ளி மற்றும் எத்தல் ஹார்வி பெண்கள் மேல்நிலைப்பள்ளி.மிக பழமை வாய்ந்த ஆயிர வைசிய மேல்நிலைபள்ளி உள்ளது.\n\nSection::::கோயில்கள்.\nசாத்தூரில் ஸ்ரீ வெங்கடாஜலபதி திருக்கோயில், சிவன் கோயில், வழிபாட்டு கரையில் அமைந்துள்ள ஆஞ்சநேயர் கோயில், ஸ்ரீ பத்திரகாளியம்மன் கோவில், மாரியம்மன் மற்றும் காளியம்மன் கோயில், முருகன் கோயில் என பல கோயில்கள் உள்ளன. சாத்தூருக்கு அருகாமையில் அமைந்துள்ள இருக்கன்குடி ஸ்ரீ மாரியம்மன் திருக்கோயில் மிகவும் பிரசித்தி பெற்றது வருடந்தோறும் பல லட்சக்கணக்கான பக்தர்கள் வந்து செல்கின்றனர்.\n\nSection::::தேவாலயங்கள்.\nசாத்தூரில் பல தேவாலயங்கள் உள்ளன. \nமுக்கியமாக C.S.I தூய பவுலின் ஆலயம் மற்றும் ஒரு கத்தோலிக்க ஆலயம் உள்ளது.\n\nSection::::போக்குவரத்து.\nஏழாம் தேசிய நெடுஞ்சாலை இவ்வூரின் வழியாக செல்கிறது.\n\nSection::::நீராதாரம்.\nசாத்தூரில் \"வைப்பாறு\" ஒன்று உள்ளது.\n\nSection::::சேவு.\nசாத்தூரில் தயாாிக்கப்படும் காரச்சேவு மிகவும் பிரசத்தி பெற்றது.. இங்குள்ள நீர், விளையும் மிளகாய் வற்றல், தயாரிப்புமுறையால் கிடைக்கும் ருசிக்காக இச்சேவு அறியப்படுகிறது. முன்பு பனை ஓலைக் கொட்டான்களில் அடைத்துத் தரப்பட்டது. காலப்போக்கில் ஓலைக் கொட்டான்கள் மறைந்து அதற்குப் பதிலாக பாலிதீன் பைகளில் தரப்படுகிறது.\n\n"}
{"id": "283577", "url": "https://ta.wikipedia.org/wiki?curid=283577", "title": "மா உற்பத்தி", "text": "மா உற்பத்தி\n\nமா உற்பத்தி என்பது மாஞ்செடிகள் உற்பத்தி என்பதைக் குறித்த ஒரு கட்டுரையாகும். இந்த ஊரில் இருந்து வெளிநாடுகளுக்கு மாஞ்செடிகள் ஏற்றமதி ஆகின்றன.இலட்சக்கணக்கான ஒட்டு மாஞ்செடிகள் இங்கு உற்பத்தி செய்யப்படுகின்றன. இந்தத் தொழில்நுட்பம் மூலம் வீரியம் மிக்க செடிகள் உற்பத்தி ஆகின்றன. இங்கு பலவகையான இளஞ்செடிகள் கிடைக்கின்றன. பெங்களூரா,ருமானி,இமாம்பசந்து,மல்கோவா,லட்டு,செந்தூராஎன்பவை இங்குக் கிடைக்கும் சிலவகை மாஞ்செடிகள் ஆகும்.இந்த ஊர் கிருஷ்ணகிரி மாவட்டத்தில் போச்சம்பள்ளி வட்டத்தில் பர்கூர் ஒன்றியத்தில் உள்ளது."}
{"id": "283583", "url": "https://ta.wikipedia.org/wiki?curid=283583", "title": "தீர்த்தமலை", "text": "தீர்த்தமலை\n\nதீர்த்தமலை என்பது தமிழ் நாட்டின், தர்மபுரி மாவட்டத்தின் அரூர் வட்டத்திலுள்ள உள்ள ஒரு சிற்றூராகும். இவ்வூர் கிருஷ்ணகிரி மற்றும் தா்மபுரி மாவட்டம் வழியாக செல்லும் தென்பெண்ணை ஆற்றின் அருகில் உள்ளது.\n\nSection::::தீர்த்தகிரீசுவரர் கோயில்.\nஇந்த ஊரில் 1200 அடி உயரத்தில் உள்ள தீர்த்தகிரி அல்லது தீர்த்தமலையில் தீர்த்தகிரீசுவரர் ஆலயம் அமைந்துள்ளது. இங்கு கோயில் வளாகத்தில் உள்ள குன்றில் இருந்து 50 அடி உயரத்தில் கால் அங்குள அளவிற்கு ஒரு குழாயின் வழியாக நீர் ஊற்றிக் கொண்டு இருக்கிறது. கோடைக் காலத்திலும் மழைக் காலங்களிலும் ஆண்டு முழுவதும் குழாயின் வழியாக ஊற்றும் நீரின் அளவு மாறுவதில்லை. இப்புனித நீரை மக்கள் தீர்த்தமாக தெளித்துக் கொள்கின்றனர். மேலும் இங்கு அக்கினிதீர்த்தம், குமாரதீர்த்தம் கெளரிதீர்த்தம், அகத்தியர் தீர்த்தம் போன்ற தீர்த்தங்கள் உள்ளன. எனவே இது தீர்த்தமலை என பெயர் பெற்றது. இம்மலையில் 3000 ஆண்டுகளுக்கு முன்பு வாழ்ந்த சித்தர்கள் சிறு வண்டுகள் போன்ற உயிரினங்கள் வடிவில் வாழ்வதாக மக்கள் நம்புகின்றனர். இம்மலையில் சுமார் 5 ஆண்டுகளுக்கு முன்பு 100 சதுர மீட்டர் பரப்பளவில் மூன்று இடங்களில் மலைப்பகுதியில் மண் புரட்டி போட்டது போல் இயற்கை மாற்றங்கள் நிகழ்ந்தது.\n"}
{"id": "283587", "url": "https://ta.wikipedia.org/wiki?curid=283587", "title": "பெண்ணேஸ்வர மடம்", "text": "பெண்ணேஸ்வர மடம்\n\nபெண்ணேஸ்வரமடம் என்ற ஊர் கிருஷ்ணகிரி மாவட்டத்தில் காவேரிப்பட்டணம் வட்டாரத்தின் பெண்ணேஸ்வர மடம் ஊராட்சியைச் சேர்ந்த சிற்றூராகும். \n\nSection::::பெண்ணேசுவரர் கோயில்.\nஇவ்வூரில் மிகப் பழமையான சிவன் கோயில் உள்ளது. கோயிலின் பெயர் பெண்ணேஸ்வரர் கோயில் ஆகும். கோயில் அருகே தென்பெண்ணை ஆறு பாய்கிறது. இந்த கோயில் மூன்றாம் குலோத்துங்கச் சோழனால் கட்டப்பட்டது . தமிழ் நாட்டிலேயே அதிகமான நவகண்டச் சிற்பங்களை கொண்டுள்ளது. மேலும் அருகே அதிகமான சிற்பங்களும் உள்ளன.\n"}
{"id": "283617", "url": "https://ta.wikipedia.org/wiki?curid=283617", "title": "குதிரைவாலி", "text": "குதிரைவாலி\n\nகுதிரைவாலி (அல்லது) புல்லுச்சாமை (horse-tail millet, barnyard millet, panicum verticillatum, Echinochloa frumentacea)(இந்திய தினை) புற்கள் வகையைச் சார்ந்த தாவரம் ஆகும். இது ஒருவகைப் புன்செய் பயிர். இத்தானியத்தில் நார்ச்சத்து, மாவுச்சத்து, கொழுப்புச்சத்து, சுண்ணாம்புச்சத்து, பாஸ்பரஸ் மற்றும் இரும்புச்சத்து ஆகியவை உள்ளது. இந்தப் புன்செய்ப் பயிரை 90 நாட்களில் மானாவாரியாகப் பயிரிட்டு அறுவடை செய்யலாம். இந்த சிறுதானியம் உலகில் இந்தியா, பாகிஸ்தான், நேபாளம் போன்ற நாடுகளில் காணப்படுகிறது. இது மூதாதையர் காலத்திலிருந்து உணவாகப்பயன்படுத்தப்பட்டு வரப்படுகிது, ஆனால் இதன் பூர்வீகம் எது என்று தெரியவில்லை. நெல் போன்ற பயிர்கள் விளையாத நிலங்களில் இவை அதிகமாகப்பயிரிடப்படுகிறது. இதன் அரிசியை வேகவைத்தும், தண்ணீரில் ஊறவைத்தும் சாப்பிடும் பழக்கம் உள்ளது. இதிலிருந்து கிடைக்கும் விதையை ஊறவைத்து பியர் செய்கிறார்கள். தமிழர்களின் உணவில் இப்பயிர் மிக முக்கிய பங்கு வகித்தது. ﻿\n\n"}
{"id": "283623", "url": "https://ta.wikipedia.org/wiki?curid=283623", "title": "மூஞ்சூறு", "text": "மூஞ்சூறு\n\nமூஞ்சூறு என்பது எலி வகையின் ஒரு இனமாகும். இந்தியாவில் சில மனிதர்கள் இவ்வகை எலியினை (மூஞ்சூறு) விநாயகரின் வாகனம் என்றும் அழைப்பார்கள்.\nஇந்த எலிகள் வீட்டில் வாழ்பவை. உடல் சற்று நீண்டும், தலைப் பகுதி கூராகவும், வால் குட்டையாகவும் இருக்கும். இவை வீட்டில் சிந்திய உணவுகளை உண்டு வாழ்பவை. இடையூறு ஏற்படும்போது இவை \"கீச், கீச்\" என்று ஒலி எழுப்பும். இதன் உடலில் ஒருவித நாற்றம் வீசும். வீட்டின் சுவர் ஓரமாகவே ஓடும். இந்த எலிகள் மக்களுக்கு எவ்வித சேதங்களையும் ஏற்படுத்துவது இல்லை. அதனால் இந்த எலிகளை யாரும் கொல்வதில்லை பெட்டி, அலமாரி, கட்டில், தொம்பை (தானியங்களை சேமித்து வைக்கும் குதிர்) ஆகிய இடங்களில் மறைந்து வாழும்.\n"}
{"id": "283627", "url": "https://ta.wikipedia.org/wiki?curid=283627", "title": "பத்மசிறீ விருது பெற்ற தமிழர் பட்டியல்", "text": "பத்மசிறீ விருது பெற்ற தமிழர் பட்டியல்\n\n"}
{"id": "283642", "url": "https://ta.wikipedia.org/wiki?curid=283642", "title": "பகுரைனில் விளையாட்டு", "text": "பகுரைனில் விளையாட்டு\n\nபகுரைனில் விளையாட்டு \"(Sport in Bahrain)\" நாடு முழுவதும் பரவலாகவும் மிகப்பிரபலமாகவும் விளையாடப்படுகின்றன. பல்வேறு விளையாட்டுகள் இங்கு விளையாடப்பட்டாலும் கால்பந்து மிகமுக்கியமான விளையாட்டாக பிரபலமாகியுள்ளது. கூடைப்பந்து, கைப்பந்து, எறி பந்து முதலியவை மற்ற பிரபலமான பாரம்பரிய விளையாட்டுகளாகும். குதிரைப் பந்தயம், ரக்பி எனப்படும் அஞ்சல் பந்து முதலிய விளையாட்டுகள் கடந்த சில பத்தாண்டுகளில் பிரபலமடைந்து வருகின்றன.\n\nSection::::கால்பந்து.\nபகுரைன் தனது சொந்தநாட்டில் தொழில்முறை கால்பந்து சங்கங்கள் விளையாடுகின்ற முதல்நிலை பகுரைன் பிரீமியர் கூட்டமைப்புப் போட்டிகளை பகுரைன் தனது நாட்டில் நடத்துகிறது. இப்போட்டிகளில் 10 முதல்நிலை கால்பந்து சங்க அணிகள் ஒவ்வொரு அணியுடனும் இரண்டு சுற்றுகளாக முதலில் தொடர் சுழல் முறையில் விளையாடும். இதன்படி ஒவ்வொரு அணியும் 18 ஆட்டங்கள் விளையாடும். இப்போட்டியில் வெற்றி பெறும் அணி ஆசிய கால்பந்துக் கூட்டமைப்புக் கோப்பைக்கான போட்டியில் விளையாடத் தகுதிபெறும். \n\nநாட்டின் இரண்டாம் நிலை கால்பந்து சங்க அணிகளில் இருந்து முன்னேற்றம் மற்றும் புறக்கணிப்பு முறையில், பகுரைன் கால்பந்து கூட்டமைப்பு முதல்நிலை அணிகளை தேர்வு செய்கிறது. மற்ற கூட்டமைப்புப் போட்டிகளைப் போலவே இங்கும் பொதுவாக முதல்கட்ட போட்டிகள் ஒவ்வொரு ஆண்டும் செப்டம்பரில் தொடங்கி மே மாதத்தில் முடிவுக்கு வருகிறது. 1952 ஆம் ஆண்டில் முதலாவது கூட்டமைப்புப் போட்டிகள் பகுரைனில் நடைபெற்றன. அணிகளுக்கான போட்டிகள் உள்ளூர் எதிர்த்து வெளியூர் என்ற அடிப்படையில் நடத்தப்பட்டன. அதாவது போட்டி நடைபெறும் இடம் உள்ளூர் ஆகும். அவ்வூர் அணியுடன் வேறு ஊரைச் சேர்ந்த அணி போட்டியில் விளையாடும். இருப்பினும் எல்லாப் போட்டிகளும் பகுரைன் தேசிய விளையாட்டரங்கத்தில் நடத்தப்பட்டுள்ளன. \nபிரிவுகளில் கடைசியாக இடம்பிடிக்கும் அணி புறக்கணிக்கப்பட்டு அதற்கு மேலாக இருக்கும் அணி அடுத்தக்கட்ட முன்னேற்றம் புறக்கணிப்பு சுற்றுக்கு முன்னேறும். கூட்டமைப்புப் போட்டிகள் வரலாற்றில் மிகுந்த வெற்றிகளைச் சுவைத்த அணியாக அல்-முகர்ரக் கால்பந்து சங்க அணியாகும். தற்போது 2011- 2012 ஆம் ஆண்டிற்கான கூட்டமைப்புப் போட்டிகளில் இரிஃப்பா காற்பந்து சங்க அணி வெற்றி பெற்றது.\n\nSection::::கூடைப்பந்து.\nபகுரைனில் தொழில்முறை கூடைப்பந்தாட்டக் கூட்டமைப்புப் போட்டிகளும் நடைபெறுகின்றன. 11 கூடைப்பந்தாட்டச் சங்கங்கள் இப்போட்டிகளில் விளையாடுகின்றன. ஒர் ஆண்டில் முதல் நான்கு இடங்களைப் பிடிக்கும் அணிகள் தங்கச் சதுரம் நிலைக்கு முன்னேறுகின்றன. அந்நிலையில் முதலிடம் பிடித்த அணி நான்காமிடம் பிடித்த அணியுடனும் இரண்டாமிடம் பிடித்த அணி மூன்றாமிடம் பிடித்த அணியுடனும், மூன்று முறை மோதல் வகை ஆட்டத்தில் ஆடுகின்றன, இதைத் தொடர்ந்து ஐந்து முறை மோதல் ஆட்டம் நிகழ்கிறது.\n\nகூட்டமைப்புப் போட்டிகள் தவிர்த்து சையின் பகுரைன் கூடைப்பந்துக் கோப்பை என்ற மற்றொரு கூடைப்பந்துக் கோப்பையும் இங்கு நடைபெறுகிறது. கூட்டமைப்புப் போட்டியில் முதல் இரண்டு இடங்களைப் பிடிக்கும் அணிகள் இக்கோப்பையை வெல்ல மூன்று மோதல் வகையில் போட்டியிடும். கோப்பையை வெல்லும் அணி பகுரைன் நாட்டுக்காக ஆசிய சங்கங்களின் கூடைப்பந்தாட்டப் போட்டியில் பங்கேற்கும்.\nபூர்வாங்க கூட்டமைப்புப் போட்டிகளுக்கும் கோப்பைப் போட்டிக்கும் சையின் கொடையளிக்கிறது.\n\nஒட்டு மொத்த கூட்டமைப்பு போட்டிகளில் பங்கேற்று வெற்றி பெறும் அணிக்கு, அடுத்த ஆண்டில் நடைபெறும் அராபியச் சங்க கூடைப்பந்து வாகையாளர் போட்டியில் பங்கேற்கும் வாய்ப்பு கிடைக்கிறது\n\nSection::::அஞ்சல் பந்து.\nஎழுவர் அஞ்சல் பந்து ஆட்டம் மற்றும் அசல் அஞ்சல் பந்து ஆட்டங்கள் பகுரைனில் ஆடப்படுகின்றன. பகுரைனில் எழுவர் அஞ்சல் பந்திற்கான தேசிய அணியும் இருக்கிறது. இங்கு முதலாவது அஞ்சல் பந்து சங்கம், பிரித்தானிய சங்கத்தின் கிளையாக 1970 ஆம் ஆண்டில் தொடங்கப்பட்டது. தற்பொழுது அஞ்சல் பந்து கூட்டமைப்புப் போட்டிகளும் இங்கு நடைபெறுகின்றன.\n\n"}
{"id": "283644", "url": "https://ta.wikipedia.org/wiki?curid=283644", "title": "நெல்லுக்கு சக்களத்தி", "text": "நெல்லுக்கு சக்களத்தி\n\nநெல்லுக்கு சக்களத்தி (அறிவியல்பெயர் : Echinochloa oryzoides) இது ஒரு புற்கள் வகையைச்சார்ந்த தாவரம் ஆகும். இவை நெல் வயல்களில் நெல்பயிருக்கு ஊடாக செழித்து வளரும் தன்மை கொண்டது. தோற்றத்தில் நெல்லைப்போல் காட்சி கொடுத்தாலும் இந்த தாவரம் ஒரு போலிநெல் ஆகும். குறிப்பிட காலங்கள் கழித்து களையெடுப்பது போல் வேரோடு பிடுங்கி விடுவார்கள்.\n\n"}
{"id": "283646", "url": "https://ta.wikipedia.org/wiki?curid=283646", "title": "கொரியக் கலை", "text": "கொரியக் கலை\n\nகொரியக் கலை அணிஎழுத்து, இசை, ஓவியங்கள் பாண்டவியல் (pottery), ஆகியவற்றை உள்ளடக்கும். இவை இயற்கை வடிவங்களும் பரப்பு அழகூட்டலும் அடர்வண்ணங்களும் உரத்த ஒலிகளும் கொண்டிருக்கும்.\n\nSection::::அறிமுகம்.\nகொரியக் கலையின் மிகப் பழைய எடுத்துக்காட்டாக கி.மு 3000 சார்ந்த கற்காலப் பணிகளைக் கூறலாம். இவற்றுள் பெரும்பாலும் இறைசார்த்தும் சிற்பங்கள் அமைகின்றன. அண்மையில் பாறைக் கீறல்கள் கண்டுபிடிக்கப்பட்டுள்ளன.\n\nஇந்தத் தொடக்கக்கால வகைகளுக்குப் பின்னர் கொரிய அரசு, பெர்ரசு கலைப்பாணிகள் அல்லது முறைமைகள் உருவாகின. கொரியக் கலைஞர்கள் சிலவேளைகளில் சீன மரபுகளை உருமாற்றிய வடிவங்களைப் படைத்தனர். என்றாலும் இவை தம் நாட்டு எளிய நயத்தையும் இயற்கையின் கவினையும் கொண்டு தன்னியல்பாகத் தோன்றியுள்ளன.\n\nபலதுறைகளில் கோர்யியோப் பேர்ரசுக் காலத்தில் (918-1392) கலைஞர்கள் சிறந்து விளங்கியுள்ளனர். குறிப்பாக பாண்டவியலில் பெருந்திறமையைக் காட்டியுள்ளனர்.\n\nசியோலின் மாவட்டமான இன்சாதோங்கில் கொரியக் கலைச் சந்தை செறிவாக அமைந்துள்ளது. இங்கு 50-க்கும் மேற்பட்ட காட்சியரங்குகள் ஏற்படுத்தப்பட்டுள்ளன. இங்கு நுண்கலைப் படைப்புகளும் பிறவும் ஏலத்தில் விடப்படுகின்றன. இந்தக் காட்சியரங்குகள் கூட்டுறவு முறையில் நடத்தப்படுகிறன. மிக அழகிய வடிவமைப்புகளில் பல கலைப்பொருள்கள் கிடைக்கின்றன. மேலும் ஒவ்வொரு நகரத்திலும் சிறைய வட்டாரக் காட்சியரங்குகள் உருவாக்கி அங்குள்ள கலைஞர்கள் வட்டாரப் படைப்புகளையும் நிகழ்வடிவப் படைப்புகளையும் காட்சிக்கும் விற்பனைக்கும் வைக்கின்றனர். இவற்றில் பல ஊடகப் படைப்புகளும் கிடைக்கின்றன. மேலைய கருத்துப்படிமக் கலைவடிவங்களையும் உருவாக்கிக் காட்சியில் வைக்க முயற்சிகள் மேற்கொள்ளப்படுகின்றன. இவை நியூயார்க்கிலும் சான்பிரான்சிசுக்கோவிலும் இலண்டனிலும் பாரிசிலும் பெருவெற்றி கண்டுள்ளன.\n\nSection::::வரலாறு.\nSection::::அறிமுகம்.\nகொரியக் கலைப் பண்பாட்டின் தனித்தன்மையைக் கலைத்தொழில் வல்லுநர்கள் ஏற்று வெளிப்படையாக அறிவித்துள்ளனர். இவை சீனக் கலையைப் பரப்புவதோடு தனது சொந்த வடிவங்களையும் ஒப்புயர்வாகப் படைக்குந் திறனையும் வெளிப்படுத்தியுள்ளன. \"ஒரு நாடு தோற்றுவித்து வளர்த்தெடுக்கும் கலை அந்நாட்டிற்கே சொந்தமானதாகும்.\" \n\nSection::::புதிய கற்காலம்.\nமாந்தர் கொரியாவில் குறைந்தது கி.மு 50,000 ஆண்டுகள் அளவில் குடியேறி உள்ளனர். இங்கே கி.மு 7000 ஆண்டு காலப் பாண்டங்கள் கிடைத்துள்ளன. இவை களிமண்ணால் செய்யப்பட்டு, 700 பாகை செல்சியசு வெப்பநிலையில் திறந்த அல்லது மூடிய சூளைகளில் இட்டுச் சுடப்பட்டுள்ளன. .\n\nகி.மு 7000 ஆண்டளவில் கிட்த்த பாண்டங்கள் தட்டையான அடியைக் கொண்டுள்ளன. மேற்பரப்பு பொருக்குக் கலைவடிவங்களால் அழகுபடுத்தப்பட்டுள்ளன. மேலெழுந்தவாரியான கிடைக்கோடுகளும் உருவப் பொதிவுகளும் காணப்படுகின்றன.இவை யுங்கி-முன் பாண்டங்கள் எனப்படுகின்றன. .\n\nயேயுல்முன் வகைப் பாண்டங்கள் கூம்பு அடியமைந்து சீப்புப் பாணிப் பொதிவுடன் காணப்படுகின்றன. இவை கி.மு 6000 ஆண்டளவினவாக உள்ளன. இவை சைபீரியப் பாண்டங்களை ஒத்துள்ளன. .\n\nமுமுன்-வகைப் பாண்டங்கள் தோராயமாக கி.மு 2000 ஆண்டளவில் கிடைக்கின்றன. இவை ஒப்பனையின்றி பெரிய வடிவில் செய்யப்பட்டுள்ளன. இவை சமையலுக்கும் பொருள்களைத் தேக்கவும் பயன்பட்டுள்ளன.\n\nSection::::செம்புக் காலம்.\nகி.மு 2000 முதல் கி.மு 300 கால இடைவெளியில் கொரியாவில் வெண்கலப் பொருள்கள் இறக்குமதி செய்து வெண்கலப் பாண்டங்கள் செய்யும் பணி நடந்துள்ளது.கி.மு 7 ஆம் நூற்றாண்டளவில் வட்டார வெண்கலத் தொழில்துறை வளர்ந்து விட்டது என்பது கொரிய வெண்கல ஈய விகிதம் மாறுபடுவதில் இருந்து தெரியவருகிறது. . இக்காலத்தில் இங்கு வாள்கள், ஈட்டிகள், குந்தங்கள் செய்யப்பட்டுள்ளன. மேலும், சடங்குகளுக்குத் தேவைப்படும் கண்ணாடிகள், மணிகள், தப்பட்டைகள் போன்றவையும் செய்யப்பட்டுள்ளன..\n\nSection::::இரும்புக் காலம்.\nகொரியாவில் இரும்புக் காலம் கி.மு 300 இல் தொடங்கியுள்ளது. சீனாவிலும் யப்பானிலும் கொரிய இரும்புக்கு பெருஞ்சந்தை நிலவியுள்ளது.. கொரியப் பாண்டவியல் உயர்நிலை எய்தியிருந்தது. குயவர்ச் சக்கரமும் பல்லடுக்கு மூடிய சூளையும் அடியடுப்பும் மேலெழும் தீக்கொழுந்து முறையும் வழக்கில் இருந்துள்ளன.\n\nSection::::மூன்று பேரரசுகள்.\nமுப்பேரரசுகளின் காலம் கி.மு 57 இல் இருந்து கி.பி 668 வரை நிலவியது. இந்தக் காலத்தில் கோகுரியியோ, பயேக்யே, சில்லா ஆகிய மூன்று கொரியப் பேரரசுகள் கொரியத் தீவகத்தை ஆண்டன.\n\nSection::::கோகுரியியோ.\nபுத்த மதம் கி.பி 372 இல் கொரியாவில் அறிமுகமாகியது. மஞ்சூரியாவிலும் வட சீன வீ அரசு போன்ற வடக்கு சீன அரசுகளுக்கு அருகில் இருந்த கொரியாவின் வடக்குப் பகுதியிலும் பரவியிருந்த்தால் இது எளிதாகியது எனலாம். புத்த மதம் கோகுரியியோ அரசர்கள் புத்தக் கலையிலும் கட்டிடக் கவினியலிலும் ஆர்வத்தோடு ஈடுபடவைத்தது. கோகுரியியோக் கலையின் குறிப்பிட்த் தகுந்த கூறுபாடு கல்லறை மூரல் ஓவியங்களாகும். இக்கலை நிகழ்கால அரச வாழ்வையும் பண்பாட்டையும் படம்பிடித்தது. கோகுரியியோ ஓவியங்கள் யப்பான் உட்பட்ட கிழக்காசியப் பண்பாட்டில் செலுத்திய தாக்கத்தால் கொகுரியியோ கல்லறை வளாகத்தை யுனசுகோ உலக மரபுச் சின்னமாக அறிவித்துள்ளது.எடுத்துகாட்டாக யப்பானின் ஃஓரியூ-யி மூரல் ஓவியங்கள் கோகுரியியோ தாக்கம் உள்ளவை.மூரல் வண்ன ஓவியங்கள் மற்ற இரு கொரிய அரசுகளிலும் பரவியது. இவ்வரசுகளின் கட்டிடக் கவினியலையும் ஆடைகளையும் புரிந்திட உதவும் புத்தக் கருப்பொருள்களை இம்மூரல் ஓவியங்கள் தீட்டின. இவற்றில் தான் தொடக்கநிலைக் கொரிய இயற்கைக் காட்சிகள் தீட்டப்பட்டன. என்றாலும் கல்லறைச் செல்வங்களை எளிதாக அணுகமுடிந்ததால் அவை வேகமாகச் சூறையாடப்பட்டன.\n\nSection::::கயா.\nகயா என்பது நகரக் குடியரசுகளின் கூட்டாட்சியாகும். இது நடுவண் கட்டுபாடுள்ள அரசல்ல. இது சில்லா, பயேக்யே அரசுகளின் கலையையும் மர வடிவம் தாங்கிய பொன்முடிகளையும் ஒத்த கலையையும் அரசுமுடிகளையும் பெற்றிருந்தது. கய்யாவின் திமுலியில் கண்டெடுக்கப்பட்ட பொறுட்கள் குதிரையைச் சேர்ந்தனவக உள்ளன. இவை கடிவாளம், சேணங்கள், கவசங்கள் போன்றன. இக்காலத்தில் மற்றெக்காலத்தையும் விட கூடுதலான இரும்புப் பொருட்கள் கிடைக்கின்றன.\n\nSection::::வடக்கு-தெற்கு அரசுகள்.\nவடக்கு-தெற்கு அரசுகள் காலம் (கி.பி 698-926)என்பது சில்லா அரசும் பயேக்யே அரசும் முறையே வடக்கிலும் தெற்கிலும் ஒருங்கே அரசுபுரிந்த காலமாகும்.\n\nSection::::கட்டிடக் கவினியலும் உள்வடிவமைப்பும்.\nகொரியாவில் நீண்டகால அரண்மனைத் தோட்ட அமைப்பு மரபு உண்டு.\n\nஉருவப் பாணிகள் மரபுவழி கருத்துவரைகளில் இருந்து பெறப்பட்டனவாக உள்ளன. இவை வடிவியல் பாணிகள், மரம், செடி, கொடி உருவங்கள், விலங்குகளின் உருவங்கள், இயற்கைக் கருப்பொருள்கள் போல ஆகிய நான்கு முதன்மைப் பாணிகளாக அமைகின்றன. வடிவியல் உருவங்களில் முக்கோணங்கள், சதுரங்கள், சாய்சதுரங்கள், சட்டகங்கள், சுருள்கள், வாள்பற்கள், வட்டங்கள், நீள்வட்டங்கள், ஒருமைய வட்டங்கள் ஆகியவை அமைகின்றன. பாறை ஓவியங்களில் வேட்டை, உணவுத் தேடல் காலஞ்சார்ந்த விலங்குருவங்களும் பிற செயல்பாடுகளும் காணப்படுகின்றன. இவ்வகை அழகுருவங்கள் கோயிற் கதவுகளிலும் இறைவிச் சிலைகளிலும் ஆடைகளிலும் வீட்டு இருக்கைகளிலும் அன்றாடப் பொருட்களிலும் குறிப்பாக விசிறி, கரண்டிகளிலும் அமைகின்றன.\n\n"}
{"id": "283648", "url": "https://ta.wikipedia.org/wiki?curid=283648", "title": "பாக்குப்பட்டை", "text": "பாக்குப்பட்டை\n\nபாக்குப்பட்டை (Ehretia laevis) என்பது ஒரு சிறிய வகை தாவரம் ஆகும். இதனை \"குருவிச்சி\" என்றும் அழைப்பார்கள். இது பூக்கும் தாவரம் ஆகும். இதன் தாயகம் இந்தியா என்றாலும் லாவோஸ், பர்மா, வியட்நாம், பாக்கிஸ்தான் போன்ற நாடுகளிலும் காணப்படுகிறது. ,,\n"}
{"id": "283650", "url": "https://ta.wikipedia.org/wiki?curid=283650", "title": "நழுவு சட்டம்", "text": "நழுவு சட்டம்\n\nநழுவு சட்டம் அல்லது நழுவு கோல் (\"slide rule\") என்பது ஒரு ஒப்புமைக் கணிப்பொறி ஆகும். பெருக்கல், வகுத்தல் செயல்களுக்கும் N ஆம் மூலங்கள், மடக்கைகள், முக்கோணவியல் சார்புகளுக்கும் பயன்படுத்தப்படுகிறது. பொதுவாகக் கூட்டல், கழித்தலுக்குப் பயன்படுத்தப்படுவதில்லை. தோற்றத்தில் சாதாரண அளவுகோலை ஒத்ததாக இருந்தாலும், பொதுவாக நீளத்தை அளக்க, நேர்கோடுகள் வரைய நழுவுகோலானது பயன்படுத்தப்படுவதில்லை.\n\nவேறுபட்ட பலவிதமான வடிவங்களில் இருந்தபோதும் இவைக் கணிதக் கணக்கிடுதலுக்குத் தேவையான அளவுகள் குறிக்கப்பட்ட, நீள அல்லது வட்டவடிவமானதாகவே பொதுவாக அமைந்துள்ளன. பறப்பியல், நிதியியல் போன்ற சிறப்புத்துறைகளுக்குப் பயன்படுத்தப்படும் நழுவுகோல்கள், அந்தந்தத் துறைகளின் கணக்கிடுதலுக்குத் தேவையான அளவுகள்க் கொண்டிருக்கும்.\n\nநேப்பியரின் மடக்கையை அடிப்படையாகக் கொண்டு ஆங்கிலக் கணிதவியலாளர் வில்லியம் ஆட்ரெடும் பிறரும் இணைந்து 17 ஆம் நூற்றாண்டில் நழுவுச் சட்டத்தை மேம்படுத்தினர். பை-கணிப்பானின் வரவுக்குமுன், நழுகோல்தான் அறிவியலிலும் பொறியியலிலும் கணக்கிடுதலுக்கு முக்கியமாகப் பயன்படுத்தப்பட்ட கருவியாகும். 1950களிலும் 1960களிலும் எண்ணிம கணக்கிடும் பொறிகள் அறிமுகமாகிக் கொண்டிருந்தபோதும் நழுவுகோலின் பயன்பாடு தொடர்ந்தது. ஆனால் 1974 இல் அறிவியல் கணிப்பானின் அறிமுகத்திற்குப் பின்னர் இதன் பயன்பாடு பெரும்பாலும் மறைந்து போனது.\n\n"}
{"id": "283651", "url": "https://ta.wikipedia.org/wiki?curid=283651", "title": "அமைடோ அமீன்", "text": "அமைடோ அமீன்\n\nஅமைடோ அமீன்கள் \"(Amidoamines)\" என்பவை கொழுப்பு அமிலங்கள் மற்றும் ஈரமீன்கள் சேர்ந்து உருவாகும் வேதிச்சேர்மங்கள் ஆகும். கோக்கமிடோபுரொபைல் பெட்டாயின் போன்ற மேற்பரப்புச் செயலிகள் தயாரிக்கும் தொகுப்பு வினைகளில் இடைநிலையாக இச்சேர்மம் உருவாகிறது. இவற்றுள் சிலசேர்மங்கள் உடல் பாதுகாப்புப் பொதுகாப்புப் பொருட்களான சவுக்காரம், முடிக்கழுவிகள் மற்றும் அழகு சாதனப் பொருட்களில் பயன்படுகின்றன. இப்பாக்சி பிசின்களை பதப்படுத்தும் பொருள்களாக அமைடோ அமீன்கள் செயல்படுகின்றன.\n\nகோக்கமிடோபுரொபைல் பெட்டாயினைப் பகுதிப்பொருளாக கொண்ட சேர்மங்களின் ஒவ்வாமை வினைகளுக்கு அமைடோ அமீன்கள் காரணம் என்று திட்டுச் சோதனை முடிவுகள் தெரிவிக்கின்றன.\n"}
{"id": "283654", "url": "https://ta.wikipedia.org/wiki?curid=283654", "title": "நுகர்வோர் குறைதீர் மன்றம்", "text": "நுகர்வோர் குறைதீர் மன்றம்\n\nநுகர்வோர் குறைதீர் மன்றங்கள், நுகர்வோர் பாதுகாப்புச் சட்டத்தின் கீழ் தொடங்கப்பட்டன. ஒவ்வொரு மாநிலத்திலும் மாநில அளவிலும், ஒவ்வொரு மாவட்ட அளவிலும் இது போன்ற நீதிமன்றங்கள் அமைந்துள்ளன. பாதிக்கப்பட்டோர் தமது மனுவினை பதிவுத் தபாலில் அனுப்பினால் கூடப்போதுமானது. நீதிமன்றத்திற்கு அவரோ அல்லது அவரது சார்பில் வேறு ஒருவரோ வந்தால் போதும். வழக்கறிஞர்கள் தேவை என்றால் வைத்துக்கொள்ளலாம். நீதிமன்றம் போன்று நீண்ட நடைமுறைகள் ஏதும் இல்லை. எதிர் தரப்பிற்கும் வாய்ப்புகள் அளிக்கப்படுகிறது. குறைந்தபட்ச நீதிமன்ற கட்டணமாக ரூ.100/ ரூபயும், அதிக பட்சமாக ரூ.5000/-ரூபயும் செலுத்த வேண்டும். நுகர்வோர் தான் பாதிக்கப்பட்ட இரண்டு ஆண்டுகளுக்குள் நுகர்வோர் நீதிமன்றத்தில் முறையிட வேண்டும். அகில இந்திய அளவில் உள்ள தேசிய நுகர்வோர் பாதுகாப்பு கவுன்சிலின் தீர்ப்பை எதிர்த்து உச்ச நீதிமன்றத்தில் முறையிடலாம். தீர்ப்பு வழங்கிய 30 நாட்களுக்குள் மேல்முறையீடுகள் செய்யலாம்.\n"}
{"id": "283656", "url": "https://ta.wikipedia.org/wiki?curid=283656", "title": "அலுமினியம் பார்மேட்", "text": "அலுமினியம் பார்மேட்\n\nஅலுமினியம் பார்மேட் \"(Aluminium formate)\" என்பது Al(HCOO) என்ற மூலக்கூற்று வாய்ப்பாடு கொண்ட பார்மிக் அமிலத்தின் அலுமினிய உப்பு ஆகும். அலுமினியம் சோப்புகளுடன் பார்மிக் அமிலம் வினைபுரிவதன் வழியாக அலுமினியம் பார்மேட்டைத் தயாரிக்கலாம்.\n"}
{"id": "283663", "url": "https://ta.wikipedia.org/wiki?curid=283663", "title": "போலா தீவு", "text": "போலா தீவு\n\nபோலா தீவு (Bhola Island) வங்காளதேசத்தின் மிகப்பெரிய கடல் தீவு ஆகும். 1,675,000 மக்கட்தொகையும், 1,441 கிமீ (556 சதுர மைல்) பரப்பளவும் கொண்டது. வங்காளதேச நாட்டின் பரிசால் கோட்டத்தில் (Barisal Division) உள்ள போலா மாவட்டத்தின் பெரும்பான்மைப் பகுதியாக இத்தீவு அமைந்துள்ளது. \"தஹின் ஷபாஷ்பூர்\" எனவும் அழைக்கப்படுகிறது.\n\nஆகத்து 2015 ல் போலா தீவின் சுற்றுலா மற்றும் சந்தைத்துறையை மேம்படுத்தும் நோக்கில் வங்காளதேச அரசாங்கத்தின் முயற்சியில் இத்தீவிற்கு ”வங்காளதேசத்து ராணித்தீவு” என்ற புனைப்பெயர் வழங்கப்பட்டது.\n\nSection::::புவியியல்.\nபோலா தீவு மேக்னா ஆற்றின் முகத்துவாரத்தில் அமைந்துள்ளது. இத்தீவின் மொத்த நீளம் 130 கிமீ. தாழ்நிலப்பகுதியில் அமைந்துள்ள இத்தீவு கடல் மட்டத்திலிருந்து 6 அடி உயரத்தில் உள்ளது. முன்பு நீள்வட்ட வடிவத்தில் இருந்த இத்தீவு தற்பொழுது மேக்னா நதி அரிப்பின் காரணமாகவும் கடல் மட்ட உயர்வின் காரணமாகவும் அதன் வடிவம் மாறி வருகிறது. மாறி வரும் சுற்றுச்சூழல் போலா தீவில் தாக்கத்தை ஏற்படுத்துகிறது. \n\nSection::::கல்வி.\nபோலா தீவில் ஆரம்பக்கல்வி முதல் உயர் கல்வி வரைப் பயிற்றுவிக்கும் நிறுவனங்கள் உள்ளன. \nSection::::போக்குவரத்து.\nஇத்தீவுக்கு நீர்வழிப் போக்குவரத்து மட்டுமே உள்ளது . தரைவழியாகப் போக்குவரத்து இல்லை. வங்காளதேசத்தின் தலைநகர் தாக்கா மற்றும் பரிசால் ஆகிய இடங்களுக்கு பயணிகள் மற்றும் சரக்கு படகு போக்குவரத்து அதிகளவில் உள்ளன.\n\nSection::::உணவு.\nவங்காளதேசத்தின் தனித்துவமான எருமைத் தயிருக்கு (டொய் -பெங்காலி ) போலா தீவு பெயர் பெற்றது. இத்தயிர் தயாரிக்கப்படும் செயல்முறை பழமை மாறாமல் இன்றளவும் அப்படியே உள்ளது. பாரம்பரிய களிமண் தொட்டிகளில் இந்த தயிரானது தயாரிக்கப்படுகிறது. இச்செயல்முறைக்கு 18 மணி நேரம் ஆகிறது. திருமணம், மதம், கலாச்சாரம் மற்றும் வழிபாட்டு நிகழ்வுகளின் போது இந்த எருமைத் தயிர் முக்கிய இடம்பெறுகிறது. \n\nSection::::மின்சாரம்.\n1994 ல் ஷாஹ்பஸ்பூரில் இயற்கை எரிவாயு கண்டுபிடிக்கப்பட்டது என்றாலும் மின்சார பற்றாக்குறை பெருமளவில் உள்ளது. அரசு 195 மெகா வாட் திறனுடைய மின்நிலையத்தை கட்டி ஆகத்து 2015 இல் முழுமையாக செயல்பாட்டுக்கு கொண்டு வந்துள்ளது. வங்காள அரசுக்கு சொந்தமான வங்காளதேச மின் கட்டமைப்பு நிறுவனம் ஒரு உயர் மின்னழுத்த மின்சார கடத்து வழித்தடத்தை போலா தீவிற்கும் போர்ஹனுதின் தீவிற்கும் இடையே கட்டமைத்து வருகிறது.\n\nSection::::தகவல் தொடர்புகள்.\nSection::::சமூக வானொலிகள்.\nஇத்தீவில் 14 உள்ளூர் சமூக வானொலி நிலையங்கள் செயல்படுகின்றன.அரசு துறைகள் மற்றும் கிராமப்புற / உள்ளூர் சமூகத்தினரிடையே பயனுள்ள இணைப்பு ஏற்படுதியதன் காரணமாக இச்சமூக வானொலிகள் பேரிடர் அபாயக் குறைப்பில் (Disaster Risk Reduction-DRR) முக்கிய பங்காற்றுகின்றன. \n\nSection::::செய்தித்தாள்கள்.\nசெய்தித்தாள்கள் மற்றும் பருவ தினசரிகள் இரண்டும் (தைனிக் அஜ்கர் போலா, தைனிக் பங்ளர் காந்தா), ஒரு வார இதழ் - (திவாபனி) மற்றும் 1 மாத இதழ் போலா தீவிலிருந்து வெளிவருகின்றன.\n\nSection::::இயற்கைப் பேரிடர்கள்.\nSection::::வெள்ளம் மற்றும் கடல் மட்ட உயர்வு.\nபோலா தீவில் 1995 இல் ஏற்பட்ட வெள்ளத்தால் பாதிக்கும் மேற்பட்ட பகுதிகள் நீரில் மூழ்கியது. இதனால் 500,000 மக்கள் வீடுகளை இழந்தனர். புவி சூடாதல் நிகழ்வால் பனிப்பாறைகள் உருகி இதுபோன்ற தாழ்நிலப் பகுதிகள் கடல் நீரில் மூழ்கி பாதிப்பை ஏற்படுத்துகின்றன. இதே நிலை தொடர்ந்தால் அடுத்த 40 ஆண்டுகளில் இத்தீவின் பாதி மறைந்து விடும் என கருதப்படுகிறது .\n\n2005 ஆம் ஆண்டு ஏற்பட்ட வெள்ளத்தினால் அரை மில்லியனுக்கும் மேலான மக்கள் பாதிக்கப்பட்டனர். தொடர்ச்சியான இயற்கைப் பேரிடர்களால் போலோ தீவில் முன்னர் வாழ்ந்த பெரும்பகுதி மக்கள் தற்போது டாக்கா மற்றும் பிற நகரங்களுக்கு இடம் பெயர்ந்து வாழ்ந்து வருகின்றனர்.\n\nSection::::புயல்கள்.\nபோலா தீவின் தெற்கு எல்லையாக வங்காள விரிகுடா கடல் அமைந்துள்ளது. இக்கடலில் ஏற்படும் காற்றழுத்த தாழ்வு நிலை மற்றும் வானிலை மாற்றங்களால் உண்டாகும் புயல்கள் இத்தீவு மக்களுக்கு பாதிப்புகளை உருவாக்குகிறது.\n\nSection::::வரலாற்று மற்றும் சுற்றுலா இடங்கள்.\nபோலா தீவின் வரலாற்று இடங்களும் சுற்றுலாத் தலங்களும்:\n\nSection::::விவசாயம்.\nஇந்தத் தீவில் மீன்பிடித் தொழிலுக்கு அடுத்து 30 சதவீத மக்கள் விவசாயத் தொழிலில் ஈடுபட்டு வருகின்றனர். இங்கு நெல் முக்கியப் பயிராக விளைவிக்கப்படுகிறது. வெள்ளரி, தர்பூசனி, உருளைக்கிழங்கு, பாக்கு, மிளகாய், வெற்றிலை, தேங்காய் மற்றும் காய்கறிகள் பயிர் செய்யப்படுகின்றன.\n\n"}
{"id": "283664", "url": "https://ta.wikipedia.org/wiki?curid=283664", "title": "நில உச்சவரம்புச் சட்டம் (தமிழ்நாடு)", "text": "நில உச்சவரம்புச் சட்டம் (தமிழ்நாடு)\n\nSection::::நில உச்சவரம்பு சட்டம்.\nதமிழ்நாடு நிலச்சீர்திருத்த (நில உச்சவரம்பு)நிர்ணய சட்டம் 1961 . இச்சட்டம் நடைமுறைக்கு வந்த நாள் 15.2.1970.\nமதராஸ் குடியானவர்கள் பாதுகாப்புச் சட்டம் தமிழ்நாடு நிலச்சீர்திருத்த (நில உச்சவரம்பு)நிர்ணய சட்டம் 1961\n\nSection::::சட்டத்திற்கு எதிரான இயக்கங்கள்.\nஅன்றைய காங்கிரஸ் அரசு சட்டப் பேரவையில் அறிமுகப்படுத்திய நில உச்ச வரம்பு திருத்த சட்டமசோதா நிலப்பிரபுக்களை காப்பாற்றும் நோக்கத்துடன் கொண்டு வரப்பட்டதாக குற்றம் சாட்டிய விவசாயிகள் , அதனை எதிர்த்து மசோதாவில் திருத்தம் கொண்டுவரக்கோரி பி. சீனிவாசராவ் தலைமையிலான தமிழ்நாடு விவசாயிகள் சங்கம் தமிழகம் முழுவதும் மக்களிடம் கோரிக்கையை கொண்டு செல்ல மாபெரும் பாதயாத்திரையை மேற்கொண்டது. தமிழ்நாடு விவசாயிகள் சங்கம் அப்போதைய மாநில தலைவராக இருந்த பி.சீனிவாசராவ் தலைமையில் கோவையிலிருந்து ஒரு அணி யும் அப்போதைய பொதுச்செயலாளர் தோழர் மணலி கந்தசாமி தலைமையில் மதுரையி லிருந்து ஒரு அணியுமாக இரண்டு பகுதிகளி லிருந்து சென்னை நோக்கி நடைப் பயண பிரச்சார இயக்கம் புறப்பட்டது. இரண்டு குழுக்களும் 600 மைல் தூரம் 37 நாட்கள் 50 லட்சத்திற்கும் மேற்பட்ட மக்களிடம் பிரச்சாரம் செய்தனர். \n"}
{"id": "283672", "url": "https://ta.wikipedia.org/wiki?curid=283672", "title": "பள்ளிப்பட்டு வாணியம்பாடி", "text": "பள்ளிப்பட்டு வாணியம்பாடி\n\nபள்ளிப்பட்டு என்னும் ஊராட்சி வேலுார் மாவட்டம் ஆம்புர் சட்டமன்ற தொகுதிக்கு உட்பட்ட பகுதி. வாணியம்பாடி யின் பேருந்து நிலையத்திலிருந்து 3 கி.மீ தொலவில் உள்ளது. பள்ளிப்பட்டு ஊரானது அழகிய ஏரி, பாலாற்று மற்றும் நான்கு பக்கமும் மலைகளாலும் சூழ்ந்த பகுதியாகும்.\n"}
{"id": "283674", "url": "https://ta.wikipedia.org/wiki?curid=283674", "title": "சிறந்த தென்னிந்திய நடன இயக்குநருக்கான பிலிம்பேர் விருது", "text": "சிறந்த தென்னிந்திய நடன இயக்குநருக்கான பிலிம்பேர் விருது\n\nசிறந்த தென்னிந்திய நடன இயக்குநருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் திரைப்படங்களில் சிறப்பான நடனத்தை இயக்கும் நடன இயக்குநருக்கு வழங்கப்படுகிறது.\n\nSection::::விருது வென்றவர்கள்.\nஇவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன.\n"}
{"id": "283685", "url": "https://ta.wikipedia.org/wiki?curid=283685", "title": "குவைத் அரசியல்", "text": "குவைத் அரசியல்\n\nகுவைத் அரசியல் \"(Politics of Kuwait)\" ஒர் அரை சனநாயக அரசியல் அமைப்புடன் கூடிய அரசியலமைப்புச் சட்ட முடியாட்சி அமீரகமாகும். ஓரு தேர்ந்தெடுக்கப்பட்ட பாராளுமன்றம் மற்றும் நியமிக்கப்பட்ட அரசாங்கம் இவை இரண்டிற்கும் இடையே வகுக்கப்பட்ட கலப்பு அரசியல் அமைப்பு இங்கு பின்பற்றப்படுகிறது. நியமிக்கப்பட்ட அரசாங்கத்தில் ஆளும் குடும்பத்தின் ஆதிக்கம் மிகுதியாக இருக்கும்.\n\nகுவைத் நாட்டின் அரசியலமைப்பு 1962 ஆம் ஆண்டு பிரகடனப்படுத்தப்பட்டது. குடியுரிமைகள் மற்றும் அரசியல் உரிமைகள் சுதந்திரமாக கிடைக்கும் மத்தியக்கிழக்கு நாடுகளில் குவைத்தும் ஒன்றாகும். சுதந்திரம் உலகத்தில் எவ்வாறு உள்ளது என்பதைக் கருத்தாய்வு செய்து தரமிட்ட சுதந்திர விளக்கம் என்ற அமெரிக்க அமைப்பு குவைத்தை பகுதி சுதந்திரம் என்ற பிரிவில் வகைப்படுத்தியது. வளைகுடா நாடுகளில் குவைத் மட்டுமே இந்த தரத்தை எட்டியது என்பது குறிப்பிடத்தக்கது ஆகும். Kuwait is the only Gulf state that is ranked \"partly free\". \n\nSection::::அரசியலமைப்பு.\nகுவைத் நாட்டின் அரசியலமைப்பு 1962 ஆம் ஆண்டில் உறுதி செய்யப்பட்டது. இவ்வரசியல் அமைப்பில் குடியரசுத்தலைவர் முறையிலான ஆட்சி மற்றும் நாடாளுமன்ற முறையிலான ஆட்சி இரண்டும் கலந்த கலப்பின அரசுமுறையின் கூறுகள் இருந்தன.\nகுவைத் நாட்டிற்கு ஒரு தேர்ந்தெடுக்கப்பட்ட நாடாளுமன்றம் அவசியம் தேவை என்று அரசியலமைப்பு நிபந்தனை விதித்திருக்கிறது.\nஅமீர் என்பவரே நாட்டின் தலைவர் அவராலேயே ஒரு பிரதமரை நியமிக்க முடியும். அரசியல் அமைப்புச் சட்டம் விதி நான்கின் படி, அமீரின் நியமனத்தை ஏற்கும் அல்லது எதிர்க்கும் உரிமையை குவைத் நாடாளுமன்றத்திற்கு அரசியலமைப்பு அளித்துள்ளது. எனவே அமீரை ஆட்சியிலிருந்து அகற்றும் உரிமை நாடாளுமன்றத்திற்கு வழங்கப்பட்டுள்ளதாகக் கொள்ளலாம். தனடிப்படையில், உடல்நலம் இல்லாமல் இருந்த சாத் அல் சாபாவை குவைத் நாடாளுமன்றம் 2006 ஆம் ஆண்டில் ஆட்சியில் இருந்து அகற்றியது.\n\n21 வயதை அடைந்த குடிமக்கள் அனைவரும் வாக்களிக்கலாம். நாடாளுமன்ற உறுப்பினராக வேண்டுமெனில் ஒருவர் கண்டிப்பாக வாக்களிக்கும் உரிமை உடையவராகவும் குறைந்தபட்சம் 30 வயது நிரம்பியவராகவும் இருக்க வேண்டும். அரசியலமைப்பு வெளிப்படையாக அரசியல் கட்சிகளை ஆதரிக்கிறது. ஆனால் சட்டவிரோத செயல்களை உருவாக்குகின்ற, செயல்படுத்துகின்ற எவரையும் அது ஆதரிக்கவில்லை. நாடாளுமன்ற உறுப்பினர்கள் தனித்தும் அல்லது கட்சிகள் சார்ந்தவராக மற்றும் சித்தாந்தம், குலம், சமூகப்பிரிவு அடிப்படையிலும் செயல்படலாம் \n\nSection::::சட்டமன்ற கிளை (நாடாளுமன்றம்).\nகுவைத்தில் சட்டமியற்றும் அதிகாரம் தேசிய நாடாளுமன்றத்திற்கு இருக்கிறது. அமைச்சர்களை அவர்களின் பதவியை விட்டு நீக்கும் அதிகாரம் இந்த அவையின் குறிப்பிடத்தக்க உரிமையாகும் .\n\nஅரசியல் அமைப்புச் சட்டம் விதி நான்கின் படி, அமீரின் நியமனத்தை ஏற்கும் அல்லது எதிர்க்கும் உரிமையை குவைத் நாடாளுமன்றத்திற்கு அரசியலமைப்பு அளித்துள்ளது. இதனடிப்படையில், உடல்நலம் இல்லாமல் இருந்த சாத் அல் சாபாவை குவைத் நாடாளுமன்றம் 2006 ஆம் ஆண்டில் ஆட்சியில் இருந்து அகற்றியது. அரபு உலகத்தில் குவைத்தின் தேசிய நாடாளுமன்றமே தனித்துவமாக இயங்கும் பாராளுமன்றம் ஆகும். மத்தியக் கிழக்கு நாடுகளில் மிகவும் வலிமையான பாராளுமன்றமும் இதுவேயாகும்.\n\nதேசிய சட்டமன்றத்தில் 50 பாராளுமன்ற உறுப்பினர்கள் இருக்க முடியும். நான்கு ஆண்டுகள் பணிபுரிவதற்காக மக்களின் வாக்கெடுப்பு மூலம் ஐம்பது பிரதிநிதிகள் தேர்ந்தெடுக்கப்படுகிறார்கள். அமைச்சரவை உறுப்பினர்களும் பாராளுமன்றத்தில் பிரதிநிதிகள் போல உட்கார முடியும். \nஅரசியலமைப்பு அமைச்சரவையின் எண்ணிக்கையை 16 எனக் கட்டுப்படுத்துகிறது, அமைச்சரவையில் குறைந்தது ஒரு உறுப்பினராவது மக்களால் தேர்ந்தெடுக்கப்பட்ட பாராளுமன்ற உறுப்பினராக இருக்க வேண்டும்.\n\n"}
{"id": "283690", "url": "https://ta.wikipedia.org/wiki?curid=283690", "title": "சாத் எல் காஃபாரா", "text": "சாத் எல் காஃபாரா\n\nசாத் எல்-காஃபாரா (\"Sadd el-Kafara\") , எகிப்து தலைநகர் கெய்ரோவில் 'காராவி' ஆற்றின் குறுக்கே கட்டப்பட்ட அணையாகும். இந்த அணை பழங்கால எகிப்தியர்களால் கி.மு 2650 ஆம் ஆண்டு கட்டப்பட்டது. இதுதான் உலகிலேயே மிக தொன்மையான அணையாகும். முழுமையாக கட்டப்படாத இந்த அணை 111 மீ நீளமும் 14 மீ உயரமும் கொண்டது. அணையின் மையபாகத்தின் அகலம் 32 மீ. இது சுவர்கள் அமைத்து கட்டப்பட்ட அணை அல்ல. ஆற்றின் குறுக்கே 37 அடி உயரமும் அடிப்பகுதி 78 அடி பருமனும் கொண்ட பெரும் கற்கள் 120 அடி இடைவெளி விட்டு பெரும் கற்சுவர்களைப் போல எழுப்பபட்டன. அந்த இடைவெளியின் அடிப்பாகம் 60 ஆயிரம் டன் எடை கொண்ட கூழாங்கற்களால் நிரப்பப்பட்டன. வெறும் கற்களை ஆற்றில் அடுக்கியே இந்த அணை கட்டப்பட்டது. தொல்லியல் ஆய்வுகள் இந்த அணையின் வயது சுமார் 4600 ஆண்டுகள் என்று கணிக்கின்றன. இந்த அணை இன்று இல்லை. அணையின் எச்சங்கள் மட்டுமே மிஞ்சியுள்ளன. \n"}
{"id": "283693", "url": "https://ta.wikipedia.org/wiki?curid=283693", "title": "உத்மூர்த்தியா", "text": "உத்மூர்த்தியா\n\n﻿﻿உத்மூர்த்தியா () அல்லது ﻿﻿உத்மூர்த் குடியரசு () என்பது உருசியக் குடியரசுக்களுள் ஒன்று. இழெவ்ஸ்க் இதன் தலைநகர். 2010ம் ஆண்டின் மக்கள்தொகைக் கணக்கெடுப்பின்படி இக்குடியரசின் மக்கள்தொகை: 15,21,420.\n\nSection::::வரலாறு.\n﻿﻿உத்மூர்த் மக்களின் பண்பாடு மற்றும் பாரம்பரிய விழிப்புணர்வை அதிகரிக்கும் நோக்கில் நவம்பர் 4, 1920ல் வோத்ஸ்க் தன்னாட்சி ஓப்லாஸ்த் உருவாக்கப்பட்டது; ஜனவரி 1, 1932ல் ﻿﻿உத்மூர்த் தன்னாட்சி ஓப்லாஸ்த் எனப் பெயர் மாற்றப்பட்டது. டிசம்பர் 28, 1934ல் இது மறுசீரமைக்கப்பட்டு ﻿﻿உத்மூர்த் தன்னாட்சி சோவியத் சமத்துவக் குடியரசு என உருவானது. சோவியத் ஒன்றியம் பிளவுபட்டது முதல் இது உத்மூர்த் குடியரசு என அழைக்கப்படுகின்றது.\nஇரண்டாம் உலகப் போர்ச் சூழலில் உக்ரைன் மற்றும் ஐரோப்பிய மேற்கு எல்லைப் பகுதிகளிலிருந்த பல தொழிற்சாலைகள் ﻿﻿உத்மூர்த்தியாவிற்கு கொண்டுவரப்பட்டன.\n\nSection::::புவியியல்.\nகிழக்கு ஐரோப்பியச் சமவேளியின் கிழக்கு பகுதியில் காம ஆற்றுக்கும் வியாத்கா ஆற்றுக்கும் இடையே அமைந்துள்ள இக்குடியரசில் செப்த்ஸா ஆறு, ஈழ் ஆறு, காம ஆறு, கில்மெஸ் ஆறு, சீவ ஆறு முதலிய ஆறுகள் பாய்கின்றன.\n\nSection::::இயற்கை வளங்கள்.\nஇக்குடியரசு பெற்றோலிய எண்ணெய், கரி, கனிம நீர் முதலிய இயற்கை வளங்களைக் கொண்டுள்ளது. 2002ன் கணிப்பின்படி இங்கு 820 மில்லியன் டன் எண்ணெய் இருப்பு உள்ளது. ஆண்டுதோறும் 7 மில்லியன் டன் எண்ணெய் எடுக்கப்படுகின்றது.\nபெரும்பாலும் ஊசியிலைக் காடுகளைக் கொண்டுள்ள இக்குடியரசின் வனப்பகுதி 40%ஆக உள்ளது\n\nSection::::காலநிலை.\nசராசரி சனவரி வெப்பநிலை: \nசராசரி சூலை மாத வெப்பநிலை: \nஆண்டு சராசரி மழைபொழிவு 400–600 மிமீ\n\nSection::::மக்கள் வகைப்பாடு.\n2008ம் ஆண்டு வரை சரிவடைந்து வந்த இக்குடியரசின் மக்கள்தொகை 2010ம் ஆண்டு கணக்கின்படி சற்று ஏற்றமடைந்துள்ளது. இச்சரிவு நகர்ப்புரத்தில் பெருமளவில் இருந்தது. \n\nSection::::பிறப்பு இறப்பு விவரங்கள்.\nமூலம்\n\nSection::::இனக் குழுக்கள்.\n2010ம் ஆண்டின் கணக்கெடுப்பின்படி ﻿﻿உத்மூர்த் குடியரசின் மக்கள்தொகையில் 62.2% உருசியர்கள் 28% பாரம்பரிய ﻿﻿உத்மூர்த் இனமக்கள் 6.7% தாத்தார்கள் 0.6% உக்ரேனியர்கள் 0.6% மாரி மக்கள் எனப் பலவகையான இனக்குழுக்கள் உள்ளனர்.\nஉலகிலுள்ள ﻿﻿உத்மூர்த் மக்கள் தொகையில் மூன்றில் இரு பங்கினர் இக்குடியரசில் வாழ்கின்றனர்.\n\nSection::::பண்பாடு.\n﻿﻿உத்மூர்த்தியாவின் வரலாற்றையும் பண்பாட்டையும் எடுத்துரைக்கும் வகையில் எட்டு தொழில்முறை திரையரங்குகளும் ஒரு பாரிய இசைக்குழு சமூகமும் பத்திற்கும் மேற்பட்ட மாநில மற்றும் பொது அருங்காட்சியகங்களும் உள்ளன. \nசராபுல் வரலாறு மற்றும் பண்பாட்டு அருங்காட்சியகம், வோத்கின்ஸ்க்கிலுள்ள சாய்க்கோவ்ஸ்கி அருங்காட்சியகம் முதலியன குறிப்பிடத்தகுந்தன.\nபழைமையான ஆயுத அருங்காட்சியகங்களில் ஒன்றும் நவம்பர் 2004 ல் அர்ப்பணிக்கப்பட்ட கலாஷ்னிக்கவ் அருங்காட்சியகமும் இழெவ்ஸ்க்கில் உள்ளது. \nசோவியத் ஒன்றியம் உடைந்தபின் உரால் பகுதி மக்களால் பண்பாட்டு வருநிகழ்வியம் (\"Ethnofuturism\") என்ற பண்பாட்டு இயக்கம் பரிணமித்துள்ளது. \n\nSection::::சமயம்.\n2012ம் ஆண்டின் கணக்கெடுப்பின்படி, ﻿﻿உத்மூர்த் மக்கள் தொகையில் 33.1% உருசிய மரபுவழித் திருச்சபையையும் 5% இணைப்பில்லாத பொதுவான கிறித்துவத்தையும்\n2% பிற மரபுவழி திருச்சபையையும் 4% இசுலாத்தையும் 2% ஸ்லாவிய நாட்டுப்புறச்சமயம் அல்லது ﻿﻿உத்மூர்த் நாட்டுப்புறச்சமயத்தையும் 1% சீர்திருத்தத் திருச்சபை யையும் 1% பழைய நம்பிக்கையையும் பின்பற்றுகின்றனர். மேலும் மக்கள்தொகையில் 29% பேர் இறை நம்பிக்கை கொண்ட ஆனால் சமயப்பற்றற்றவர்கள், 19% நாத்திகர்கள் 3.9% சமயம் குறிப்பிட விரும்பாதோர் அல்லது பிற சமயங்களை பின்பற்றுவோர்கள்.\n\nSection::::அரசியல்.\n﻿﻿உத்மூர்த் குடியரசின் தலைவர் உருசியக் குடியரசுத் தலைவரால் தேர்ந்தெடுக்கப்படுகின்றார். பிப்ரவரி 2004 இல் அலெக்சாண்டர் சலவ்யோவ் ﻿﻿உத்மூர்த் குடியரசின் தலைவராக நியமிக்கப்பட்டார்.\n\nSection::::கல்வி.\nஇக்குடியரசில் உயர்கல்வி பெற ﻿﻿உத்மூர்த் மாநில பல்கலைக்கழகம் மற்றும் இழெவ்ஸ்க் மாநில தொழில்நுட்ப பல்கலைக்கழகம் ஆகியவை உள்ளன.\n\n\n"}
{"id": "283703", "url": "https://ta.wikipedia.org/wiki?curid=283703", "title": "பாக்கித்தான் புவியமைப்பியல் அளவை நிறுவனம்", "text": "பாக்கித்தான் புவியமைப்பியல் அளவை நிறுவனம்\n\nபாக்கித்தான் புவியமைப்பியல் அளவை நிறுவனம் (சுருக்கம்:பா.பு.அ) \"(The Geological Survey of Pakistan\" ( GSP), என்பது பாக்கித்தான் நாட்டின் பெட்ரோலியம் மற்றும் இயற்கை வளங்கள் அமைச்சகத்தின் கீழ் இயங்கும் தனித்துவ மற்றும் தன்னாட்சி நிறுவனம் ஆகும். புவி அறிவியல் அறிவை மேம்படுத்துவதும், அதிகாரப்பூர்வமான வரைபடங்கள் மற்றும் புவியியல் அளவை மீதான திட்டமிட்ட ஆய்வுகள் நடத்துவதும் இத்துறையின் முக்கியப்பணிகளாகும்.\n\nதங்களுடைய நாட்டின் நிலத்தோற்றத்தை பாக்கித்தான் புவியமைப்பியல் அளவைத் துறையின் அறிவியலாளர்கள் முற்றிலுமாக ஆய்வு செய்தார்கள். பாக்கித்தானின் இயற்கை வளங்கள் மற்றும் இயற்கை சீற்றங்கள் நாட்டை அச்சுறுத்தும் வகையில் இருப்பதை அறிந்தனர். புவியமைப்பியல் ஆய்வுகளைத் தவிர்த்து உயிரியல், பொறியியல், நீரியல், வேதியியல் மற்றும் இயற்பியல் போன்ற அறிவியல் துறைகளும் இத்துறையுடன் இணைந்து ஆய்வு செய்யப்பட வேண்டிய துறைகளாகும். உண்மையறியும் நோக்கம் கொண்ட தொடர்ச்சியான ஆய்வுகளால் கனிமங்களைக் கண்டறியவும் தாதுக்களில் இருந்து பிரித்தெடுக்கவும் பல்வேறு முயற்சிகள் மேற்கொள்ளப்பட்டன.\nபாக்கித்தான் புவியமைப்பியல் அளவையின் தலைமை அலுவலகம் குவெட்டா நகரிலும், இதன் பிரதான அலுவலகம் இசுலாமாபாத்திலும், நாடு முழுவதிலும் ஆங்காங்கே மண்டல அலுவலகங்களும் அமைக்கப்பட்டுள்ளன. டாக்டர் இம்ரான்கான் பாக்கித்தான் புவியமைப்பியல் அளவையின் தற்போதைய பொது இயக்குநராக செயல்படுகிறார்.\n\nSection::::வரலாறு.\nஇந்தியாவில் பிரித்தானியப் பேரரசின் எல்லைகளை அறிந்து கொள்வதற்காக புவியமைப்பியல் அளவை நிறுவனத்தை அமைக்க ஐக்கிய இராச்சியத்தின் அரசாங்கம் 1836-1851 ஆண்டு காலத்தின் தொடக்கத்திலேயே முடிவு செய்தது. ஆங்கிலேய புவியமைப்பியல் நிபுணர் டேவிட் வில்லியம்சு, இந்திய புவியமைப்பியல் அளவை நிறுவனத்தை பின்னாளில் தொடங்கினார். \n\nஆங்கிலேயரிடம் இருந்து பாக்கித்தான் சுதந்திரம் பெற்றபிறகு, இந்திய புவியமைப்பியல் அளவை நிறுவனத்தின் வடமேற்கு கிளை உடமைகள் மற்றும் பணியாளர்களுடன் பாக்கித்தான் புவியமைப்பியல் அளவை நிறுவனமாக உருவானது.\n\nபாக்கித்தான் புவியமைப்பியல் அளவை நிறுவனம் தொடங்கப்பட்டபோது மூத்த விஞ்ஞானியாக இருந்த எச்.எல். குரூக்சாங்க் தலைமையில் ஆறு நிலவியலாளர்களும் இரண்டு வேதியியலாளர்களும் பணிபுரிந்தனர். உடனடியாக எச்.எல். குரூக்சாங்க் நிறுவனத்தின் முதலாவது இயக்குநராக நியமிக்கப்பட்டு 1955 ஆம் ஆண்டுவரை அவரே இயக்குநராகவும் செயல்பட்டார். இவரது தலைமையின் கீழ் 1948 ஆம் ஆண்டில் தொழிநுட்ப நிலவியலாளர்கள் எண்ணிக்கை 30 ஆக உயர்த்தப்பட்டது. தொடக்கக் காலத்தில் நீரியல் மற்றும் பொறியியல் துறைகளில் முன்னோடிப் பணிகளில் இந்நிறுவனம் ஈடுபட்டது. பின்னர் இம்முயற்சிகள் இராணுவத்தின் பொறியியல் பிரிவுக்கு மாற்றப்பட்டது. 1949-55 ஆம் ஆண்டு காலத்தில் இந்நிறுவனம் அரசாங்கத்தின் உதவியோடு பாரம்பரிய தளங்கள் தொடர்பான ஆய்வுகளில் கொழும்பு திட்டத்தின் வழியாக கடுமையாக பணியாற்றியது. இந்த நடவடிக்கைகள் காரணமாக நிறுவனம் தன்னுடைய அறிவியல் செயல்படுகளையும் திறனையும் அதிகரித்துக் கொண்டு, பாக்கித்தான் அரசின் முன்னோடி அறிவியல் நிறுவனமாக வளர்ந்தது. 1955 ஆம் ஆண்டு ஆங்கில நிலவியலாளர் இ.ஆர்.கி பாக்கித்தான் புவியமைப்பியல் அளவை நிறுவனத்தின் தலைவராகப் பொறுப்பேற்றார். நிறுவனத்தின் பொறியியல், ஒளியியல் சார்ந்த புவியளவையியல் பிரிவுகளை பெருமளவுக்கு விரிவுபடுத்தினார். திட்டமிட்ட செய்தி இதழ்கள் வெளியிடுவதையும் தொடங்கி வைத்தார். 1959 ஆம் ஆண்டில் குவெட்டாவில் புதிய தலைமை அலுவலகம் கட்டப்பட்டு பாக்கித்தானைச் சேர்ந்த டாக்டர் என்.எம்.கான் நிறுவனத்தின் இயக்குநராக பதவியேற்றார்.\n\n"}
{"id": "283718", "url": "https://ta.wikipedia.org/wiki?curid=283718", "title": "பல்லுறுப்புக்கோவை நெடுமுறை வகுத்தல்", "text": "பல்லுறுப்புக்கோவை நெடுமுறை வகுத்தல்\n\nஇயற்கணிதத்தில், பல்லுறுப்புக்கோவை நெடுமுறை வகுத்தல் அல்லது பல்லுறுப்புக்கோவை நீள்வகுத்தல் (\"polynomial long division\") என்பது ஒரு பல்லுறுப்புக்கோவையை அதன் படிக்குச் சமமான அல்லது குறைந்த படியுடைய மற்றொரு பல்லுறுப்புக்கோவையால் வகுப்பதற்கான படிமுறைத் தீர்வு ஆகும். இது எண்கணிதத்தின் நீள்வகுத்தலின் பொதுமைப்படுத்திய வடிவமாகும். இதன்படி பல்லுறுப்புக்கோவைகளின் வகுத்தலானது, சிறுசிறு எளிய படிகளாகப் பிரிக்கப்பட்டுச் செய்யப்படுகிறது. இந்நீள்வகுத்தலின் குறுக்க வடிவம் தொகுமுறை வகுத்தல் முறை. தொகுமுறை வகுத்தல், நீள்வகுத்தலைவிடக் குறைந்தளவு கணக்கிடுதல்களைக் கொண்ட மேலும் எளிதான முறையாக அமைகிறது.\n\nSection::::எடுத்துக்காட்டுகள்.\nformula_1 பல்லுறுப்புக்கோவையை formula_2 ஆல் வகுக்கக் கிடைக்கும் ஈவு மற்றும் மீதி காணல்:\n\nவகுபடுகோவை பின்வருமாறு எழுதிக்கொள்ளப்படுகிறது:\n\nவழிமுறை:\n\nSection::::யூக்ளிடிய வகுத்தல்.\nஒவ்வொரு பல்லுறுப்புக்கோவைச் சோடி (\"A\", \"B\") (\"B\" ≠ 0) க்கும் \"A\" ஐ \"B\" ஆல் வகுக்கும்போது,\n\nபல்லுறுப்புக்கோவைகள் \"A\" , \"B\" இரண்டின் வகுத்தலில் கிடைக்கும் தனித்தன்மையுடைய ஈவு, மீதிகளான \"Q\" , \"R\" ஐக் காணும்முறை ’’யூக்ளிடிய வகுத்தல்’’ என அழைக்கப்படுகிறது. பல்லுறுப்புக்கோவை நீள்வகுத்தலானது யூக்ளிடிய வகுத்தலின் படிமுறைத் தீர்வாகிறது.\n\nSection::::பயன்பாடுகள்.\nSection::::பல்லுறுப்புக்கோவை காரணியாக்கம்.\nஒரு பல்லுறுப்புக்கோவையின் ஒன்று அல்லது அதற்கு மேற்பட்ட சில மூலங்கள் தெரிந்துகொள்ளப்பட்டால், அந்த பல்லுறுப்புக்கோவையைத் தெரிந்த மூலத்தைக் கொண்டு நீள்வகுத்தல் முறையில் வகுத்து அதன் காரணிகளைக் கண்டுபிடிக்கலாம்.\n\nபல்லுறுப்புக்கோவை \"P\"(\"x\") இன் படி \"n\" ; அதன் ஒரு மூலம் \"r\" என்க. \n\nமேலதிக மூலங்கள் தெரிந்தால் நீள்வகுத்தலை ஈவுக்கோவைகளுக்குத் தொடர்வது மூலமாக பிற காரணிகளையும் பெறலாம். இம்முறையில் நான்குக்கு அதிகமான படிகொண்ட பல்லுறுப்புக்கோவைகளின் காரணிகளைப் பெறமுடியும். ஐம்படி பல்லுறுப்புக்கோவையின் காரணிகளைக் காண்பதற்கு விகிதமுறு மூலத் தேற்றத்தைப் பயன்படுத்தி அதன் ஒரு மூலத்தைக் கண்டுபிடித்த பின்னர், அதைப் பயன்படுத்தி ஐம்படிக்கோவையை நான்காம்படிக் கோவையாகக் காரணிப்படுத்தலாம். பின்னர் அந்த நான்காம்படிக்கோவையைக் காரணிப்படுத்தி அனைத்துக் காரணிகளையும் காண முடியும்.\n\nSection::::பல்லுறுப்புக்கோவைச் சார்புகளுக்குத் தொடுகோடு காணல்.\nஒரு சார்பின் வரைபடத்திற்கு அதன் மீதுள்ள ஒருகுறிப்பிட்ட புள்ளியில் தொடுகோடு காண்பதற்கு பல்லுறுப்புக்கோவை நீள்வகுத்தலைப் பயன்படுத்தலாம்\n\n\"P\"(\"x\") சார்புக்கு புள்ளியில் தொடுகோடு காணல்:\n\n\n"}
{"id": "283719", "url": "https://ta.wikipedia.org/wiki?curid=283719", "title": "புபேசு குப்தா", "text": "புபேசு குப்தா\n\nபுபேசு குப்தா (Bhupesh Gupta 20 அக்டோபர் 1904–6 ஆகசுடு 1981) இந்திய அரசியல்வாதி இந்தியப் பொதுவுடமைக் கட்சித் தலைவர், நாடாளுமன்ற உறுப்பினர் ஆவார். பேச்சாளராகவும் எழுத்தாளாராகவும் இதழாசிரியராகவும் விளங்கியவர்.\n\nSection::::பிறப்பும் கல்வியும்.\nதற்பொழுது வங்கத் தேயத்தில் அமைந்துள்ள மீமன்சிங் மாவட்டத்தில் உள்ள இத்னா என்னும் ஊரில் புபேசு குப்தா பிறந்தார். இசுகாட் சர்ச்சு கல்லூரியில் பயின்றார். மாணவராக இருக்கும்போதே இந்திய விடுதலைப் போராட்டத்தில் கலந்துகொண்டார். மேல் கல்வியின் பொருட்டு இங்கிலாந்துக்குச் சென்ற புபேசு குப்தா அங்கு பொதுவுடைமை மாணவர்களுடன் தோழமையுடன் செயல்பட்டார்.\n\nSection::::சிறை வாழ்க்கை.\nஅனுசீலன் என்னும் புரட்சி அமைப்பில் இணைந்து செயலாற்றினார். இவருடைய முனைப்பான செயல்பாட்டின் காரணமாக 1930 இல் முதன் முதலாக கைது செய்யப் பட்டார். 1931 ஆம் ஆண்டில் இரண்டு முறை கைது செய்யப்பட்டு மீண்டும் 1933 இல் கைது ஆகி 1937 வரை சிறையில் இருந்தார்.\n\n1948 இல் பொதுவுடைமைக் கட்சி இந்தியாவில் தடை செய்யப்பட்டது. அப்போது புபேசு குப்தா தலைமறைவானார் ஆனால் 1951 இல் கைது செய்யப்பட்டு ஏப்பிரல் 1952 வரை சிறையில் இருந்தார்\n\nSection::::இதழாசிரியர்.\n1954 முதல் 1957 வரை புது யுகம் (NEW AGE) இதழில் பதிப்பாசிரியராக இருந்தார். மீண்டும் இரண்டாம் முறையாக 1966 முதல் தம் இறுதி வரை அவ்விதழின் ஆசிரியராக இருந்தார். சுவாதிநாட என்னும் கட்சியின் பத்திரிகையின் ஆசிரியர் குழுவிலும் இருந்தார்.\n\nSection::::பணிகள்.\nசட்டப் படிப்பு முடித்து இங்கிலாந்திலிருந்து திரும்பிய புபேசு குப்தா இந்தியாவில் பொதுவுடைமை இயக்கத்தில் இணைந்தார். 1943 ஆம் ஆண்டில் வங்கத்தில் கடும் பசியும் பஞ்சமும் நிலவியது. அப்போது புபேசு குப்தா நிவாரணப் பணிகளில் ஈடுபட்டார். 1952 முதல் மாநிலங்களவையில் உறுப்பினராகி தம் வாழ்வின் இறுதிக் காலம் வரை அப்பதவியில் இருந்தார். மாநிலங்களவை 100 ஆவது கூட்டம் நிகழ்ந்தபோது புபேசு குப்தாவின் நீண்ட கால பாராளுமன்றச் சேவையைப் பாராட்டி இவருக்குச் சிறப்பு செய்யப்பட்டது. அரசியல், பொருளியல் தொடர்பான சிக்கல்களைப் பற்றிக் கட்டுரைகளைப் பல இதழ்களில் எழுதி வந்தார். பன்னாட்டு பொதுவுடைமை இயக்கக் கூட்டம் புச்சரெச்ட்டில் நடைபெற்ற போது அக்கூட்டதில் கலந்து கொண்டார். பல்வேறு நாடுகளில் நிகழ்ந்த பொதுவுடைமை மாநாடுகளில் கலந்து கொண்டார். 1959 ஆம் ஆண்டில் பீஜிங் சென்று சீன நாட்டுத் தலைவர் மா சே துங் கைச் சந்தித்தார்.\n\n"}
{"id": "283807", "url": "https://ta.wikipedia.org/wiki?curid=283807", "title": "அரித்துவாரமங்கலம்", "text": "அரித்துவாரமங்கலம்\n\nஅரித்துவாரமங்கலம் (Arithuvaramangalam) என்னும் ஊர் தமிழகத்தின் திருவாரூர் மாவட்டத்தில் அமைந்துள்ளது.செம்மொழி காத்த செம்மல் வா. கோபாலசாமி இரகுநாத இராசாளியார் மேலும் அரித்துவாரமங்கலம் தவில் இசைக் கலைஞர் ஏ. கே. பழனிவேல் இவ்வூரில் பிறந்தவர்கள். இவ்வூரானது முன்னர் ஒருங்கிணைந்த தஞ்சாவூர் மாவட்டத்தில் இடம் பெற்றிருந்தது. தஞ்சாவூர் மாவட்டம், அம்மாபேட்டையிலிருந்து இவ்வூர் சுமார் 10 கிலோமீட்டர் தொலைவிலும், கும்பகோணத்திலிருந்து 15 கி.மீ. தொலைவிலும் அமைந்துள்ளது.\n\n"}
{"id": "283814", "url": "https://ta.wikipedia.org/wiki?curid=283814", "title": "வரகூர் ஊராட்சி (தஞ்சாவூர்)", "text": "வரகூர் ஊராட்சி (தஞ்சாவூர்)\n\nவரகூர் ஊராட்சி (\"Varagur Gram Panchayat\"), தமிழ்நாட்டின் தஞ்சாவூர் மாவட்டத்தில் உள்ள திருவையாறு வட்டாரத்தில் அமைந்துள்ளது. இந்த ஊராட்சி, திருவையாறு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். \n\nSection::::மக்கள் தொகை.\n2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2,833 பேர் வசிக்கின்றனர். இந்த ஊராட்சியில் மொத்தம் 719 வீடுகள் உள்ளன.\n\nSection::::தொழில்.\nஇங்கு பச்சைப் பசேல் வயல் பகுதிகள் அதிக அளவில் உள்ளன. இங்கு நெல், வாழை, கரும்பு, வெற்றிலை ஆகியவை அதிக அளவில் பயிர் செய்யப்படுகின்றன. \n\nSection::::பிற தகவல்.\nஇங்கு அரசு உயர்நிலைப்பள்ளி சுமார் 350 மாணவர்களுடன் இயங்கி வருகிறது. இங்கிருந்து சுமார் 10 கி.மீ. சுற்றளவிற்குள் திருக்காட்டுப்பள்ளி, பூண்டி ஆகிய சமயத் தலங்கள் உள்ளன. இவ்வூரில் புகழ் பெற்ற வெங்கடேசப் பெருமாள் கோயில் உள்ளது. இங்கு நடைபெறும் உறியடித்திருவிழா, தஞ்சாவூர் மாவட்டத்தில் புகழ் பெற்றதாகும்.\n\n"}
{"id": "283829", "url": "https://ta.wikipedia.org/wiki?curid=283829", "title": "அம்பாறை மாவட்ட ஸியாரங்கள் (சமாதிகள்)", "text": "அம்பாறை மாவட்ட ஸியாரங்கள் (சமாதிகள்)\n\nஸியாரம் என்னும் அரேபியச் சொல்லுக்கு சமாதி என்ற பொருளுண்டு. முஸ்லிம் பெரியார்களது அடக்கஸ்தலங்களை ஸியாரங்கள் என்று குறிப்பிடுவர். முஸ்லிம் குடியிருப்புகளுக்குச் சான்று பகரும் இவை அம்பாறை மாவட்டத்தில் பல கிராமங்களில் காணப்படுகின்றன. பிற நாடுகளிலிருந்தும், வேறு ஊர்களிலிருந்தும் இங்குள்ள மக்களை இஸ்லாமிய வாழ்க்கையின்பால் அழைப்பதற்காக வருகை தந்து, அவர்களோடு வாழ்ந்து சமாதியடைந்திருக்கும் முஸ்லிம் பெரியார்களின் சமாதிகள் பற்றிய குறிப்புக்களைப் பார்ப்போம்.\n\nSection::::ஸியாரங்கள் பட்டியல்.\nSection::::செய்யித் அப்துர்றஹ்மான் ஹழரமி மெளலானா.\n18 ம் நூற்றாண்டின் நடுப்பகுதியில் 'ஹழரமெளத்' என்னும் இடத்தைப் பிறப்பிடமாகக் கொண்ட செய்யித் அப்துர்றஹ்மான் மெளலானா மருதமுனைக்கு வந்து, அங்குள்ள மக்களுக்கு மார்க்க ஞானத்தையும், இஸ்லாமிய வழிமுறைகளையும் போதித்து வந்தார்கள். அந்நூற்றாண்டின் இறுதிப்பகுதியில் இறையடி சேர்ந்து அங்கேயே அடக்கம் செய்யப்பட்டார்கள். அவர்களது சமாதி மஸ்ஜிதுல் கபீர் பள்ளிவாசலில் உள்ளது.\n\nSection::::ஹாஜி ஐதுரூஸ் மெளலானா.\n1860 ம் ஆண்டு யெமன் நாட்டிலிருந்து மருதமுனைக் கிராமத்துக்கு வருகை தந்து, மஸ்ஜிதுல் நூர் பள்ளிவாசலில் தங்கியிருந்து சன்மார்க்கப் பணியாற்றி வந்த செய்யித் உத்மான் அஹ்தலி மெளலானா அவர்கள், மருதமுனையில் சரிபா உம்மா என்னும் பெண்ணை மணமுடித்து இல்வாழ்க்கை நடாத்தி வந்தார்கள். அவர்களிருவருக்கும் பிறந்த ஐதுரூஸ் மெளலானா அவர்கள் இந்தியாவிலுள்ள பாக்கியாத்துஸ் ஸாலிஹாத் அரபுக்கல்லூரியில் கல்வி கற்று மீண்டும் மருதமுனைக்கு வந்து சன்மார்க்கப் பணியாற்றினார்கள். ஷாதுலியா தரீக்காவின் கலீபாவாகிய இவர்கள் தமது 85 வது வயதில் 1950 ம் ஆண்டு இறையடி சேர்ந்தார்கள். இவர்களது சமாதி பள்ளிவாசலிலேயே அமைந்துள்ளது.\n\nSection::::பெரிய மெளலானா அப்பா.\nஈராக் நாட்டிலிருந்து 1826 ம் ஆண்டு இஸ்லாமிய பிரச்சார நோக்குடன் அஸ்ஸெய்யிது இஸ்மாயில் மெளலானா அல்பஃதாதி (வலி) அவர்கள் மருதமுனைக்கு வருகை தந்து. மஸ்ஜிதுன் நூர் பள்ளிவாசலில் தங்கியிருந்து சன்மார்க்கப் பணிகளில் ஈடுபட்டார்கள். அன்னாரின் சமாதி மக்காமடி வீதியில் அமைந்துள்ளது.\n\nSection::::சாய்ந்தமருது அஸ்கோல் அவ்லியா.\n18 ம் நூற்றாண்டின் ஆரம்பத்தில் இந்தியாவிலிருந்து சாய்ந்தமருதுக் கிராமத்துக்கு வருகை தந்த அஸ்கோல் அவ்லியா என்னும் பெரியார் சாய்ந்தமருது ஜும்மா பள்ளிவாசல் காணியில் தங்கியிருந்து மக்களுக்கு நல்லுபதேசம் செய்து வந்தார்கள். அவர்களது சமாதி பள்ளிவாசலின் முன்பக்கத்தில் அமைந்துள்ளது.\n\nSection::::அஸ்ஸெய்கு செய்யிது அப்துல் வாஹிது மெளலானா.\nசங்கைக்குரிய அஸ்ஸெய்கு செய்யிது அப்துல் வாஹிது மெளலானா பின் அஸ்ஸெய்யிது அப்துல் வஹாப் மெளலானா அல் காதிரிய்யி ஐதுரூஸிய்யி அவர்களின் பரம்பரை தென்னிலங்கை வெலிகமவில் சமாதி கொண்டிருக்கும் அஸ்ஸாதாத் முகம்மதிஸ்மாயில் யெமனி (ரஹ்) அவர்களின் வழியாக முகம்மது நபி (ஸல்) அவர்களின் பெரிய தந்தை அப்பாஸ் (ரலி) அவர்களைச் சென்றடைகின்றது. 1908 ல் பொத்துல் கிராமத்தில் பிறந்த இவர்கள் குர்ஆன், ஹதீஸ் ஆகியவைகளைக் கற்றுத் தேர்ந்த பெரும் அறிஞராகவும், யூனானி வைத்தியராகவும், மாணிக்கக்கல் வியாபாரியாகவும் திகழ்ந்தார்கள். கதிர்காமத்தில் 10 ஆண்டுகளை இறைதியானத்தில் கழித்த இவர்கள், இலங்கையில் மட்டுமன்றி இந்தியாவிலும் இருந்த பிரபல அறிஞர்களோடு நல்லுறவு வைத்திருந்தார்கள். காத்தான்குடி, கிண்ணயா, கந்தளாய், முள்ளிப்பொத்தானை முதலிய இடங்களில் பள்ளிவாசல்களை நிறுவ முக்கிய காரணகர்த்தாவாக இருந்த அன்னாரின் சமாதி சாய்ந்தமருது அக்பர் பள்ளிவாசலில் அமைந்திருக்கின்றது.\n\nSection::::அஸ்ஸெய்கு ஹாஜா ஜெளஹர்சா சிஸ்தி.\nஇந்தியாவின் மலபார் பிரதேசத்தைச் சேர்ந்த குண்டுவெட்டி கிராமத்தில் பிறந்த ஹாஜா ஜெளஹர்சா சிஸ்தி அவர்கள் 1880 ம் ஆண்டு சாய்ந்தமருது ஊருக்கு வந்து வாழ்ந்திருந்தார்கள். செல்வந்தராக வாழ்ந்த அவர்கள் மக்களுக்கு நல்லுபதேசம் செய்தது மட்டுமன்றி, சிறந்த தர்மவானாகவும் விளங்கினார்கள். மக்களால் பெரிதும் மதிக்கப்பட்ட அன்னாரின் சமாதி அவர்கள் வாழ்ந்த வீட்டிலேயே அமைந்துள்ளது. தற்போது அந்தக் காணியில் பள்ளிவாசலொன்றும் இயங்கி வருகின்றது.\n\nSection::::மாவடிப்பள்ளி அஸ்ஸெய்கு செய்யது செயின் மெளலானா.\nகாரைதீவு - சம்மாந்துறை பிரதான வீதியின் அருகாமையில் மாவடிப்பள்ளிக் கிராமத்தில் அமைந்திருக்கும் சுமார் 300 வருடங்கள் பழைமையானதும், ஹயாத்து நபியென்று அழைக்கப்படும் ஹில்ரு (அலை) அவர்களின் நினைவிடத்தை அஸ்ஸெய்கு செய்யது செயின் மெளலானா அவர்கள் தமது குடும்பத்தினரோடு பராமரித்து வந்தார்கள். அங்கேயிருந்து மெளலானா அவர்கள் மக்களுக்கு சன்மார்க்க போதனை செய்து, பல அற்புதங்களையும் புரிந்து வந்தார்கள். மக்களின் நலனுக்காக மெளலானா அவர்களால் நட்டு வைக்கப்பட்டிருக்கும் விஷக்கல் மற்றும் கிணறு ஆகியவை இன்றும் உள்ளன. மக்களை இறைவழியில் நடாத்தும் பொருட்டு காலி, மாத்தளை, காத்தான்குடி ஆகிய ஊர்களில் தக்கியாக்களை அமைத்தார்கள். அவைகள் இன்றும் 'செயின் மெளலானா தக்கியா' என்று அழைக்கப்படுகின்றன. அன்னாரின் சமாதி ஹில்ரு (அலை) அவர்களின் நினைவிடத்திலேயே அமைந்துள்ளது.\n\nSection::::கொண்டவட்டுவான் வீரையடி அப்பா.\nகொண்டவட்டுவான் அம்பாறைக்கு மேற்கே 5 கிலோமீற்றர் தூரத்திலுள்ள ஒரு புராதன கிராமமாகும். இங்கு நெல் வயல்கள், குளம் மற்றும் சிறிய முஸ்லிம் குடியிருப்பு, சிறியதொரு தர்ஹா ஆகிய இருந்தன. தற்போது குடியிருப்பு எதுவும் இல்லை. இராணுவ பயிற்சி முகாம் மாத்திரம் உண்டு. அக்கிராமத்தில் இயற்பெயர் தெரியாத வீரையடி அப்பா என்னும் பெரியாரின் சமாதி அமைந்துள்ளது. வீரை மரத்தின் கீழே இச்சமாதி இருப்பதால் மேலே குறிப்பிடப்படும் பெயர் வந்திருக்கலாம்.\n\nSection::::மல்கம்பிட்டி கலந்தர், சிக்கந்தர் அவுலியாக்கள்.\nமல்கம்பிட்டி சம்மாந்துறைக்குத் தெற்கே அமைந்துள்ள நெற்காணிகள் சூழ்ந்திருக்கும் ஒரு கிராமாகும். சம்மாந்துறையில் மக்கள் வாழத்தொடங்கிய சமகாலத்தில் அல்லது அதற்கு முன்பே மல்கம்பிட்டி பிரசித்தி பெற்று விளங்கியது. ஈரான் நாட்டின் கொரஸான் பிரதேசத்தைச் சேர்ந்த சகோதரர்களான மெளலானா சிக்கந்தர் (ரஹ்), மெளலானா கலந்தர் (ரஹ்) ஆகிய இருவரும் அங்கு வந்து, அப்பிரதேச மக்களுக்கு சன்மார்க்க நெறியைப் புகட்டி அவர்களோடு வாழ்ந்திருந்தார்கள். சகோதரர்கள் இருவருடைய சமாதிகளும் அங்குள்ள சிறிய தர்ஹாவில் அருகருகே அமைந்துள்ளன. அவர்களின் சீடர்களான கட்டப்பக்கீர் அப்பா, அலிமலுங்கு அப்பா, அஸானியா உம்மா ஆகியோர்களின் சமாதிகளும் தர்ஹா காணியில் அமைந்திருக்கின்றன.\n\nSection::::காட்டவுலியா.\nஇவர்களது சமாதி சம்மாந்துறை நெல்லுச்சேனைக் கண்டம் என்னும் வயல்வெளியில் அமைந்துள்ளது. இப்பெரியாரின் ஊர், பெயர் தெரியாமலுள்ளது. மக்கள் காடு வெட்டி கழனிகளாக்குகின்ற போது இச்சமாதியைக் கண்டதனால் காட்டவுலியா என்னும் பெயர் ஏற்பட்டிருக்கலாம்.\n\nSection::::குருந்தையடியப்பா.\nஇப்பெரியாரின் சமாதி சம்மாந்துறைக்கு வடமேற்கே குடாவட்டை நடுக்கண்டம் என்னும் வயல்வெளியில் அமைந்துள்ளது. ஊர், பெயர் தெரியாத இப்பெரியார் அங்குள்ள குருந்தை மரத்தினடியில் தியானத்தில் அமர்ந்திருந்தபோது சமாதியடைந்ததனால் குருந்தையடியப்பா என்ற பெயர் ஏற்பட்டிருக்கலாம். ஆண்டுதோறும் அப்பிரதேச மக்கள் இவ்விடத்தில் ஒன்றுகூடி, அன்னாரின் புகழ் பாடி அன்னதானம் வழங்குகின்றனர்.\n\nSection::::மஸ்தார் வாப்பா.\nஆதம்பாவா என்னும் இயற்பெயரைக் கொண்டவரும், \"மலங்கர் ஹாஜி\" என்று தம்மைத்தாமே அழைத்துக்கொண்டவருமான மஸ்தார் வாப்பா அவர்கள் சம்மாந்துறையைச் சேர்ந்தவர்கள். சிறு வயதில் தென்னிந்தியாவுக்குச் சென்று சன்மார்க்கக் கல்வியைப் பயின்ற பின்னர், அங்குள்ள முத்துப்பேட்டை தர்ஹாவில் சில காலம் தங்கியிருந்தார்கள். 1933 ம் ஆண்டு தனது சொந்த ஊரான சம்மாந்துறைக்கு வந்து வாழ்ந்தார்கள். மறைவான ஆன்மீக விடயங்களை தம்மை நாடி வந்த மக்களுக்குப் போதித்ததனால், சம்மாந்துறை மட்டுமன்றி ஏனைய பிரதேசங்களைச் சேர்ந்த மக்களும் வாப்பா அவர்களிடம் வந்து ஆசி பெற்றுச் செல்வதை வழக்கமாகக் கொண்டிருந்தனர். 1960 ம் ஆண்டு இறையடியெய்திய அன்னாரின் சமாதி அவர் வாழ்ந்த சிறிய குடிசையிலேயே அமைந்துள்ளது.\n\nSection::::இறக்காமம் சேகு. சரீப் அவுலியாக்கள்.\n1740 ம் ஆண்டு இந்தியாவிலிருந்து இறக்காமத்துக்கு வருகை தந்த பெரியார்களான சேகு (ரஹ்). சரீப் (ரஹ்) சகோதரர்கள் அங்குள்ள மக்களுக்கு சன்மார்க்க நெறியைப் புகட்டி வாழ்ந்திருந்த காலத்தில் அங்கேயே காலமானார்கள். அவர்கள் இருவருடைய சமாதிகளும் இறக்காமம் ஜும்மா பள்ளிவாசல் நிர்வாகத்தினரால் பரிபாலிக்கப்பட்டு வருகின்றது.\n\nSection::::விறுமாண்டவர்.\n18 ம் நூற்றாண்டில் பர்மா (மியன்மார்) விலிருந்து வந்து நிந்தவூர், அல்லிமுல்லை என்னும் வயற்பிரதேசத்தில் வாழ்ந்திருந்த இப் பெரியாரின் இயற்பெயர் தெரியாது. \"பர்மா ஆண்டகை\" என்பது விறுமாண்டவர் என்று திரிபடைந்திருக்கலாம். அன்னாரின் சமாதி மேற்படி வயற்பிரதேசத்திலேயே அமைந்துள்ளது.\n\nSection::::அட்டப்பள்ளம் நாற்பது முழ அவுலியா.\nஅட்டப்பள்ளம் நிந்தவூருக்கு அருகாமையில் உள்ள ஒரு சிறிய கிராமமாகும். ஏறத்தாள 300 வருடங்களுக்கு முன்னர் அரபு நாடுகளுள் ஒன்றிலிருந்து இங்கு வருகை தந்த இப்பெரியாரின் பெயர் தெரியாமலுள்ளது. இப்பிரதேசத்தில் காடு வெட்டிப் பயிர் செய்யச் சென்றவர்களினால் இச்சமாதி கண்டுபிடிக்கப்பட்டது. இரண்டு ஆலமரங்களுக்கு இடையிலுள்ள சமாதி நாற்பது முழம் (60 அடி) நீளமாக இருப்பதால் மேற்படி பெயர் ஏற்பட்டது. தற்போது சமாதியின் அருகில் சிறியதொரு பள்ளிவாசல் கட்டப்பட்டுள்ளது. இது மாதிரி வேறு 40 முழம் நீளமான சமாதிகள் இலங்கையின் வேறு சில பகுதிகளிலும் உள்ளதாக அறிய முடிகிறது.\n\nSection::::வெள்ளி ஆலிம் சாஹிபு.\nகாத்தான்குடியைப் பிறப்பிடமாகக் கொண்ட வெள்ளி ஆலிம் சாஹிபு அவர்கள் சிறுவயதில் தென்னிந்தியாவில் சன்மார்க்கக் கல்வியைக் கற்று பின்னர் அட்டாளைச்சேனையில் வாழ்ந்து ஆன்மீக நெறியைப் பரப்பினார்கள். அன்னாரின் சமாதி அட்டாளைச்சேனை சூபி மன்ஸிலில் அமைந்துள்ளது. அங்கு அப்துர் ரஹ்மான் ஆலிம் அவர்களது சமாதியும் உள்ளது.\n\nSection::::பக்கீர் மிஸ்கீன் அலிஷா மஃபூப்.\nஅட்டாளைச்சேனைக்கும் அக்கரைப்பற்றும் இடையில் உள்ள தைக்கா நகர் என்று அழைக்கப்படும் கிராமத்தில், இந்தியாவிலிருந்து சன்மார்க்கத்தைப் பிரச்சாரம் செய்வதற்காக இங்கு வருகை தந்து சிறு குடிசையில் வாழ்ந்திருந்த பெரியார் பக்கீர் மிஸ்கீன் அலிஷா மஃபூப் அவர்களின் சமாதி, அவர்கள் வசித்த இடத்திலேயே அமைந்துள்ளது.\n\nSection::::பட்டினப்பள்ளி அஸ்ஸெய்கு அப்துஸ்ஸமது மெளலானா.\n18 ம் நூற்றாண்டில் யெமன் தேசத்திலிருந்து செய்கு இஸ்மாயில் மெளலானா அவரது தோழர் செய்யிது அப்துல் காதிர் மெளலானாவுடன் பிரயாணம் செய்த பாய்மரக்கப்பல் புயற்காற்றில் சிக்கியதனால் அவர்களிருவரும் இலங்கைக்கரையை வந்தடைந்தனர். வெலிகாமத்தில் திருமணம் செய்த செய்கு இஸ்மாயில் மெளலானா அவர்களுக்குப் பிறந்தவர்தான் அஸ்ஸெய்கு அப்துஸ்ஸமது மெளலானா அவர்கள். தனது சிறிய வயதிலேயே புனித குர்ஆனை மனனம் செய்திருந்த அவர்கள் அக்கரைப்பற்றில் திருமணம் முடித்து வாழ்ந்தார்கள். மக்களுக்கு சன்மார்க்க போதனை செய்வதிலும் ஆன்மீக நெறியைப் பரப்புவதிலும் தனது முழு நேரத்தையும் செலவிட்ட அவர்களை மக்கள் \"சின்ன மெளலானா\" என்று பிரியத்துடன் அழைத்து வந்தார்கள். அன்னாரின் சமாதி அக்கரைப்பற்று பட்டினப்பள்ளி முன்றலில் அமைந்துள்ளது.\n\nSection::::அம்பலத்தாறு (வேகாமவெளி) செய்கு சிக்கந்தர் அவுலியா.\nஅக்கரைப்பற்றிலிருந்து நீத்தை வழியாக மாந்தோட்டம் கிராமத்திற்குச் செல்லும் வழியில் 20 கிலோமீற்றர் தூரத்தில் அம்பலத்தாறு கிராமம் உள்ளது. சுமார் 250 வருடங்களுக்கு முன்னர் செய்கு சிக்கந்தர் அவுலியா அவர்கள் தனது குடும்பத்தாருடன் இங்கு வாழ்ந்து மக்களுக்கு ஞான போதனை செய்து மக்களை நல்வழிப்படுத்தினார்கள். அன்னாரின் சமாதி இங்குள்ள சிறிய பள்ளிவாசலில் அமைந்தள்ளது. தற்போது பள்ளிவாசல் புனரமைக்கப்பட்டு வருகின்றது.\n\n"}
{"id": "283830", "url": "https://ta.wikipedia.org/wiki?curid=283830", "title": "செம்புளிச்சான்", "text": "செம்புளிச்சான்\n\nசெம்புளிச்சான் (அறிவியல் பெயர் : Erythroxylum monogynum), (ஆங்கிலம் பெயர் : Red cedar, Bastard Sandal) என்பது வெப்பமண்டலத்தைச் சார்ந்த தாவரம் ஆகும். இந்த தாவரத்தின் பூர்வீகம் தீபகற்ப இந்தியப்பகுதி என்று அறியப்படுகிறது. மேலும் இலங்கையில் பலபகுதிகளிலும் காணப்படுகிரது. இத்தாவரம் சிறிய செடிபோல் இருக்கும்போதே 7 மீட்டர்கள் உயரம் இருக்கும். ஆயுர்வேதத்தில் இதன் கனி மருத்துவத்திற்குப் பயன்படுத்தப்படுகிறது.\n\n\n"}
{"id": "283833", "url": "https://ta.wikipedia.org/wiki?curid=283833", "title": "முதல் கின் பேரரசர் சமாதி", "text": "முதல் கின் பேரரசர் சமாதி\n\nமுதல் கின் பேரரசரான கின் சி குவாங்கின் சமாதி லின்டாங் மாவட்டம், சியான்,சான்சி மாகாணத்தில் உள்ளது. கி.பி.246 தொடங்கி கி.பி.208 வரை, 38 ஆண்டுகள் கட்டுமானப் பணி நடைபெற்றது. இச்சமாதி கின் பேரரசின் தலைநகர் சியான்யாங்கை மாதிரியாகக் கொண்டு வடிவமைக்கப்பட்டுள்ளது. உள்நகரின் சுற்றளவு 2.5 கி.மீ (1.55 மைல்). வெளிநகரின் சுற்றளவு 6.3 கி.மீ (3.99 மைல்). அரசரின் கல்லறை கிழக்கு முகமாக உள்நகரின் தென்மேற்கில் உள்ளது. 76 மீட்டர் உயரமுள்ள குன்றின்கீழ் அமைக்கப்பட்டுள்ளது. சமாதிக்குன்றுக்கருகே சுடுமண்சுதை படை இதற்குக் காவலாக அமைக்கப்பட்டுள்ளது. \n\n1987 ஆம் ஆண்டு யுனெஸ்கோ உலகப் பாரம்பரியக் களமாக அறிவிக்கப்பட்டது.அகழ்வுப்பணி இன்னும் முழுமை பெறவில்லை. \n\nSection::::வரலாறு.\nகின் பேரரசர், கி.பி.246 இல் தனது 13 ஆவது வயதில் அரியணை ஏறியதும் கட்டுமானப்பணி தொடங்கியது. கி.பி.221 இல் கின் ஆறு நாடுகளைக் கைப்பற்றி, ஒருங்கிணைந்த சீனாவை உருவாக்கி பேரரசர் ஆனதும் கட்டுமானப்பணி முடுக்கம்பெற்றது. \n\nSection::::சிமா கியான் குறிப்பு.\nகின்னின் வாழ்க்கை வரலாற்றை எழுதிய வரலாற்றாசிரியர் சிமா கியான் குறிப்பிலிருந்து,\nSection::::கலகம்.\nகுடியானவர்களின் கலகம் மூண்டபோது, சாங் கான் 7,00,000 பணியாளர்களையும் கலவரத்தை ஒடுக்க அனுப்பினார். கட்டுமானம் சில காலம் பாதிக்கப்பட்டது. சியாங் யூ கல்லறையை சூரையாடியாதாகவும் பின் ஆடு மேய்க்கும் சிறுவன் ஒருவனால் சில பகுதிகள் எரியூட்டப்பட்டதாகவும் சொல்லப்பட்டது. எனினும், பெரிய அளவிலான பாதிப்புகள் எதையும் தற்காலத்திய ஆய்வுகள் உணர்த்தவில்லை. \nSection::::அகழ்வுப்பணிகள்.\nகின் சி குவாங் கல்லறை வளாகம், அவரது பேரரசு, அரண்மனை ஆகியவற்றின் சிறு நகலாகும். கல்லறைக்குன்றைச் சுற்றி, இரு சுற்றுச்சுவர்கள் உள்ளன. உட்சுவர் மற்றும் வெளிசுவருக்கிடையே பல குழிகள் உள்ளன. இவற்றில் பல்வேறு வேலைப்பாடுகளைக் கொண்ட பொருட்கள் உள்ளன. \n\nSection::::சுதைமண்சிற்பங்கள்.\nஉள் சுற்றுச்சுவருக்குள்ளே மேற்கில் வெண்கல தேரும் குதிரைகளும் கண்டுபிடிக்கப்பட்டுள்ளன. மேலும், அமைச்சர்கள், அதிகாரிகளின் சுதைமண்சிற்பங்கள் உள்ளன.\nஉட்சுவருக்கும் வெளிசுவருக்கிமிடையேயுள்ள பகுதியில் காவலர்கள், அவைக் கலைஞர்கள் ஆகியோரின் சுதைமண் சிற்பங்கள்,கல்லாலான கவச உடைகள் உள்ளன. வடக்கில் வெண்கல வாத்து, நாரை, அன்னம் கொண்ட அரச பூங்காவும் இசைக்குழுவும் உள்ளன. வெளிச்சுவருக்கு வெளியே அசல் குதிரைகளும் பழக்குநர்களும் கொண்ட அரச லாயம் உள்ளது. மேற்கில் கட்டாய பணியில் இறந்தத் தொழிலாளர்களின் பெரும் இடுகாடு உள்ளது. \nசுடுமண்சுதைச்சிற்பப் படை 1.5 கிமீ தொலைவில் கிழக்கில் உள்ளது. \nகல்லறைக்குன்று அகழ்வுப்பணி இன்னும் முழுமை பெறவில்லை. எனினும், வேறுபல தொழில்நுட்பங்கள் மூலம் ஆய்வு நடைபெற்று வருகிறது.\n\n"}
{"id": "283847", "url": "https://ta.wikipedia.org/wiki?curid=283847", "title": "ரகுநாத் மகபத்ர", "text": "ரகுநாத் மகபத்ர\n\nரகுநாத் மகபத்ர (\"Raghunath Mohapatra\", பிறப்பு: 24 மார்ச்சு, 1943) ஒரிசா மாநிலத்தின் பூரியில் பிறந்த, கோவில் சிற்பக் கலைஞர் மற்றும் கட்டடக் கலைஞர் ஆவார். கோவில்களின் வடிவமைப்பிலும் கற்சிலைகளின் உருவம், வடிவம், அமைப்பு ஆகியவற்றில் தேர்ந்த அறிவும் அனுபவமும் கொண்டவர்.\n\nSection::::பிறப்பு.\nரகுநாத் மகபத்ர சிற்பக் கலைஞர்கள் குடும்பத்தில் பிறந்தவர். இவருடைய முன்னோர்கள் கொனாரக் கோவில் மற்றும் 12 ஆம் நூற்றாண்டைச் சேர்ந்த பூரி சகன்னாதர் கோவில் போன்றவற்றை நிர்மாணித்தவர்கள் ஆவர்.\n\n\n\n"}
{"id": "283852", "url": "https://ta.wikipedia.org/wiki?curid=283852", "title": "கொரிய அரங்கு", "text": "கொரிய அரங்கு\n\nகொரிய அரங்கு \"(Korean theatre)\" என்பது கொரியாவிலும் வெளிநாடுகளிலும் உள்ள கொரியர்கள் மேடையில் நிகழ்த்தும் அரங்கைக் குறிக்கிறது. இன்றைய கொரிய அரங்கு முனைப்போடு செயல்படுகிறது.\n\nகொரிய அரங்கு 20 ஆம் நூற்றாண்டுக்கு முன்பு நாடக அரங்கை விட நிகழ்த்துதலையே (நிகழ்த்தும் கலைகளையே குறித்தது. அதில் கதைக்கருவுள்ள நாடகம் ஏதும் அமையவில்லை.நிகழ்த்து கலைகளில் நடனம், வெறியாட்டம் போன்ற சாமானிய சடங்குகள், வட்டரங்கு வித்தைகள் ஆகியவை விளங்கின. இவை \"நோலம்\" (놀음) அல்லது \"யியொன்ஃஈ\" (연희) எனப்பட்டன. இதன் பொருள் ஆட்டங்கள் அல்லது விளையாட்டுகள் என்பதாகும்.\n\nகொரியப் பொது அரங்கு வடிவமாக 19 ஆம் நூற்றாண்டுவரை \"தால்சம்\" (탈춤), \"பன்சோரி\" (판소리 ஆகியவை விளங்கின. தால்சம் முகமூடி நடனத்தைக் குறிக்கும்.இதில் நடனத்தின் இடையிடையே பேச்சும் பாட்டும் உறையாடலும் அமையும். இதில் பல எள்ளல்வகை நாடகப் போக்கே பரவலாக அமையும். பன்சோரி என்பது கதைசொல்லல் முறையாகும். இதில் உரையாடல், பாடல், பேச்சு ஊடாக ஒரு மைய நிகழ்த்துநர் முழுக் கதையையும் சொல்லுவார். மற்றொருவர் முரசால் முழங்கி, அவ்வப்போது குரலிசையால் ஒருங்கிசைவையும் உணர்வையும் ஊட்டுவார் . (‘சுயிம்சே’-추임새) . தால்சமோ பன்சோரியோ வாய்மொழிவழி தலைமுறைக்குத் தலைமுறை தொடர்வனவே தவிர இவற்றுக்கு நிலையான எழுது வடிவமேதும் கிடையாது.\nகொரியா 19 ஆம் நூற்றாண்டு பின்பகுதியில் அயல்நாட்டினரை தம் நாட்டில் வர இசைவு அளித்த்தும், முதல் பித்தியல் அறைமேடை அரங்கம், இயோபியுல்-சா(협률사) உருவானது. முதல் புத்தியல் உள்ளரங்கு 1902 இல் கட்டப்பட்ட்து. அதில் புதியவகை நாடகங்கள் (신극) அரங்கேறின. அந்நாளில் மேற்கத்தியவகை நாடகங்களைக் கொரியர்கள் புதுநாடகங்கள் என்றனர். புதிய மேடைமுறை அரிமுகமாகியது. அதில் சேக்சுபியர் நாடகங்கள் நடத்தப்பட்டன. அரங்கு நிகழ்த்துவோரிடையே ஓரியக்கம் தெளிவாகப் புதுநாடகங்களையும் மரபுவழி நாடகங்களையும் வறையறுத்தது. இன்று மரபு நாடகங்கள் வாழும் தேசியச் செல்வங்களாகக் காப்பாற்றப்படுகின்றன.அரசே திறமை மிக்க மரபுவழி நாடகக் கலைஞர்களைத் தேர்வுசெய்து நிதியளித்து அவற்றைப் பேணிக் காத்துவருகிறது. \nநிகழ்கால அரங்கு மூவகைகளில் நடத்தப்படுகிறது. இவை அரசின் மரபு அரங்கு, வல்லுநரின் செய்முறை அரங்கு, தொழில்முறைக் குழும மக்கள் அரங்கு என்பனவாகும். மரபுவழி அரங்கைச் செழிக்கச் செய்ய தேசிய அரங்கு, சீயோல் நிகழ்த்துகலை மையம் அரசால் ஏற்படுத்தப்பட்டுள்ளது. இதில் கொரிய மரபு நாடகங்களும் சேக்சுபியர், செகாவ் நாடகங்களும் அரங்கேற்றப்படுகின்றன. தேகாக்ரோ (대학로), எனப்படும் ‘off-Broadway’ அல்லது ‘off-off-Broadway’ எனும் இரண்டாம்வகை நாடகங்கள் கொரியாவீன் சீயோல் நகரில் நடத்தப்படுகின்றன. இவ்வகை நாடகங்கள் தனிக் கலைஞர்களின் முயற்சியால் செய்முறை வடிவங்களாக நட்த்திப் பார்க்கப்படுகின்றன. இருதி பெருவாரியான அரங்கு மக்கள் அரங்கு ஆகும். பல தொழில்முறைக் குழுமங்கள் சீயோலில் பரந்த இடவெளிகள் உள்ள இடங்களில் பெரிய அரங்குகளைக் கட்டி பெயர்பெற்ர செய்முறைவழி நாடகங்களையும் இசைக் கச்சேரிகளையும் அரங்கேற்றுகின்றன. இவை நிகழ்கால அரங்கு வகைகளைக் குறிப்பனவே. நடைமுறையில் இவை கலந்து நட்த்தப்படுவதும் உண்டு என்பதை நினைவில் நிறுத்தவேண்டும். எனவே சிலவேளைகளில் தொழில்முறைக் குழும அரங்கில் செய்முறை நாடகங்களும் தேகாக்ரோ அரங்கில் பெயர்பெற்ற பிராட்வே இசைக் கச்சேரிகளும் நடக்கலாம். \n\n"}
{"id": "283857", "url": "https://ta.wikipedia.org/wiki?curid=283857", "title": "நிரன் டே", "text": "நிரன் டே\n\nநிரன் டே (\"Niren De\") என்பவர் இந்திய நாட்டு வழக்குரைஞர் ஆவார். நெருக்கடி நிலை பிரகடனம் செய்யப்பட்ட காலகட்டத்தில் இந்திய அட்டார்னி ஜெனரல் பதவியில் இருந்தவர். முன்னதாக இந்திய சொலிசிட்டர் ஜெனரலாகவும் பதவி வகித்தார்.\n\n1976 அக்டோபர் முதல் 1977 மார்ச்சு வரை இந்திய பார் கவுன்சிலின் தலைவராகவும் இருந்தார். 1974 ஆம் ஆண்டில் இவருக்குப் பத்ம விபூசண் விருது இந்திய நடுவண் அரசால் வழங்கப்பட்டது.\n\n"}
{"id": "283858", "url": "https://ta.wikipedia.org/wiki?curid=283858", "title": "ஜுராசிக் பார்க் (புதினம்)", "text": "ஜுராசிக் பார்க் (புதினம்)\n\nஜுராசிக் பார்க் (\"Jurassic Park\") என்பது அமெரிக்க எழுத்தாளர் மைக்கேல் கிரைட்டனால் எழுதப்பட்டு 1990-ஆம் ஆண்டில் வெளிவந்த அறிவியல் புனைவுப் புதினமாகும். இப்புதினத்தில் ஏழு பிரிவுகள் (iterations) உள்ளன.\n\nஇப்புதினமானது, மரபணுப் பொறியியல் குறித்த எச்சரிக்கைக் கதையாக (Cautionary tale) விளங்குகிறது. \nஇத் தொழில்நுட்பத்தைக் கொண்டு மீளுருவாக்கப்பட்ட தொன்மாக்களைக் காட்சிப்படுத்தும் ஒரு கேளிக்கை பூங்காவின் சரிவே இதன் மையக்கருத்தாகும். இதன்மூலம் கணிதக் கருத்தாக்கமான ஒழுங்கின்மை கோட்பாட்டையும், நிஜ வாழ்க்கையின் மீதான அதன் தாக்கத்தையும் இப்புதினம் விளக்குகிறது.\n\nஇதன் தொடர்ச்சியாக மைக்கேல் கிரைட்டனால் எழுதப்பட்ட த லொஸ்ட் வேர்ல்ட் என்ற புதினம் 1995-இல் வெளியானது. பின்பு 1997-இல் இவ்விரு புதினங்களும் \"மைக்கேல் கிரைட்டன்ஸ் ஜுராசிக் வேர்ல்ட்\"(Michael Crichton's Jurassic World) என்ற ஒரே நூலாக வெளியாயின(இத் தொகுப்புக்கும் ஜுராசிக் வேர்ல்ட் திரைப்படத்துக்கும் தொடர்பில்லை).\n\n1993-ஆம் ஆண்டில் அமெரிக்க இயக்குநர் ஸ்டீவன் ஸ்பில்பேர்க், இப் புதினத்தை அடிப்படையாகக் கொண்டு ஜுராசிக் பார்க் என்ற வெற்றிப்படத்தை இயக்கினார். பின்பு அவரே \"த லொஸ்ட் வேர்ல்ட்\" புதினத்தை அடிப்படையாகக் கொண்டு இயக்கினார்.\n\nபின்பு மூன்றாவதாக ஜோ ஜான்ஸ்டன் இயக்கத்தில் ஜுராசிக் பார்க் III என்ற திரைப்படம் 2001-இல் வெளியானது.இரு புதினங்களிலும் இடம்பெற்ற, ஆனால் முந்தைய இரு படங்களிலும் பயன்படுத்தப்படாத உறுப்புகள், கருப்பொருள்கள் மற்றும் காட்சிகளை இப் படம் உள்வாங்கிக் கொண்டது. நான்காவதாக ஜுராசிக் வேர்ல்ட் என்ற திரைப்படம், ஜூன் 12,2015-இல் வெளியானது.\n\nகிரைட்டன், முதன்முதலில், ஒரு தொன்மாவை மீளுருவாக்கும் பட்டதாரி மாணவரைப் பற்றிய திரைக்கதையைத்தான் சிந்தித்து வைத்திருந்தார். பின்பு அக் கதையை வனவிலங்குப் பூங்கா ஒன்றில் நிகழ்வதாக மாற்றியமைத்தார். மேலும் கதையின் விவரிப்பைக் குழந்தைகளின் பார்வையிலிருந்து பெரியவர்களின் பார்வைக்கு மாற்றினார்.\n\nSection::::கதைச் சுருக்கம்.\n1989 ஆம் ஆண்டில், கோஸ்ட்டா ரிக்கா நாட்டிலும் அதன் அருகிலுள்ள ஈஸ்லா நுப்லார் (Isla Nublar) என்ற (கற்பனை) தீவிலும் சில மர்ம விலங்குகள் தொடர்ச்சியாகத் தாக்குதல் நடத்துகின்றன.இறுதியில் அவற்றுள் ஒன்று ப்ரோ காம்ப்ஸோக்னாதஸ் (Procompsognathus) என அடையாளம் காணப்படுகிறது.\n\nஇச்சமயத்தில் தொல்லுயிர் ஆய்வாளர் ஆலன் கிரான்ட் (Dr. Alan Grant) மற்றும் அவரது தொல் தாவரவியல் பட்டதாரி மாணவியான எல்லி சாட்லர் (Ellie Sattler) ஆகியோருக்கு ஓர் அழைப்பு வருகிறது. அவ்வழைப்பை விடுத்தவர், பன்னாட்டு மரபணுத் தொழில்நுட்ப நிறுவனமான இன்-ஜென்னின் (InGen) தோற்றுனரும் அதன் தலைமைச் செயல் அலுவலரும்(CEO) ஆன ஜான் ஹேமண்ட் (John Hammond) ஆவார். இவர், ஈஸ்லா நுப்லாரில் தாம் உருவாக்கியுள்ள உயிரியல் காப்பகத்தை ஒரு வார இறுதியில் வந்து பார்வையிடுமாறு மேற்கூறிய இருவரையும் அழைக்கிறார்.\n\nஅவ்வாறே ஈஸ்லா நுப்லாருக்கு வரும் கிரான்டும் சாட்லரும் அக் காப்பகமானது உண்மையில் \"ஜுராசிக் பார்க்\" எனப் பெயர்கொண்ட, அதிநவீன முறையில் படியெடுக்கப்பட்ட தொன்மாக்களைக் காட்சிப்படுத்தும் ஒரு கேளிக்கைப் பூங்கா என அறிகின்றனர். இனப்பெருக்கத்தைத் தடுப்பதற்காக அங்குள்ள விலங்குகள் அனைத்தும் லைசின்-குறைபாடுள்ள (lysine) பெண் விலங்குகளாக உருவாக்கப்பட்டுள்ளன என்று அவர்களுக்குக் கூறப்படுகிறது. மரபணுப் பொறியியல் துறையில் தன் நிறுவனத்தின் முன்னேற்றங்களைக் குறித்துப் பெருமையுடன் விரித்துரைக்கும் ஹேமண்ட், பார்வையாளர்கள் இருவரையும் அத் தீவின் பல்வேறு தானியங்கி அமைப்புகளூடே அழைத்துச் செல்கிறார்.\n\n[அப் பூங்காவில் அண்மையில் நடந்த நிகழ்வுகள், ஹேமண்டின் முதலீட்டாளர்களை அச்சத்திற்கு உள்ளாக்கியிருக்கின்றன. அவர்களை அமைதிப்படுத்துவதற்காக கிரான்ட் மற்றும் சாட்லர் ஆகியோரைப் புதிய ஆலோசகர்களாகச் செயல்பட ஹேமண்ட் விரும்புகிறார்].\n\nஇவர்களுக்கு எதிர்த்தரப்பில் பிரபல கணித வல்லுநரும் ஒழுங்கின்மை கோட்பாட்டாளருமான இயான் மால்கம் (Dr.Ian Malcolm) மற்றும் முதலீட்டாளர்கள் தரப்பு \nவழக்கறிஞர் டொனால்ட் ஜென்னாரோ (Donald Gennaro) ஆகியோர் உள்ளனர். இவர்கள் இருவருக்கும் பூங்காவின் வாய்ப்புகள் பற்றிய அவநம்பிக்கை இருக்கிறது. இப்பூங்காவின் உருவாக்கத்திற்கு முன்னரே கலந்தாலோசிக்கப்பட்டிருந்த மால்கம், இப்பூங்கா விரைவில் அழிந்துவிடும் என்று தற்போது உறுதிபடக் கணிக்கிறார். ஆயினும் இக் கணிப்பை ஹேமண்ட் மறுக்கிறார்.\nபின்னர் இப் பூங்காவைப் பார்வையிட ஆலோசகர் குழுவினர் தயாராகும்பொழுது அவர்களோடு ஹேமண்டின் பேரக்குழந்தைகளான டிம் (Tim Murphy) மற்றும் லெக்ஸ் மர்பி (Lex Murphy) ஆகியோர் இணைந்துகொள்கின்றனர். இச் சுற்றுப்பயணத்தின்போது கிரான்ட் ஒரு வெலாசிராப்டர் முட்டை ஓட்டைக் கண்டெடுக்கிறார். இதனால் \"பூங்காவிலுள்ள தொன்மாக்கள் இனப்பெருக்கம் செய்யத்தொடங்கிவிட்டன\" என்ற மால்கம்-மின் கூற்று நிறுவப்படுகிறது.\n\nஇதற்கிடையில் ஒரு வெப்பமண்டலப் புயல், ஈஸ்லா நுப்லார் தீவைத் தாக்குகிறது. இப்புயலின்போது ஜுராசிக் பார்க்-கின் தலைமைக் கணிப்பொறி நிரலாளரான டென்னிஸ் நெட்ரி (Dennis Nedry) தொன்மாக்களின் முளையங்களை (Embryos) திருடி இன்-ஜென் நிறுவனத்தின் போட்டி நிறுவனமான பயோசின்-னுக்கு (Biosyn) விற்கத் திட்டமிடுகிறார் (ஏற்கெனவே இதற்கான கையூட்டை பயோசின்-னின் முகவரான லூயி டாட்ஜ்சன்-னிடம் (Dr.Lewis Dodgson) இவர் பெற்றிருந்தார்).\n\nஇதற்காகப் பூங்காவின் பாதுகாப்பு அமைப்பைச் செயலிழக்க வைக்கும் நெட்ரி பின்பு முளையச் சேமிப்பு அறைக்குள் நுழைந்து பூங்காவிலுள்ள பதினைந்து வகைத் தொன்மாக்களின் \nமுளையங்களையும் திருடுகிறார். பின்பு அவற்றைப் பூங்காவிலுள்ள ஒரு துணைக் கப்பல்துறையில் காத்துக்கொண்டிருக்கும் பயோசின் ஆட்களுக்குக் கொண்டுசெல்லும் வழியில் சிக்கிக்கொள்ளும் அவரை டைலோஃபோ சாரஸ் (Dilophosaurus) என்ற தொன்மா கொன்றுவிடுகிறது.\n\nநெட்ரியின் திட்டத்தால் பூங்காவின் பெரும்பாலான பாதுகாப்பு வேலிகள் செயலிழக்கின்றன.\nதொன்மாக்களும் அவற்றின் இருப்பிடங்களிலிருந்து தப்பிவிடுகின்றன. ஆலோசகர் குழுவினரை டைரனோசாரஸ் என்ற தொன்மா தாக்குகிறது. இதன் விளைவாக கிரான்டும் இரு\nசிறார்களும் வழி தவறிவிடுகின்றனர். இத் தாக்குதலில் படுகாயமடையும் மால்கம்-ஐ ஜென்னாரோவும்\nபூங்காவின் காப்பாளர் இராபர்ட் முல்டூனும் (Robert Muldoon) மீட்கின்றனர். அவரைப் பூங்காவின் கால்நடை மருத்துவரான ஹார்டிங் (Dr.Harding) பார்த்துக்கொள்கிறார். எனினும் அவர் நிலை கவலைக்கிடமாகிறது.\n\nபின்னர் பூங்காவின் தலைமைப் பொறியாளரும் மேற்பார்வையாளருமான ஜான் அர்னால்ட் (John Arnold), மரபணுப் பொறியாளர் ஹென்றி வூ (Henry Wu), முல்டூன், ஹேமண்ட் ஆகியோர் \nபூங்காவின் மின்சாரத் தொடர்பை உயிர்ப்பிக்கப் போராடுகின்றனர். இம்முயற்சி முதலில் பலனளித்தாலும் பின்பு மீண்டும் மின்சாரம் துண்டிக்கப்படுகிறது. இச்சமயத்தில் வெலாசிராப்டர்களும்\nஅவற்றின் இருப்பிடங்களிலிருந்து தப்பிவந்து வூ, அர்னால்ட் இருவரையும் கொன்றுவிடுகின்றன.\n\nஇதற்கிடையில் கிரான்டும் இரு சிறார்களும் ஒரு காட்டாற்றின் வழியாக படகு சவாரி செய்து பூங்காவின் பார்வையாளர் மையத்தை வந்தடைகின்றனர். தற்போது அத் தீவிலிருந்து கோஸ்ட்டா ரிக்காவுக்குச் சென்றுகொண்டிருக்கும் ஒரு சரக்குக் கப்பலில் பல இளம் வெலாசிராப்டர்கள் பதுங்கியுள்ளதாக பூங்காவின் மேலாண்மைக் குழுவினரிடம் அவர்கள் கூறுகின்றனர். பின்பு கிரான்ட்\nதுண்டிக்கப்பட்ட மின்சாரத்தை மீண்டும் உயிர்ப்பிக்கிறார். இதனால் அக் கப்பலில் வெலாசிராப்டர்கள் பதுங்கியுள்ள செய்தி தக்க சமயத்தில் அதன் மாலுமிகளிடம் தெரிவிக்கப்படுகிறது. அவர்களும் அவ் விலங்குகளை உடனடியாகக் கொன்றுவிடுகின்றனர்.\n\nஜென்னாரோ அத் தீவை விரைவில் அழிக்கவேண்டும் என வலியுறுத்துகிறார். ஆனால் முதலில் முழு சூழ்நிலையையும் ஆய்வு செய்யவேண்டும் எனக் கூறும் கிரான்ட், அவரையும் சாட்லர், முல்டூன் ஆகியோரையும் அழைத்துக்கொண்டு பூங்காவுக்குள் செல்கிறார். வெலாசிராப்டர்களின் கூடுகளை அவர்கள் கண்டுபிடித்து, அங்கு பொறித்த முட்டைகளின் எண்ணிக்கையையும் பூங்காவின் திருத்தப்பட்ட\nகணக்கீட்டையும் ஒப்பிடுகின்றனர். பின்பு பார்வையாளர் மையத்துக்குத் திரும்புகின்றனர்.\n\nஇதற்கிடையில் பூங்காவுக்குள் நடைபயிலும் ஹேமண்ட், அவரது முந்தைய தவறுகளைத் திருத்திக்கொண்டு மீண்டும் ஒரு புதிய பூங்காவைக் கட்டமைப்பது குறித்து சிந்திக்கிறார். அப்போது திடீரென ஒரு டி ரெக்ஸின் முழக்கத்தைக் கேட்டு அதிர்ச்சியடைந்து ஒரு குன்றின் மீதிருந்து தவறி விழுகிறார். அங்கு கூட்டமாக வரும் \"ப்ரோ காம்ப்ஸோக்னாதஸ்\"கள் அவரைக் கொல்கின்றன.\n\nதொன்மாக்களின் இனப்பெருக்கத்தைப் பொறுத்தவரையில், அவற்றின் மரபணு இடைவெளிகளை நிரப்புவதற்காகத் தவளைகளின் மரபணுக்கள் பயன்படுத்தபட்டதால் பெண் தொன்மாக்கள் தங்கள் பாலினத்தை மாற்றிக்கொண்டு இனப்பெருக்கம் செய்திருக்கின்றன எனத் தெரியவருகிறது.\n\nவிரைவில் ஈஸ்லா நுப்லாருக்கு வரும் கோஸ்ட்டா ரிக்கா நாட்டு வானூர்திப் படையினர் (கற்பனை) அவ்விடத்தை அபாயகரமானதாக அறிவிக்கின்றனர். அத்துடன் நாபாம் (napalm) கொண்டு அதை அழித்தும் விடுகின்றனர். நடந்த சம்பவங்களில் உயிர்பிழைத்தவர்கள் (கிரான்ட் முதலானோர்) காலவரையின்றி ஐக்கிய அமெரிக்கா மற்றும் கோஸ்ட்டா ரிக்கா நாடுகளின் அரசுகளால் ஒரு விடுதியில் தடுத்துவைக்கப்படுகின்றனர்.\n\nசில வாரங்கள் கடந்தபின், கோஸ்ட்டா ரிக்கா வாழ் அமெரிக்க மருத்துவரான டாக்டர் மார்ட்டின் குய்டியெர்ரேஸ் (Dr. Martin Guitierrez) என்பவர் அவ்விடுதிக்கு வந்து கிரான்டைச் சந்திக்கிறார்.\n\nகிரான்டிடம் அவர், சில மர்ம விலங்குகள் கூட்டமாக கோஸ்ட்டா ரிக்கா காடுகளின் வழியாக இடப்பெயர்ச்சி செய்வதாகவும் லைசின் நிறைந்த பயிர்கள் மற்றும் கோழிகளை உண்பதாகவும்\nகூறுகிறார். மேலும் அவர், \"உயிர்பிழைத்தவர்களில் யாரும் (டிம் மற்றும் லெக்ஸ் நீங்கலாக) \nஅவ்வளவு விரைவில் அவ்விடுதியை விட்டு வெளியேறப்போவதில்லை\" என கிரான்டிடம் கூறி விடைபெற்றுச் செல்கிறார்.\n\nSection::::புதினத்தில் இடம்பெறும் தொல் பழங்கால விலங்குகள்.\nமுதன்மைக் கட்டுரை: ஜுராசிக் பார்க்கில் இடம்பெறும் படியெடுக்கப்பட்ட விலங்குகளின் பட்டியல்\n\nSection::::வரவேற்பு.\nஇப்புதினம் வெளியானபின் அதிக அளவில் விற்பனையானது. கிரைட்டனின் ஆகச்சிறந்த புதினமாகவும் ஆனது.விமர்சகர்கள் இதற்குப் பெருமளவில் நேர்மறையான விமர்சனங்களை அளித்தனர்.\n\nநியூயார்க் டைம்ஸ் நாளிதழுக்கு அளித்த ஒரு விமர்சனத்தில், எழுத்தாளர் \nகிறிஸ்டோபர் லேமன்-ஹாப்ட் ( Christopher Lehmann-Haupt) இவ்வாறு குறிப்பிட்டார்: \"(இப்புதினம்) [பிராங்கென்ஸ்டைன்] தொன்மத்தின் மேம்பட்ட மாதிரி... தற்போது வரை திரு.கிரைட்டன் எழுதிய புதினங்களுள் மிகச்சிறந்தது\".\n\nகட்டுரையாளர் ஜீன் லியோன்ஸ் ( Gene Lyons) எண்டர்டெயின்மெண்ட் வீக்லி வார இதழுக்கு அளித்த விமர்சனத்தில் \"அறிவார்ந்த பொழுதுபோக்கு நிறைந்த, தோற்கடிக்க முடியாத நூல்... பொழுது போக்குவிக்கும் புதுமைச் செய்திகளை எளிதாகச் செரிக்கும் வகையில் வழங்குகிறது\" என்பதாகக் குறிப்பிட்டார்.\n\nஆயினும் லியோன்ஸின் இந்த விமர்சனமும், லாஸ் ஏஞ்சல்ஸ் டைம்ஸ் நாளிதழுக்கு எழுத்தாளர்\nஆண்ட்ரூ ஃபெர்குஸன் ( Andrew Ferguson) அளித்த விமர்சனமும் கிரைட்டனின் பண்புரு வருணனை\n(characterization) பாணியை \"உணர்ச்சியும் சுயமானத்தன்மையும் அற்றது\" என விமர்சித்தன. ஃபெர்குஸன் மேலும் கூறுகையில் இப்புதினத்தில் தோன்றும் கதாபாத்திரமான மால்கம்-மின் \"மலிவான தத்துவப்படுத்தலை\"க் குறைகூறினார். \"இந்நூலைத் திரைப்படமாக்கினால் ஐயத்திற்கு இடமின்றி அது மோசமான தரம் கொண்டதாகத்தான் இருக்கும்\" என்று அவர் கணித்தார். எனினும் \"தொன்மாக்கள், மரபணு ஆய்வு, தொல்லுயிரியல் மற்றும் ஒழுங்கின்மை கோட்பாடு குறித்த, ஆர்வத்தைத் தூண்டக்கூடிய விவாதங்கள்தான் இந்நூலின் (ஒரே) உண்மையான மதிப்பு\" என அவர் ஒப்புக்கொண்டார்..\n\nஇப்புதினம் திரைப்படமாக்கப்பட்டபோது மேலும் பிரபலமடைந்தது. அத்திரைப்படம் நூறு கோடி டாலருக்கு மேல் வருவாய் ஈட்டியது. பல தொடர்ச்சிகளும் வெளிவந்தன.\n\n1996-ஆம் ஆண்டில் இப்புதினம், இரண்டாம் நிலை BILBY விருது பெற்றது.\n\n\n"}
{"id": "283859", "url": "https://ta.wikipedia.org/wiki?curid=283859", "title": "கொரியக் கவிதை", "text": "கொரியக் கவிதை\n\nகொரியக் கவிதை (\"Korean poetry\") என்பது கொரிய மொழியில் எழுதப்பட்ட அல்லது கொரியர்களால் எழுதப்பட்ட கவிதையைக் குறிக்கும்.மரபுக் கொரியக் கவிதைகள் நிகழ்த்து கலையில் அவ்வப்போது பாடப்படும் பாட்டுகளாகவே அமைந்தன.பெரும்பாலும் 20 ஆம் நூற்றாண்டுக்கு முன் கொரியக் கவிதைகள் அஞ்சா எழுத்தில் எழுதப்பட்டன. பிறகு இவை ஃஆங்குல் எழுத்தில் எழுதப்பட்டன.\n\nSection::::வரலாறு.\nபழங்காலக் கொரிய மக்களின் சமய வாழ்வில் வாய்மொழிப் பாடல்கள் நிலவியநிலை சீனப் பேரரசுகளின் வரலாற்றில் தெளிவாகப் பதிவாகியுள்ளது. அரசு மன்றங்களில்முதன்மை சடங்காளர் அரசுத் தோற்றத் தொன்மாக அரசரின் தெய்வீக மரபுத் தோற்றத்தைப் போரிலும் அமைதியான வாழ்க்கைக் காலத்திலும் ஓதுவதுண்டு. அப்படி ஓதும் எடுத்துரைப்பு \"நோரே\" (\"norae\") எனப்பபடும் முதனிலைப் பாடல்கள் (\"norae\") வரவேற்கப் பட்டதோடு மட்டுமல்லாமல் மகிழ்வூட்டவும் கடவுள்களுக்கும் ஆவிகளுக்கும் சாற்றவும் பயன்படுத்தப்பட்டன. இவ்வாறு பழங்காலக் கொரியப் பாடல்களில் வாய்மொழி மரபும் சடங்கு நிகழ்த்தலும் அடைப்படைக் கூறுகளாக விளங்கின.\n\n\"மஞ்சட் பறவையின் பாடல்கள்\" (\"Song of Yellow Birds\") (ஃஉவாங்யோகா, 황조가/黃鳥歌) எனும் பாடல்கள் 17 ஆம் நூற்றாண்டு கொகுரியியோ அரசர் யூரி காலத்தில் நிலவியதை எடுத்துகாட்டாகக் கூறலாம். சில பிற்காலக் கொரியக் கவிதை, சீனக் கவிதை வடிவமான ழ்சீ காதல் பாடல்களின் வடிவத்தைப் பின்பற்றியது. குறிப்பிடத் தகுந்த கொரியக் கவிதை மரபு 935 இல் கோரியியோ காலத்தில் தோற்றங் கண்டது. இத்திரட்டுகள் அருகலாகவே அச்சிடப்பட்டுள்ளன.\n\nசீயோ எனும் மதிப்புமிக்க கொரியக் கவிதை இனம், அடிக்கடி 11 ஆம் நூற்றாண்டiச் சேர்ந்த சீயோன்பீ புலமையாளர்களோடு இனங்காணப் படுகிறது. என்றாலும் இவற்றின் வேர்கள் பழங்கொரியக் கவிதை வடிவங்களில் ஊன்றியுள்ளது.இப்போது கிடைக்கும் மிகப்பழைய சீயோக் கவிதைகள் 4 ஆம் நூற்றாண்டைச் சார்ந்தவை. இக்கவிதையினம் 16, 17 ஆம் நூற்றாண்டுகளில் நிலவிய யோசியோன் பேர்ரசில் பரவலாகப் பின்பற்றப்பட்டது.\n\nSection::::ஃ அயாங்கா (Hyangga).\nஇது ஃஅஞ்சா எழுத்தில் எழுதப்பட்ட மக்கள்வடிவக் கவிதையாகும்.இது ஒன்றிணைந்த சில்ல காலத்தில் தோன்றிய வடிவமாகும். இதன் ஃஅஞ்சா எழுத்துருக்கள் இடு எழுத்துகளைன் வடிவ அமைதியைக் கொண்டுள்ளது. இதன் தன்மை அல்லது பான்மை ஃஅயாங்சால் (\"hyangch'al\") எனப்படுகிறது. இதுதனித் தனித்தன்மை வாய்ந்த முதல் கொரியக் கவிதை இனமாகும். கொரியியோ காலச் \"சாம்குக் யோசா (Samguk Yusa)\"எனப்படும் 14 கவிதைகள் இன்றுவரை பாதுகாக்கப்பட்டுள்ளன. இது \"சாம்குக் யூசா (Samguk Yusa)\") இயற்றிய இலியோனால் \"சாம்தேமொக் (Samdaemok)\" (삼대목/三代目) எனப்படும் தொகுப்பில் இருந்து தொகுக்கப்பட்டதாகக் கருதப்படுகிறது. சாம்தேமோக், சாம்குக் சாகியின் \"Samguk Sagi\") கூற்றுப்படி, 888இல் சில்லா காலாத்தில் தொகுக்கப்பட்ட நூலாகும். இது இன்று கிடைக்கவில்லை. மறைந்த தொகுப்பு தோராயமாக, 1000 ஃஅயங்கா கவிதைகளால் ஆகியதாகும். இதேவகை பின்னாளைய 11 கோரியியோ பேரரசு காலக் \"கியூன்யியோயேயோன்\" (균여전/均如傳) கவிதைகள் இன்றுவரை பாதுகாக்கப்பட்டுள்ளன.\n\nஃஅயாங்கா யாப்பியல் விதிகளைக் கொண்ட்தாகும். இவை நான்கு அல்லது எட்டு அல்லது 16 வரிகளில் இயற்றப்படுகின்றன. பதுவரிக் கவிதைகள் மேலும் வளர்த்தெடுக்கப்பட்டு மூன்று பகுதியாகப் பிரிக்கப்படுகின்றன. இப்ப்குதிகள் முறையே நான்கு, நான்கு, இரண்டு வரிகளில் அமையும்.பல பத்து வ்ரிக் கவிதைகள் புத்த்த் துறவி (பிக்கு)களால் இயற்றப்பட்டவையாகும். வளமாக இன்று விளங்கும் ஃஅயங்காக் கவிதை உருவாக்கத்தில் ழ்சில்லா \"ஃஉவராங்கின்\" பாத்திரம் பெரிது ஆயப்படும் புலமைக் கருப்பொருளாக விளங்குகிறது.\n\nSection::::கோரியியோ பாடல்கள்.\nகோரியியோ காலத்தில்ஃஅஞ்சா எழ்த்துப் பயன்பாடு மிகுந்தது. ஃஅயாங்கா கொரிய இலக்கிய வடிவமாக மறைந்தது. \"கொரியியோ பாடல்கள் (Goryeo songs)\" (\"கொரியியோ கயோ\") மக்களிடம் வலுவுற்றன.பெரும்பாலான கோரியியோ பாடல்கள் யோசியோன் பேர்ரசு காலம் வரை நிலவின. அப்போது ஃஆங்குல் எழுத்துகளில் எழுதப்பட்டன.\n\nகோரியியோ கவிதை வடிவம் \"பையியோல்கோக் (byeolgok)\" எனப்பட்டது. இதில் இருவடிவங்கள் தெளிவாகப் பிரிக்கப்படுகின்றன:இவை \"தால்யியொன்சே (dallyeonche)\" (단련체) \"யியோன்யான்சே (yeonjanche)\" (연잔체) என்பன. முன்னது குறும்பா வடிவம்; பின்னது விரிநிலை வடிவம். இவை தெளிவான வடிவமற்றவை;இவை நீலமான வரிகொண்டவை. ஆனால் இவை தன்மையில் நேரட்த் தொர்பாடல் உள்ளவை; பொது வாழ்க்கைக் கூறுபாடுகளைக் கொண்டவை.\n\nSection::::சீயோ.\nயோசியோன் காலத்தில் சீயோ எனும் மூன்றுவரிக் கவிதை மக்களிடம் பரவலானது. இது 18 ஆம் நூற்றாண்டில் உச்சத்தை எட்டியது. இது முன்பு குறும்பா எனப்பட்ட \"தான்-கா \" வடிவத்தின் புத்தியற் காலப் பெயராகும்.\n\nசீயோ இயற்கையை அடிப்படையாகக் கொண்டுள்ளதால் செம்மையான கட்டமைப்பு வாய்ந்த கவிதையாகும்.இருப்பியல் (மெய்யியல்), வானியல் விவரிப்புகளில் இது ஈடுபடுவதுண்டு. இதன் வரிகள் நிரலாக 14-16 அசைகளும் மொத்தமாக 44-46 அசைகளும் கொண்டவை. ஒவ்வொரு வரியின் நடுவிலும் ஓர் இடைவெளி விடப்படும். ஆங்கிலத்தில் மூன்ற் வரிகளுக்குப் பதிலாக ஆறு வரிகளில் இவை அச்சிடப்படுவதுண்டு. இதைப் பெரும்பாலான கவிஞர்கள் பின்பற்றினாலும் சில நீளமான கவிதைகளும் அமைதல் உண்டு. யும்சியோந்தோ கவிதைகளில் இவ்வகை நீளக் கவிதைகளைக் காணலாம்:\n\nயுன் சியோந்தோ (1587–1671) மீனவன் பர்வையிலான மாறும் பருவங்கள் பற்றிய 40 சீயோ கவிதைகளையும் இயற்றியுள்ளார்.\n\nஎடுத்துரைப்போ அல்லது கருப்பொருளோ இவ்வகைக் கவிதையின் முதல் வரி சீக்கற் சூழகை அறிமுகம் சேய்ய்ம்; இரண்டாம் வரி அதை வர்த்தெடுக்கும்; மூன்றாம் வரி வியப்புதரும் திருப்பம் உள்ள வலிவான முடிவைத் தரும். இம்முடிபு முன்வரிகளில் எழுப்பப்பட்ட சிக்கலுக்கான தீர்வை நினைவுகூரத் தக்கவகையில் தரும்.\n\nசீயோ எனபது அடிப்படையில் பாடல் வடிவமாகும். இம்மெல்லிசை வடிவம் அரசு நாளோலக்க மன்றங்களில் பெயர்பெற்றது. இது யாங்பான் மகளிரிடையே சமயம் அல்லது மெய்யியல் உரைப்பாக விளங்கியது. ஆனால், இதற்கு இணையான மக்கள் வெளிப்பாட்டு முறையும் உருவாகியுள்ளது. சீயோ இசைமீட்டிப் பாடப்படும். இம்மரபு தொடர்ந்து வழங்கி வருகிறது. இச்சொல் முதன்முதலில் இசிக்கு மட்டுமே வழங்கிய சொல்லாகும். பின்னர் இது மெல்லிசைப் பாடலைக் குறிக்க வந்தது.\n\nSection::::காசா.\nகாசா உரைவீச்சுக் கவிதையாகும். இது தனி மாந்தரின் உணர்ச்சியும் அடக்கலம்; நன்னெறி புகட்டுவதாகவும் இருக்கலாம். காசா என்பது ஒவ்வொரு வரியிலும் மூவசை அல்லது நான்கசைகளைக் கொண்ட எளிய இருவரிக் கவிதையாகும். சிலர் இதைக் கட்டுரை வடிவமாகவும் கருதுவதுண்டு. இதை பொதுவான கருப்பொருளாக இயற்கை, நன்மாந்தரின் இயல்பு அல்லது ஆண் பெண் காதல் போன்றவை அமையும்.\nஇந்த வடிவம் முதலில் கொரியியோ காலத்தில் எழுந்தது. இது யோசியோன் காலத்தில் பரவலாகிப் பேரும்புகழுடன் விளங்கியது. இது பொதுவாக எவராலும் பாடப்பட்டாலும் யாங்பான் மகளிரிடம் பெயர்பெற்றிருந்தது. இவ்வடிவத்தினை 16 ஆம் நூற்றாண்டு கவிஞர் யேயோங் செயோl செழுமைப்படுத்தினார். இது சீரிய வடிவமாக்க் கருதப்படுகிறது. இது இரண்டாகப் பகுத்த இணைவரிகளைக் கொண்டுள்ளது.\n\nSection::::புத்தியற் காலக் கவிதைகள்.\nகொரியக் கவிதையின் 20 ஆம் நூற்றாண்டுத் தொடக்கத்தில் எழ்சுரா பவுடு. எலியட் போன்றோரின் மொழிபெயர்ப்புக் கவிதைகளில் படிம உத்தியும் புத்தியற் கால வடிவங்களும் அறிமுகம் ஆகின. தென்கொரியவில் 1953 கொரியப் போருக்குப் பிறகு நாட்டுப்பற்றுக் கவிதைகள் பெரிய வரவேற்பைப் பெற்றன.\n\nகொரியாவில் 1970களுக்குப் பின்னர் தன்னுணர்ச்சிப் பாடல்கள்/காதல் பாடல்கள் ஓங்கலாக விளங்குகிறது. 21 ஆம் நூற்றாண்டுக் கொரியாவில் கவிதைகள் பெரிதும் போற்றப்படுகின்றன. வெளியிடப்படும் கவிதை நூல்களும் எலிய வடிவில் எழுதுவதும் பெருகியுள்ளன.\n\nபுத்தியற் காலக் கவிதைத் தொகுப்பு உருவாக்கப்பட்டு வருகிறது. இதில் 10,300 கொரியக் கவிதைகள் மொழிசார் தகவலுடன் அடங்கி உள்ளன.\n\n\n"}
{"id": "283862", "url": "https://ta.wikipedia.org/wiki?curid=283862", "title": "கொரிய இலக்கியம்", "text": "கொரிய இலக்கியம்\n\nகொரிய இலக்கியம் என்பது கொரிய மொழியிலோ அல்லது செவ்வியல் சீன மொழியிலோ கொரியர்கள் உருவாக்கும் இலக்கியம் ஆகும். கொரிய இலக்கியம் 1500 ஆண்டுகளாக ஃஅஞ்சா எழுத்தில் எழுதப்பட்டு வருகிறது. மேலும் இது செவ்வியல் இலக்கியம், புத்திலக்கியம் என இரண்டாகப் பிரிக்கப்படுகிறது. கொரியா முதல் செம்பு, பொன்மப் (Metal) பயன்பாட்டுக்கும் முதல் அச்சு நூலுக்கும் முதல் அணியெழுத்துக்கும் பெயர்போனதாகும்.\n\nSection::::புத்திலக்கியம்.\nSection::::கொரியாவின் பிரிவினை.\n1945க்குப் பின் கொரியா வட கொரியா தென்கொரியா என இரண்டாகப் பிரிந்த்து. கொரியப் போர் உருவாக்கிய சூழல் போரும் அவலமும் அதன் காயங்களும் குறித்த இலக்கிய வளர்ச்சிக்குத் தூண்டுதல் தந்தது.\n\nவடகொரியா (கொரிய மக்கள் குடியரசு)\n\nபிரிவினைக்குப் பின் வட கொரிய இலக்கியம் புதியதொரு திருப்பத்தைக் கண்டது. காண்க. வடகொரிய இலக்கியம்.\n\nதென்கொரியா (கொரியக் குடியரசு)\n\nபோருக்குப் பிந்தைய தென்கொரிய இலக்கியம் எளிய மக்களின் துன்ப, துயரங்களைப் பேசியது. போர்தந்த தேசிய வெதனையைப் பேசியது.. கொரிய மரபு விழுமியங்கள் சிதைவுற்றதும் ஒரு முதன்மைக் கருப்பொருளாகியது. போருக்குப் பின் ஒரு மரபு இலக்கிய இயக்கமும் புதிய செய்முறை முயற்சிகளும் உருவாகின. மரபியக்க்க் கவிதைகள் பழைய இசைவடிவங்களிலும் நாட்டுப்புறக் கருப்பொருல்களிலும் கால்கொண்டது. புது முயற்சிக் கவிதைகள் அன்றாடக் கொரிய வாழ்க்கை பட்டறிவுகளில் திளைத்தது..\n\nபல கொரிய எழுத்தளர்கள் 1960களுக்குப் பின் போருக்குப் பிந்தைய எழுத்தை உணர்ச்சிமயத் தப்பிப்பாக்க் கருதி புறந்தள்ளலாயினர். சில தென்கொரிய எழுத்தாளர்கள் மரபு மாந்தநேயத்தைப் போற்றி எழுதினாலும் மற்றவர்கள் அயன்மையாதல் போக்கையும்வாழ்க்கையின் அவலத்தையும் படம்பிடித்தனர். இவர்கள் மக்களை நிகழ்கால அரசியல் நிலவலைக் காணவைத்தனர்.எனவே கவிதையும் இலக்கியமும் முதன்மைவாய்ந்த அரசியல்கூர்மை அடைந்தன. இவற்றில் மாலைய புத்தியல் தன்ஐயும் ஊடுபாவாக விரவியதும் குறிப்பிடத் தக்கது. 1970களில் நிறுவன எதிர்ப்பு இலக்கியம் மலர்ந்தது. உழவரைப் புறக்கணித்து, வேகமாகத் தொழில்துறை வளர்தலை உய்யநிலையில் இலக்கியம் ஆய்ந்தது.\n\nஅதேவேளையில் இலக்கியம் தேசியப் பிரிவினையை அக்கறையோடு பேசியது. இக்கருப்பொருள் மக்களிடம் பெரிய வரவெஐப் பெற்றது. இந்நூற்றாண்டின் தொடக்கத்தில் இன்னமும் பொதுக் கருப்பொருளாக விளங்கிவருகிறது. என்றாலும் செவ்வியல் கதைகளையும் மக்கள் விரும்புகின்றனர். தென்கொரியாவில் பல வடகொரிய எழுத்தாளர்கள் இன்று பெரிதும் வரவெற்கவும் மதிக்கவும் படுகின்றனர். 2005 இல் வட, தென் கொரிய எழுத்தாளர்களின் கூட்டு இலக்கியப் பேராயம் நட்த்தப்பட்டது.\n\nSection::::கொரியப் புலம்பெயர் இலக்கியம்.\nகொரிய இலக்கியம் 1980களுக்குப் பிறகே தீவகம் தாண்டி வெளியுலகின் பார்வைக்கு வந்தது எனலாம். மொழிபெயர்க்கப்பட்ட நூல்களோ பன்முகமானவை. மொழிபெயர்ப்பின் தரமும் மேம்பட்டது.* \"நெருப்புப் பூக்கள்\" (1974) ஆங்கிலத்தில் வெளியிடப்பட்ட முதல் கொரிய இலக்கியத் தொகுதி ஆகும். ஆங்கிலம் சாராத மொழிகளில் மிகவும் குறைவாகவே கொரிய இலக்கியங்கள் மொழிபெயர்க்கப்பட்டன. செருமானியம், எசுபானியம், பிரெஞ்சு, போலிசு மொழிகளில் இவற்றை மொழிபெயர்க்க கொரிய எல்.டி.ஐ உதவியது.கொரியத் திரைப்படங்களி வெற்றி கொரிய மக்கள் இலக்கிய மொழிபெயர்ப்புக்குக் குறிப்பாக, யப்பானிலும் சீனாவிலும்உந்துதல் அளித்தது.\n\n\n"}
{"id": "283866", "url": "https://ta.wikipedia.org/wiki?curid=283866", "title": "சிறந்த தென்னிந்தியக் கலை இயக்குநருக்கான பிலிம்பேர் விருது", "text": "சிறந்த தென்னிந்தியக் கலை இயக்குநருக்கான பிலிம்பேர் விருது\n\nசிறந்த தென்னிந்தியக் கலை இயக்குநருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்தியப் பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்திய மொழித் திரைப்படங்களில் சிறப்பான செயற்கையான படப்பிடிப்பு அரங்கங்களை அமைக்கும் கலை இயக்குநருக்கு வழங்கப்படுகிறது.\n\nஇவ்விருது பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன. \n"}
{"id": "283867", "url": "https://ta.wikipedia.org/wiki?curid=283867", "title": "சோடியம் சிலிசைடு", "text": "சோடியம் சிலிசைடு\n\nசோடியம் சிலிசைடு \"(Sodium silicide)\" என்பது (NaSi, Na2Si, Na4Si4) என்ற வாய்ப்பாடு கொண்ட இருதனிம கனிமச் சேர்மமாகும். சோடியம் மற்றும் சிலிக்கான் சேர்ந்து இச்சேர்மம் உருவாகிறது. கருப்பு நிறத்தில் அல்லது சாம்பல்நிறத்தில் படிகத் திண்மமாக சோடியம் சிலிசைடு காணப்படுகிறது. \n\nசோடியம் சிலிசைடு, தண்ணீருடன் உடனடியாக வெப்பம் உமிழ்வினை புரிந்து வாயுநிலை ஐதரசன் மற்றும் நீர்த்த சோடியம் சிலிக்கேட்டுகளை உண்டாக்குகிறது. இவ்வெப்ப உமிழ் வினையில் (~175 கியூ•மோல்−1) வெப்பம் வெளிவிடப்படுகிறது.:\n\nஐதரசனை எரிபொருளாகப் பயன்படுத்த உற்பத்தி செய்யப்படும் தொழில் நுட்பத்தில் இம்முறை உபயோகமாகிறது.\n\n"}
{"id": "283871", "url": "https://ta.wikipedia.org/wiki?curid=283871", "title": "ம. காமுத்துரை", "text": "ம. காமுத்துரை\n\nம.காமுத்துரை ஒரு தமிழ் எழுத்தாளர். தமிழில் வெளியாகும் பல பத்திரிகைகளில் சிறுகதைகள், நாவல்கள் என 1980 களில் இருந்து எழுதி வருகிறார். தேனியில் வாடகை பாத்திரக்கடை வைத்து நடத்தி வருகிறார்.\n\nSection::::நூல்கள்.\nஇவர் எழுதி வெளியான நூல்கள்\n\n\n\n"}
{"id": "283872", "url": "https://ta.wikipedia.org/wiki?curid=283872", "title": "எல்லை ஆளி", "text": "எல்லை ஆளி\n\nஎல்லை ஆளி (\"limit switch\") என்பது மின்பொறியியலில் ஒரு நிலைமாற்றி ஆகும். இது இயந்திர பாகங்களின் இயக்கத்தினாலோ அல்லது ஒரு பொருளின் இருப்பினாலோ இயக்கப்படுகிறது. இது இயந்திரத்தினை கட்டுப்படுத்தும் கட்டுப்பாட்டு முறைமையாகவோ, பாதுகாப்பு பிணைப்பு (\"Interlock\") அல்லது ஒரு குறிப்பிட்ட இடத்தினை கடந்து செல்லும் பொருட்களை எண்ணவோ பயன்படுகிறது.\n"}
{"id": "283873", "url": "https://ta.wikipedia.org/wiki?curid=283873", "title": "கொரிய வண்ண ஓவியம்", "text": "கொரிய வண்ண ஓவியம்\n\nகொரிய வண்ண ஓவியம் \"(Korean painting)\" பலவகைப் பரப்புகளில் கொரியாவில் தீட்டப்பட்ட அல்லது புலம்பெயர்ந்த கொரியர்களால் தீட்டப்பட்ட ஓவியத்தைக் குறிக்கும். இது பாறைக்கீறல்களில் இருந்து மாறும் ஒளிப்பின்னலைப் பயன்படுத்தும் நிகழ்கால பின்னைப் புத்திய ஓவியம் வரை உள்ளடக்கும். அணிஎழுத்துகள் அருகலாக எல்லா ஓவியன்களிலும் அமையலாம்.காண்க, கொரிய அணிஎழுத்து. கிழக்காசிய ஓவியங்களைப் போலவே கொரிய ஓவியத்திலும் இடவெளி அழகு பெரும்பங்காற்றுகிறது.\n\n\n\n\n\n"}
{"id": "283878", "url": "https://ta.wikipedia.org/wiki?curid=283878", "title": "அச்சே", "text": "அச்சே\n\nஅச்சே என்னும் சிறப்புப் பகுதி, இந்தோனேசியாவுக்கு சொந்தமானது. இதன் தலைநகரம் பாந்தா ஆச்சே ஆகும். இது இந்தியாவின் அந்தமான் நிக்கோபார் தீவுகளுக்கு அருகில் அமைந்துள்ளது.\n\nஇங்கு பழங்குடியின மக்கள் வாழ்கின்றனர். இவர்களில் பெரும்பான்மையானோர் அச்சே இன மக்கள் ஆவர். இது இயற்கை வளங்கள் நிறைந்த பகுதியாகும். இங்கு பாறை எண்ணெய், இயற்கை எரிவளி ஆகியன கிடைக்கின்றன. உலகிலேயே அதிய எரிவளி கிடைக்கும் இடங்களில் இது முன்னணியில் உள்ளதாக புள்ளிவிவரங்கள் தெரிவிக்கின்றன. இது மதப் பழமைவாதக் கொள்கையுடைய மக்கள் அதிகம் வசிக்கு பகுதியாகும்.\n\nSection::::அரசு.\nஇந்த பகுதி மாகாணமாக கருதப்படாமல், சிறப்பு ஆட்சிப்பகுதியாக கருதப்படுகிறது. எனவே, மற்ற பகுதிகளைக் காட்டிலும்,அதிக தன்னாட்சியை கொண்டது.\n\nSection::::ஆட்சிப் பிரிவுகள்.\nஇந்த சிறப்புப் பதினெட்டு உட்பிரிவுகளாகவும், ஐந்து நகரங்களாகவும் பிரிக்கப்பட்டுள்ளது. இங்குள்ள பெரிய நகரமான பாந்தா அச்சே என்னும் நகரமே இதன் தலைநகரம் ஆகும்.\nசபாங், பண்டா அச்சே, அச்சே, அச்சே பெசார், பிடீ, பிடீ ஜாயா, பிரியூன், மத்திய அச்சே, பெனேர் மெரியா, வடக்கு அச்சே, லொக்சியுமவே, கிழக்கு அச்சே, லங்சா, அச்சே டஹ்மிஆங், காயோ லூவேஸ், தென்மத்திய ஆச்சே, சுபுலுஸ்ஸலாம், அச்சே சிங்கில், சிமியுலே, தெற்கு அச்சே, தென்மேற்கு அச்சே, நகன் ராயா, மேற்கு அச்சே, அச்சே ஜாயா ஆகியன.\n\nSection::::பொருளாதாரம்.\n2004 ஆம் ஆண்டில் ஏற்பட்ட சுனாமியின் தாக்கத்தால் சீரழிவு ஏற்பட்டு, இந்த பகுதி முழுவதும் பாதிக்கப்பட்டிருந்தது. இந்த பகுதி சுனாமி ஏற்பட்ட மையப்பகுதிக்கு அருகில் அமைந்துள்ளது. இதனால் கிட்டத்தட்ட 170,000 மக்கள் இறந்தனர். ஒரு வருடத்திற்கு பின்னரும் பலர் வீடுகளின்றி முகாம்களில் தங்கியிருந்தனர். இங்கு வாழும் மக்களில் பலர் வறுமைக்கோட்டுக்கு கீழான வாழ்க்கை நிலையை கொண்டுள்ளனர். இந்த பகுதியை மறுசீரமைக்க இந்தோனேசிய அரசு ஒரு குழுவை அமைத்தது. பன்னாட்டு நிறுவனங்கள், அரசு ஆகியவற்றுடன் மக்களும் தங்கள் இருப்பிடங்களை மீளக் கட்டுவிக்கும் பணியை தொடங்கினர். இங்கு சுனாமி நினைவாக அருங்காட்சியகம் ஒன்றும் அமைக்கப்பட்டது.\n\nSection::::சுற்றுச்சுழலும் உயிரிகளும்.\nஇங்கு பல வகையான உயிரினங்கள் வாழ்கின்றன. இங்கு சுமாத்திரா காண்டா மிருகங்கள், சுமாத்திராப் புலி, ஒராங்குட்டான், சுமாத்திரா யானை ஆகிய அரிய உயிரினங்கள் வாழ்கின்றன. இங்கு 460 சுமாத்திரா யானைகள் வசிப்பதாக 2014ஆம் ஆண்டின் கணக்கெடுப்பு தெரிவிக்கின்றது. 1970 ஆம் ஆண்டு முதலே இந்த பகுதியில் காடழிப்பு நடந்து வருகிறது. \n\nSection::::பண்பாடு.\nஇங்கு அச்சே இன மக்கள், காயோ இன மக்கள், அலாஸ் இன மக்கள், மலாய் மக்கள் உள்ளிட்டோர் வசிக்கின்றனர்.\n\nஇங்கு வாழும் மக்கள் அச்சே மொழியில் பேசுகின்றனர். இது சாமிக் மொழிக்குடும்பத்தைச் சேர்ந்த மொழி. இந்த மொழியுடன் தொடர்புடைய மொழிகள் வியட்நாமிலும், கம்போடியாவிலும் வாழும் மக்களால் பேசப்படுகின்றன. இந்த மொழி மலாய் மொழிக் குடும்படுத்துடனும் தொடர்புடையது. இந்த மொழியில் மலாய், அரபு மொழிகளின் தாக்கத்தை உணர முடியும். இந்த மொழி ஜாவி எழுத்துகளில் எழுதப்படுகிறது.\n\nSection::::சமயம்.\nஇங்கு வாழும் மக்களில் 98 சதவீதம் பேர் இசுலாமிய சமயத்தை பின்பற்றுகின்றனர். 50,300 மக்கள் புரொட்டஸ்தானத்தையும், 3,310 மக்கள் கத்தோலிக்கத்தையும் பின்பற்றுகின்றனர்.\n\n"}
{"id": "283885", "url": "https://ta.wikipedia.org/wiki?curid=283885", "title": "திருவள்ளுவர் நாள்", "text": "திருவள்ளுவர் நாள்\n\nதிருவள்ளுவர் நாள் என்பது புகழ்பெற்ற தமிழ் கவிஞர் திருவள்ளுவரை பெருமைப்படுத்தும் விதமாக ஆண்டுதோறும் வழங்கப்படுகிறது. ஒவ்வொரு ஆண்டும் பொங்கல் திருநாளின் ஒரு நிகழ்வாக தை மாதத்தின் இரண்டாவது நாளான மாட்டுப் பொங்கல் திருநாளன்று, திருவள்ளுவர் நாளாக கொண்டாடப்படுகிறது. கிரிகோரியன் நாட்காட்டியின்படி சனவரி மாதம் 15ஆவது நாள் (நெட்டாண்டு எனில் சனவரி 16) திருவள்ளுவர் நாளாகும். \n\nஇந்நாளானது தமிழக அரசின் விடுமுறை நாட்களில் ஒன்றாகும். \n\n"}
