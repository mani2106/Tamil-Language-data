{"id": "246172", "url": "https://ta.wikipedia.org/wiki?curid=246172", "title": "மம்மி வாட்டா", "text": "மம்மி வாட்டா\n\nமம்மி வாட்டா (\"Mami Wata\" அல்லது \"Mammy Water\") என்பது மேற்கு, மத்திய, தெற்கு ஆப்பிரிக்காவிலும், அவர்கள் குடியேறிய அமெரிக்கக் கண்டத்திலும் வணங்கப்படும் ஒரு தாய் தெய்வம், தண்ணீர் தெய்வம் ஆகும். இத்தெய்வம் பெரும்பாலும், பெண்தெய்வமாகவே வணங்கப்படுகிறது என்றாலும் சில இடங்களில் ஆண் தெய்வமாகவும் வணங்கப்படுகிறது. இயற்கையைத் தெய்வமாக வழிபடும் மரபு உலகம் முழுவதும் இருந்துள்ளது. கிறித்துவம், இசுலாம், இந்து போன்ற பெரும் மதங்கள் தோன்றுவதற்கு முன்பு இருந்த நாட்டார் தெய்வங்கள் அனைத்தும் இயற்கையைக் குறிப்பவைதான். மம்மி வாட்டா அம்மாதிரியான தெய்வங்களுள் ஒன்று.\n\nSection::::உருவம்.\nஇத்தெய்வத்தின் முடி நீண்டதாகவும், சுருண்டும், கறுத்தும் காணப்படுகிறது. மம்மி வாட்டா உருவம் கலை ரீதியாக இன்றும் கொண்டாடப்படும் தொன்ம வடிவமாக உள்ளது. மம்மி வாட்டா சிலைகள் கி.பி. 4-ம் நூற்றாண்டைச் சேர்ந்தவை எனச் சொல்லப்படுகின்றன. இன்று கிடைக்கும் மம்மி வாட்டா ஓவியங்கள், மிகப் பிரம்மாண்டமாக காட்சி தருகின்றன. அடர்ந்த சுருள் கூந்தலை விரித்துப் போட்டிருக்கும் மம்மி வாட்டா தோளின் குறுக்காக மலைப்பாம்பை அணிந்திருப்பாள்.\nபழமையான சிலைகளிலும் இந்த உருவமே செதுக்கப்பட்டிருக்கிறது; ஆடைகள் எதுவும் அணிந்திருக்கவில்லை. பிற்காலப் படங்கள் மம்மி வாட்டாவை ஆடையுடன் பிரம்மாண்டமாகச் சித்திரிக்கின்றன. மம்மி வாட்டா கோயில்கள் ‘மமஸ்ஸீ’ (mamaissii) என அழைக்கப்படுகின்றன. இந்தக் கோயில்களில் பெண்களே பூசாரிகளாக உள்ளனர். அவர்களும் ‘மமஸ்ஸீ’ என்ற பெயரிலேயே அழைக்கப்படுகிறார்கள். தமிழ்த் திராவிட வழிபாட்டுக்கும் மம்மி வாட்டா வழிபாட்டுக்கும் தொடர்பு இருப்பதாக விவியன் ஹண்டர் ஹிண்ரோவின் ஆய்வு முடிவு சொல்கிறது.\n\nமிகப் பழமையான மம்மி வாட்டாவின் கரு எனச் சொல்லப்படும் ஒரு வழிபாட்டுச் சிற்பத்தைத் தமிழ் லிங்க வழிபாட்டுடன் ஒப்பிட்டு இந்த முடிவுக்கு ஹிண்ரோ வருகிறார். இந்தியாவிலும் தண்ணீரைப் பெண் தெய்வமாக வழிபடும் வழக்கம் இருக்கிறது. இங்குள்ள காளி வழிபாட்டுடனும் இதை ஒப்பிடுகிறார் அவர்.\n\nSection::::வரலாறு.\nமம்மி வாட்டா, பரவலாக ஆப்பிரிக்கா முழுவதும் வணங்கப்பட்டுவரும் பெண் தெய்வம். இதன் வரலாறு கிறித்து பிறப்பதற்கு முன்பு வரை செல்கிறது. மம்மி வாட்டா என்ற சொற்களின் அர்த்தம் ‘தண்ணீர்த் தாய்’ எனச் சொல்லப்படுகிறது. Water Mother என்னும் ஆங்கிலச் சொற்களில் இருந்து இந்தச் சொல் உருவானதாகவும் சொல்லப்படுகிறது.\n\nஆனால் பழமையான எகிப்திய மொழியில் இருந்து திரிந்த சொற்கள்தான் இவை எனத் தற்கால ஆய்வுகள் சொல்கின்றன. இந்தச் சான்றின் அடிப்படையில் மம்மி வாட்டா வழிபாடு முதலில் எகிப்தில் தோன்றியதாகச் சொல்லப்படுகிறது.\n\nSection::::அருளும் துடியான தெய்வம்.\nதமிழக நாட்டார் தெய்வங்களைப் போல மம்மி வாட்டா ஆப்பிரிக்க கண்டப் பகுதிகளில் துடியான தெய்வமாகப் போற்றப்படுகிறாள். சொல்லுக்கடங்காத சூரத்தனங்கள் கொண்டவளாகவும் மம்மி வாட்டா தொன்மக் கதைகளில் சித்திரிக்கப்படுகிறாள். அவளது ஆக்ரோஷத்தை வெள்ளப் பெருக்குக்கும் அவளது கருணையை நீரின் அமைதிக்கும் ஒப்பிடுகிறார்கள்.\n\nதுன்பங்களை, வலிகளை, பாவங்களை வாங்கிக்கொண்டு மக்களுக்கு மனசாந்தியை வழங்கக்கூடியவளாகவும் குழந்தையில்லாப் பெண்களுக்கு குழந்தைப் பேற்றை அருளக்கூடியவாளாகவும் மம்மி வாட்டா வணங்கப்படுகிறாள். இன்றைக்கு மம்மி வாட்டா வழிபாடு கியூபா, பிரேசில், நைஜீரியா, கானா, ஜமைக்கா, ஹெய்டி எனப் பல்வேறு நாடுகளில் பரவியிருக்கிறது.﻿﻿﻿\n"}
{"id": "246173", "url": "https://ta.wikipedia.org/wiki?curid=246173", "title": "டான் ஹாசர்", "text": "டான் ஹாசர்\n\nடான் ஹாசர் (Dannhauser) என்னும் ஊர், தென்னாப்பிரிக்காவின் குவாசூலூ மாகாணத்தில் உள்ளது. இங்கு கருப்பினத்தவர் பெரும்பான்மையினர் ஆவர். குறிப்பிடத்தக்க எண்ணிக்கையில் இந்திய வம்சாவழியினர் வசிக்கின்றனர்.\n"}
{"id": "246178", "url": "https://ta.wikipedia.org/wiki?curid=246178", "title": "முதல்நிலை வளிமண்டலம்", "text": "முதல்நிலை வளிமண்டலம்\n\nமுதல்நிலை வளிமண்டலம் (primary atmosphere) என்பது, கோளொன்றின் சூரியனின் திரள்வளிம வட்டில் இருந்து சேர்ந்த வளிமப் பொருட்களால் உருவான வளிமண்டலத்தைக் குறிக்கும். வியாழன், சனி முதலிய வெளிக்கோள்கள் முதல்நிலை வளிமண்டலத்தைக் கொண்டவை. முதல்நிலை வளிமண்டலங்கள், புவியில் காணப்படுவது போன்ற இரண்டாம்நிலை வளிமண்டலங்களிலும் தடிப்பானவை. உட்கோள்கள் தமது முதல்நிலை வளிமண்டலங்களைப் பல்வேறு காரணங்களால் இழந்துவிட்டன. மேற்பரப்பு வெப்பநிலை, அணுவின் திணிவு, கோள்களின் விடுபடு திசைவேகம் என்பன இக்காரணங்கள்.\n"}
{"id": "246181", "url": "https://ta.wikipedia.org/wiki?curid=246181", "title": "இரண்டாம்நிலை வளிமண்டலம்", "text": "இரண்டாம்நிலை வளிமண்டலம்\n\nஇரண்டாம்நிலை வளிமண்டலம் (secondary atmosphere) என்பது, கோளொன்றின் சூரியனின் உருவாக்கத்தின்போது திரண்ட வளிமப் பொருட்களில் இருந்து உருவாகாத அக்கோளின் வளிமண்டலத்தைக் குறிக்கும். இரண்டாம்நிலை வளிமண்டலம், குறித்த கோளில் ஏற்படும் எரிமலைச் செயற்பாடுகளால், அல்லது வால்வெள்ளிகளின் தாக்கங்களினால் உருவாகிறது. இத்தகைய வளிமண்டலத்தைக் கொண்டிருப்பது, புவியையும், புதன், வெள்ளி, செவ்வாய் ஆகிய கோள்களையும் உள்ளடக்கிய புவியொத்த கோள்களின் இயல்பாகும். வியாழன் முதலிய வெளிக்கோள்களில் இருப்பது போன்ற முதல்நிலை வளிமண்டலத்தோடு ஒப்பிடும்போது இரண்டாம்நிலை வளிமண்டலம் தடிப்புக் குறைவானது.\n"}
{"id": "246186", "url": "https://ta.wikipedia.org/wiki?curid=246186", "title": "இரண்டாம் சோமேசுவரன்", "text": "இரண்டாம் சோமேசுவரன்\n\nஇரண்டாம் சோமேசுவரன் (Somesvara II ஆட்சிக் காலம் 1068-1076 ) இவன் கதக் (தற்போதைய கதக் மாவட்டம்) சுற்றிய பகுதிகளை நிர்வகித்துவந்தான் அவனது தந்தை முதலாம் அமோகவர்சனின் (ஆகவமல்லன்) மரணத்திற்கு பிறகு மேலைச் சாளுக்கிய மன்னனானான். இரண்டாம் சோமேசுவரனுக்கு இவன் முதல் மகனாவான். இவனது தம்பியான விக்ரமாதித்தனிடமிருந்து இவனது பதவிக்கு அச்சுறுத்தல் தொடர்ந்து இருந்துவந்தது. இறுதியில் இரண்டாம் சோமேசுவரனிடம் இருந்து ஆறாம் விக்ரமாதித்தன் பதவியைக் கைப்பற்றினானன்.\n\nSection::::சோழ படையெடுப்பு.\nஆட்சிக்கு வந்த உடன் இரண்டாம் சோமேசுவரன் வீரராஜேந்திர சோழனின் படையெடுப்பை எதிர்கொள்ள வேண்டியிருந்தது . சோழர் படைகள் சாளுக்கிய நாட்டின் மீது படையெடுத்து குட்டி என்ற நகரத்தை (கர்நூல் மாவட்டம் )முற்றுகையிட்டனர். மேலும் கம்பில்லியைத் தாக்கினர். சாளுக்கிய பேரரசை காப்பதற்காக அவனது தம்பி விக்ரமாதித்தன் உதவாமல் சாளுக்கிய அரியணையைக் கைப்பற்ற இதை வாய்ப்பாகக் கருதினான். \n\nSection::::விக்ரமாதிதனின் சந்தர்ப்பவாதம்.\nசோழ படையெடுப்பால் நாட்டில் ஏற்பட்ட குழப்பத்தை விக்ரமாதித்தன் தனக்கு சாதகமாக பயன் படுத்த தகுந்த வாய்ப்பாகக்கிக் கொண்டான். விக்ரமாதித்தன் தனது ஆதரவாளர்களை திரட்டி, அவர்கள் உதவி மூலம் சோழ மன்னர் வீரராஜேந்திரனிடம் பேச்சுவார்த்தைகளை தொடங்கினான்.விக்ரமாதித்தன் வீரராஜேந்திரன் ஆகியோரின் கூட்டணி ஏற்பட்டது. இதன்மூலம் சாளுக்கிய நாட்டின் தெற்குப்பகுதி விக்ரமாதித்தன்வசம் வந்தது.\n\nSection::::சாளுக்கிய உள்நாட்டுப் போர்.\nவீரராஜேந்திரசோழன் 1070 ல் இறந்தான். இதன் பின்னர் அரசியல் நிலைமை மாறியது. சோழனின் இறப்புக்குப்பின் அவன் மகன் அதிராஜேந்திர சோழன் சோழ அரியணைக்கு வந்தான். அதிராஜேந்திர சோழன் படுகொலை செய்யப்பட்டான். இதனால் உள்நாட்டுக் கலவரங்களும் குழப்பங்களும் ஏற்பட்டன. இறுதியில் கீழைச்சாளுக்கியரின் நெருங்கிய இரத்த உறவான முதலாம் குலோத்துங்க சோழன் சோழ அரியணைக்கு வந்தான். விக்ரமாதித்தன் முதலாம் குலோத்துங்கனுக்கு எதிரியாக இருந்ததால், இரண்டாம் சோமேசுவரன் குலோத்துங்கச் சோழனுடன் உடன்பாடு கொண்டு, விக்ரமாதித்தனைத் தாக்குவதற்கு தயாரானான்.\n\nஇரண்டாம் சோமேசுவரனுக்கு ஆதரவாக முதலாம் குலோத்துங்கன் விக்ரமாதித்தன் மீது 1075 இல் தாக்குதலைத் தொடங்கினான். இரண்டாம் சோமேசுவரன் விக்ரமாதித்தனை எதிர் புறமிருந்து தாக்கினான். இந்த உள்நாட்டுப்போரில் சோமேசுவரன் பெரும் தோல்வியைச் சந்தித்தான். ஆறாம் விக்ரமாதித்தன் சோமேசுவரனைக் கைதுசெய்து சிறையில் அடைத்து 1076இல் தன்னை முழு சாளுக்கிய நாட்டுக்கும் அரசனாக அறிவித்தான்.\n\n\nSection::::மேற்கோள்.\n "}
{"id": "246190", "url": "https://ta.wikipedia.org/wiki?curid=246190", "title": "பொன்காளி அம்மன் கோவில்", "text": "பொன்காளி அம்மன் கோவில்\n\nபொன்காளி அம்மன் திருக்கோவில் தமிழ்நாட்டில் ஈரோடு மாவட்டம், சிவகிரி, தலையநல்லூரில் அமைந்துள்ளது. இக்கோவில் முறையே கூறைகுல மற்றும் விளையன்குல கொங்கு வேளாளர் கவுண்டர்களின் குல தெய்வமாக வணங்கப்படுகிறது.\n\nவருடம் தோறும் பங்குனி மாதம் இக்கோவில் திருவிழா நடைபெறுகிறது. இக்கோவில் விழாவின் சிறப்பாக புதன் கிழமை இரவு நடைபெறும் குதிரை துளுக்குபிடித்தல், தேர் இழுத்தல், தீப்பந்தம் பிடித்தல் நிகழ்ச்சிகளில் பெருமளவு மக்கள் கலந்து கொள்கின்றனர்.\n\nஈரோட்டில் இருந்து 30 கிலோமீட்டர் தொலைவிலும், கொடுமுடியில் இருந்து 15 கிலோமீட்டர் தொலைவிலும், காங்கேயத்தில் இருந்து சுமார் 30 கிமீ தொலைவிலும் கோவில் அமைந்துள்ளது.\nhttp://www.sivagiriadheenam.com/2009/10/blog-post_4876.html?m=1"}
{"id": "246192", "url": "https://ta.wikipedia.org/wiki?curid=246192", "title": "காக்கை விடு தூது", "text": "காக்கை விடு தூது\n\nகாக்கை விடு தூது என்று பொதுவாக அறியப்படும் நூல் தூது சிற்றிலக்கிய வடிவில் அமைந்த ஒருநூல். க. வெள்ளைவாரணனார் எழுதிய இந்நூல் 1939ம் ஆண்டு இயற்றப்பட்டது. இந்நூலின் 1987ம் ஆண்டுப் பதிப்பில் இந்நூலுக்கு \"சென்னை மாநில முதலமைச்சர் ச. இராசகோபாலாச்சாரியாரிடத்து வெண்கோழியுய்த்த காக்கை விடு தூது\" என்னும் நீண்ட பெயர் காணப்படுகிறது. ஆசிரியர் இந்நூலைப் பாந்தளூர் வெண்கோழியார் என்னும் பெயரில் வெளியிட்டுள்ளார்.\n\nSection::::வரலாற்றுப் பின்னணி.\nஇந்தியா ஆங்கிலேயரிடமிருந்து விடுதலை பெறுவதற்கு முன்னர் சென்னை மாகாணத்துக்கு இடம்பெற்ற தேர்தலில் காங்கிரசுக் கட்சி வெற்றி பெற்று ஆட்சி அமைத்தது. இராசாசி என அழைக்கப்பட்ட ச. இராசகோபாலாச்சாரியார் முதலமைச்சர் ஆனார். அக்காலத்தில் சென்னை மாகாணத்தில், உயர்நிலைப் பள்ளிகளில் ஆங்கிலம் பயிற்று மொழியாக இருந்தது. தமிழ் மொழி கட்டாய பாடமாகப் பயிற்றப்படவில்லை. ஆனால் இராசாசி இந்தியைக் கட்டாய பாடம் ஆக்கினார். தமிழ்த் தலைவர்களும், தமிழறிஞர்களும் இதற்குக் கடும் எதிர்ப்புத் தெரிவித்தும் அரசாங்கம் தனது திட்டத்தைக் கைவிடவில்லை. இந்தச் சூழலிலேயே இந்நூல் எழுதப்பட்டது. முதலில் இது, தமிழ்ப் பொழில், விடுதலை, திராவிடநாடு போன்ற பத்திரிகைகளில் வெளியானது. இதன் இரண்டாவது பதிப்பு 1987ம் ஆண்டில் வெளியானது.\n\n\n\n"}
{"id": "246207", "url": "https://ta.wikipedia.org/wiki?curid=246207", "title": "கூளப்பநாயக்கன் விறலிவிடு தூது", "text": "கூளப்பநாயக்கன் விறலிவிடு தூது\n\nகூளப்பநாயக்கன் விறலிவிடு தூது என்பது 18 ஆம் நூற்றாண்டில் எழுதப்பட்ட தூது வகையைச் சார்ந்த சிற்றிலக்கிய நூல் ஆகும். 1728ல் நிலக்கோட்டை என்னும் சிற்றரசை ஆண்டுவந்த கூளப்பநாயக்கன் என்பவனே இந்த நூலின் பாட்டுடைத் தலைவன். அக்காலத்தில் வாழ்ந்த சுப்பிரதீபக் கவிராயர் என்பவரே இந்நூலின் ஆசிரியர். அக்காலத்துச் சிற்றரசர்களினதும், பாளையக்காரரினதும் ரசனைக்கு ஏற்ப, விரகம், காதல், காமம் ஆகியவற்றின் ஒரு கலவையாக இந்த நூல் அமைந்துள்ளது. இது ஒரு அகத் தூது நூல் ஆகும்.\n\nஅகத்தூது இலக்கியங்களில், தலைவனோ தலைவியோ மற்றவரிடம், விலங்குகள், பறவைகள், உயிரற்ற பொருட்கள், மனிதர்கள் ஆகியவற்றைத் தூதாக அனுப்புகின்றனர். விறலிவிடு தூது இலக்கியங்களில் விறலியர் எனப்படும் பாணர்குலப் பெண்கள் தூது செல்வதாகச் சொல்லப்பட்டிருக்கும். பொதுவான விறலிவிடு தூது இலக்கியங்களின் இலக்கணத்துக்கு ஏற்ப இந்நூலிலும் ஆண்மகன் சிற்றின்பம் துய்ப்பதற்காகத் தாசிகளை நாடிச்செல்வதும், அவர்களிடம் பொருள் முழுவதையும் இழந்து, அவமானப்படுவதும், பின்னர் மனைவியைச் சேரவேண்டி விறலியரை அவளிடம் தூது அனுப்புவதும், இறுதியில் அவன் குடும்பத்துடன் இன்புற்று வாழ்வதும் சொல்லப்படுகிறது.\n\nஇத்தகைய இலக்கியங்களில் காணப்படுவது போலவே இந்த நூலிலும் சிற்றின்ப ரசம் ததும்பும் பாடல்கள் காணப்படுகின்றன. அக்காலத்துத் தாசிப் பெண்களின் ஆடையணிகள் குறித்த விபரங்கள் காணப்படுகின்றன. அதே வேளை அக்காலத்துக் கலை, இலக்கியம், பண்பாடு, அரசியல் என்பவை குறித்த தகவல்களையும் இந்நூலில் இருந்து ஓரளவுக்கு அறிந்துகொள்ள முடிகிறது.\n\n\n"}
{"id": "246208", "url": "https://ta.wikipedia.org/wiki?curid=246208", "title": "சுப்பிரதீபக் கவிராயர்", "text": "சுப்பிரதீபக் கவிராயர்\n\nசுப்பிரதீபக் கவிராயர் () என்பவர், 18 ஆம் நூற்றாண்டில் வாழ்ந்த ஒரு புலவர். மதுரையைச் சேர்ந்தவர். தேம்பாவணி என்னும் நூலை எழுதியதாகக் கருதப்படும் வீரமாமுனிவர் என அறியப்படும் கிறித்தவப் பாதிரியாரான கான்சுடன்டைன் சோசேப்பு பெசுக்கி என்பவருக்குத் தமிழ் கற்பித்தவர் இவரே. தேம்பாவணியின் கதையை வீரமாமுனிவர் சொல்ல, அதைப் பாடலாக எழுதியவர் சுப்பிரதீபக் கவிராயரே என்ற கருத்தும் உண்டு. வீரமாமுனிவரின் தூண்டுதலால் இவர் கிறித்தவராக மதம் மாறினார்.\n\n18 ஆம் நூற்றாண்டின் முற்பகுதியில் நிலக்கோட்டையை ஆண்ட பாளையக்காரரான கூளப்பநாயக்கரைப் பாட்டுடைத் தலைவனாகக் கொண்டு கூளப்பநாயக்கன் காதல், கூளப்பநாயக்கன் விறலிவிடு தூது ஆகிய நூல்களை இவர் இயற்றியுள்ளார்.\n"}
{"id": "246210", "url": "https://ta.wikipedia.org/wiki?curid=246210", "title": "2015 சனா மசூதிக் குண்டுவெடிப்புகள்", "text": "2015 சனா மசூதிக் குண்டுவெடிப்புகள்\n\n</ref> \n2015 சனா மசூதிக் குண்டுவெடிப்புகள் (2015 Sana'a mosque bombings) என்பது ஏமன் தலைநகர் சனாவிலுள்ள மசூதியின் மீது 20 மார்ச் 2015 அன்று நடத்தப்பட்ட நான்கு தற்கொலைத் தாக்குதல்களைக் குறிப்பதாகும். அல்-பதர் மற்றும் அல்-ஹசாஹூஷ் ஆகிய மசூதிகளின் மீது வெள்ளிக்கிழமை மதிய பிரார்த்தனை நேரத்தில் இத்தாக்குதல் நிகழ்த்தப்பட்டது. இத்தாக்குதலில் 137 பேர் கொல்லப்பட்டனர் மற்றும் 350 அதிகமானோர் காயமடைந்தனர். தாக்குதலுக்கு உள்ளான மசூதிகள் சியா இசுலாம் பிரிவினரின் வழிபாட்டிடமாகும். இத்தாக்குதலுக்கு இராக்கிலும் சாமிலும் இசுலாமிய அரசு எனும் தீவிரவாத அமைப்பு பொறுப்பேற்று கொண்டுள்ளது. இத்தாக்குதலை நடத்திய இராக்கிலும் சாமிலும் இசுலாமிய அரசு எனில், ஏமனில் இவ்வமைப்பால் நடத்தப்பட்ட முதல் தாக்குதல் இதுவாகும்.\n"}
{"id": "246217", "url": "https://ta.wikipedia.org/wiki?curid=246217", "title": "தமிழ்ப் பொழில் (இதழ்)", "text": "தமிழ்ப் பொழில் (இதழ்)\n\nதமிழ்ப் பொழில் என்பது, 20 ஆம் நூற்றாண்டின் முற்பகுதியில் கரந்தைத் தமிழ்ச் சங்கத்தினால் தொடங்கப்பட்ட ஒரு மாத இதழ் ஆகும். \n\nSection::::நோக்கம்.\nகரந்தைத் தமிழ்ச் சங்கத்தின் நோக்கங்களை மக்களுக்கு அறிவித்து, அந்நோக்கங்களை நிறைவேற்றுவதில் அவர்களின் உதவியைப் பெற்றுக்கொள்ளல், தமிழரையும், தமிழ் மொழியையும் இழிவு செய்து வரலாற்றைத் திரித்து எழுதிவருவதற்கு எதிர்ப்புத் தெரிவித்து நியாயத்தை நிலை நாட்டுதல், மேல்நாட்டு நூல்களைத் தமிழுக்குக் கொண்டு வருதல் போன்ற நோக்கங்களுக்காகவே இவ்விதழ் தொடங்கப்பட்டது.\n\nSection::::வரலாறு.\nகரந்தைத் தமிழ்ச் சங்கம் தமிழ் அறிஞர்களால் 1911 ஆம் ஆண்டில் தொடங்கப்பட்டது. தொடங்கி மூன்று ஆண்டுகளுக்கு உள்ளாகவே, மாத இதழ் ஒன்றின் தேவை உணரப்பட்டது. இதற்காக ஒரு குழுவும் நியமிக்கப்பட்டது. அரசாங்கத்தின் அனுமதி பெறுவதற்கும் நிதி திரட்டுவதற்குமான முயற்சிகள் மேற்கொள்ளப்பட்டன. 1919 ஆம் ஆண்டில் இதழுக்குத் தமிழ்ப் பொழில் என்ற பெயரும் இடப்பட்டது. ஆனாலும், நிதித் தேவை உள்ளிட்ட பல்வேறு காரணங்களால் 1913ல் சங்கத்தின் முதல் தலைவர் உமாமகேசுவரனாரினால் தொடங்கப்பட்ட இம்முயற்சி தடைப்பட்டு வந்தது. 1925 ஆம் ஆண்டு சித்திரை மாதம் தமிழ்ப் பொழிலின் முதல் இதழ் வெளியானது. தமிழ்ப் பொழிலின் முதல் ஆசிரியர் கவிஞர் அரங்கவெங்கடாசலம் பிள்ளை ஆவார்.\n\n"}
{"id": "246224", "url": "https://ta.wikipedia.org/wiki?curid=246224", "title": "நாஞ்சிங்", "text": "நாஞ்சிங்\n\nநான்கிங் அல்லது நான்ஜிங் (Nanjing) (; ) சீனாவின் கிழக்குப் பகுதியில் அமைந்த ஜியாங்சு மாகாணத்தின் தலைநகர் ஆகும்.\nசீனாவின் வரலாறு மற்றும் கலாசாரத்தில் முக்கிய இடம் வகித்த நான்கிங் நகரம், சீனாவின் வரலாற்றுத் தலைநகர் என்று அறியப்படுகிறது.\nகீழ் யாங்கிடிசு ஆற்றின் வடிநிலப் பரப்பில் அமைந்துள்ளது.\nஆறு சீன அரச குலங்களின் தலைநகராக நான்கிங் விளங்கியது. 1912-1949ஆம் ஆண்டு முடிய மக்கள் சீனத்தின் தலைநகராக விளங்கியது. சீனாவின் 15 துணை மாகாண நகரங்களில் நான்கிங் நகரமும் ஒன்றாகும்.\nநாங்கிங் நகரம், சீனாவின் கல்வி, ஆய்வு, போக்குவரத்து, சுற்றுலாத் துறைகளில் மையமாக உள்ளது. 2014ஆம் ஆண்டில் கோடை ஒலிம்பிக் விளையாட்டுகள் நடத்திய பெருமை, நான்கிங் நகருக்கு உண்டு.\n\nநான்கிங் நகரத்தின் மக்கட்தொகை 8.16 மில்லியன். and a urban population of 6.55 million, சாங்காய் நகரத்திற்கு அடுத்து, நாங்கிங் நகரம், கிழக்கு சீனாவின் பெரிய வணிக மையமாக திகழ்கிறது.\n\nSection::::புவியியல்.\nயாங்கிடிசு ஆற்றின் வடிநிலத்தில் அமைந்த நாங்கிங் 6598, சதுர கிலோ மீட்டர் பரப்பளவு கொண்ட நகரம்; சீனாவின் பெரிய பொருளாதார சிறப்பு மண்டலத்தில் அமைந்துள்ளது.\n\nநாங்கிங் நகரம் சீனாவின் கிழக்கு மற்றும் மேற்கு வாயிலாக அமைந்துள்ளது. மேலும் சீனாவின் வடக்கு மற்றும் தெற்கு தொண்டையாக அமைந்துள்ளது.\n\nSection::::சீனக்குடியரசின் தலைநகராக நாங்கிங்.\nநாங்கிங் புரட்சியின் முடிவில் சன் –யாட்- சென் தலைமையில் சீன மக்கள் குடியரசு (1912–1921) ஆட்சி சனவரி 1912இல் நிறுவப்பட்டது. அப்போது நாங்கிங் நகரம் சீன நாட்டின் புதிய தலைநகராக விளங்கியது.\n\n1927ஆம் ஆண்டில் குவாமிங்டன் கட்சியின் தலைமைப் படைத்தலைவர் சியாங் கை சேக் (Chiang Kai-shek), சீனாவின் தலைநகரை பெய்ஜிங் நகரத்திலிருந்து மீண்டும் நாங்கிங் நகரத்திற்கு மாற்றினார்.\nஇரண்டாம் சீனா-ஜப்பான் போரில், 1931இல், ஜப்பான் மஞ்சூரியாவை கைப்பற்றிய பின், 1937இல் சீனாவின் நாங்கிங் நகரைப் கைப்பற்றி முன்று இலட்சம் சீன மக்களை இரக்கமின்றி படுகொலை செய்தது. 13 திசம்பர் 1937இல் நடந்த இந்நிகழ்வை நாங்கிங் படுகொலைகள் என்பர். இப்போருக்குப் பின் சீனாவிற்கும் ஜப்பானுக்கும் இடையே நாஞ்சிங் உடன்படிக்கை ஏற்பட்டது.\n\nSection::::நிர்வாகம்.\nநாங்கிங் நகர சீன பொது உடமைக் கட்சிக் குழுவின் செயலாளர், நாங்கிங் மக்கள் அரசு என்ற அமைப்பின் ஆளுனராகவும் மேயராகவும் செயல்படுகிறார்.\nநாங்கிங் நகரம் 11 மாவட்டங்களைக் கொண்டது\n\nSection::::பொருளாதாரம்.\nமின் சாதனங்கள், கார் உற்பத்தி, பெட்ரோலிய பொருள் உற்பத்தி, இரும்பு மற்று எஃகு உற்பத்திகளுக்கு பெயர் பெற்ற நகரம்.\n\n"}
{"id": "246236", "url": "https://ta.wikipedia.org/wiki?curid=246236", "title": "கொடைக்கானல் காட்டுயிர் உய்விடம்", "text": "கொடைக்கானல் காட்டுயிர் உய்விடம்\n\nகொடைக்கானல் காட்டுயிர் உய்விடம் (Kodaikanal Wildlife Sanctuary)\nஎன்பது பழனி மலைகள் காட்டுப் பகுதியில் அமைந்துள்ளது. 20ஆண்டுகாலப் பரிந்துரைகளுக்குப் பிறகு 2013இல் துவக்கப்பட்டது.\n\nSection::::அமைவிடம்.\nஇவ் உய்விடம் திண்டுக்கல்,தேனி மாவட்டப் பகுதியில் 608.95 சதுர கி.மீ. பரப்பளவில் அமைந்துள்ளது. \nSection::::காட்டுவகைகள்.\nமுட்புதர் காடு, இலையுதிர் காடு, பசுமைமாறாக் காடு, ஈர இலைக்காடு, மழைக்காடு, சோலைக்காடு, மலையுச்சிப் புல்வெளி எனப் பலவகையான காடுகள் உள்ளன.\n\nSection::::உயிரினங்கள்.\nயானை, வேங்கைப் புலி,சிறுத்தை, செந்நாய்,கரடி,வரையாடு, நரை அண‍ல்,மலபார் மலையணில்,கடமான் அல்லது மிளா, கேளையாடு,காட்டெருது உள்ளிட்ட பல வகை பாலூட்டி இனங்களும் பல அரியவகைத் தாவர இனங்களும், 100 வகை பறவையினங்களும் இங்கு காணப்படுகின்றன. மேற்குத் தொடர்ச்சி மலையின் ஓரிடவாழ் பறவைகளான நீலகிரி காட்டுப்புறா, நீலகிரி நெட்டைக்காலி, குட்டை இறக்கையன் போன்ற அரியவகைப் பறவைகளும் இப்பகுதியில் பதிவு செய்யப்பட்டுள்ளன. \n"}
{"id": "246239", "url": "https://ta.wikipedia.org/wiki?curid=246239", "title": "உரையாடல்", "text": "உரையாடல்\n\nஉரையாடல் (\"conversation\") என்பது ஒருவர் மற்றவருடன் கலந்து பேசிக் (உரை) கொள்வதைக் குறிக்கும். உரையாடலின் போது ஒருவருக்கொருவர் அளவளாவி, பேசி, கருத்துப் பரிமாற்றம் செய்து கொள்கின்றனர். எழுத்து வழியாக செய்திப் பரிமாற்றம் நடந்தால், அதுவும் உரையாடல் என்றே வழங்கும். உரையாடல் என்பது குமுகாயத்தில் ஒரு இன்றியமையாத திறனாகக் கருதப் படுகின்றது. ஒரு மொழியைக் கற்கும் போது, அதில் உரையாடல் செய்வது எவ்வாறு என்பதையும் கற்றுக்கொள்ளல் வேண்டும்.\n\nஉரையாடல் பகுப்பாய்வு என்பது சமூகவியலில் ஒரு ஆராய்ச்சிப் பிரிவாகும். இதில், மனிதர்கள் எவ்வாறு ஒருவருக்கொருவர் அளவளாவிக் கொள்கின்றனர், அந்த அளவளாவுதல் அமைப்பு, அமைப்பாண்மை ஆகியன எவ்வாறு உள்ளன என்பன பற்றி விரிவாக அலசப் படுகின்றது.\n\nSection::::வரையறை.\nஉரையாடல் என்றால் என்ன என்று தெளிவான விளக்கங்கள் எதுவுமில்லை. உரையாடலில் குறைந்தது இரண்டு பேர் பேசிக் கொள்வார்கள் என்று மட்டும் கூறலாம். ஆனால், எது உரையாடல் இல்லை என்று கூற முடியும். வணக்கம் சொல்லிக் கொள்வது, மேல் நிலையில் உள்ளவர்கள் கீழ் நிலையில் உள்ளவர்களைப் பார்த்து இடும் கட்டளைகள் ஆகியன உரையாடல்கள் ஆகா. மிகக் குறுகிய தலைப்புகளைப் பற்றிப் பேசுவதும் உரையாடல் ஆகாது. தார்ன்பரி என்பவர் உரையாடலைப் பற்றி, \"உரையாடல் என்பது மனிதர்கள் செய்கின்ற ஒரு பேச்சுத் தொழில் (வினை). தங்களுக்குள் ஒரு உறவு முறையை ஏற்படுத்திக் கொள்ள இந்த வினையைச் செய்கின்றனர். இது முறை சாரா, செவ்வொழுங்கான வினை. உரையாடலின் போது, உரையாடுபவர்கள் எந்த சட்ட முறைகளையும் பயன் படுத்துவதில்லை. பேசுவதற்கு ஒவ்வொருவருக்கும் ஒப்பான வாய்ப்பு கிடைக்கிறது\" என்று கூறுகிறார்.\n\nஉரையாடல் எந்த சட்ட முறைகளையும் பின் பற்றுவதில்லை என்று சொன்ன போதிலும், நடத்தை நெறி கருதி, அங்கங்கே உள்ள பண்பாட்டு முறைகளைப் பின் பற்றியே ஆக வேண்டி இருக்கும். உரையாடல் ஒரு கூட்டு முயற்சியாக இருப்பதால், அது தொடர்பான சட்ட முறைகள் இன்றியமையாதவையாக ஆகின்றன. இந்த சட்ட முறைகளை மீறும் போது, உரையாடல் தொடர முடியாமற் போகும். சட்ட முறைகளை மீறாமல் இருக்கும் வரை, உரையாடல் தொடர்ந்து நடக்க ஒவ்வொருவரும் தங்கள் பங்களிப்பைச் செய்து கொண்டிருக்கலாம். ஒரு சில நேரங்களில், கருத்துப் பரிமாற்றம் செய்து கொள்ள, உரையாடலே உகமமான பரிமாற்றக் கருவியாகும். ஆனால், உரையாடலில் ஒரு சில சிக்கல்கள் இருக்கின்றன. எடுத்துக் காட்டாக, பேசுவது அனைத்தும் நினைவில் இருந்து மறைந்து கொண்டே போய்விடும்; அவற்றை மீண்டும் நினைவில் கொண்டு வந்து பார்ப்பது கடினம். இது போன்ற தேவைகள் எதேனும் இருப்பின், எழுத்து வழி உரையாடல் செய்வது நல்லது. கருத்துப் பரிமாற்றம் விரைவாக நடக்க வேண்டுமாயின், பேச்சு வழி உரையாடல் செய்வது சரியாக இருக்கும்.\n\nSection::::வகைப்பாடு.\nஉரையாடலைப் பல வகைகளாகப் பிரிக்கலாம்.\nSection::::கதைத்தல்.\nகதைத்தல் என்பது உரையாடலில் ஒரு பகுதி ஆகும். கதைத்தலின்போது, முரண்பாடுகள் ஏதேனும் தோன்றுமாயின், உடனே பேசப்படும் கருப்பொருள் மாறுகின்றது. எடுத்துக்காட்டாக, ஒரு கதைத்தலில் கடவுள் நம்பிக்கை என்பது கருப்பொருளாக இருந்தால், ஒருவர் தான் கூறுவதைத்தான் மற்றவர்கள் ஏற்றுக் கொள்ள வேண்டும் என்று கூறுவது இல்லை. அப்படிச் செய்தால் அது கதைத்தல் ஆகாது.\n\nSection::::கதைத்தலின் கருப்பொருள்.\nகருப்பொருளை வைத்துக் கதைத்தலைப் பல பிரிவுகளாகப் பிரிக்கலாம்:\nகதைத்தலில் ஒருவர் தம்முடைய சொந்த கருத்தைக் கருப்பொருளாக முன் வைப்பார். இதனால், அவருக்கு அந்தப் பொருளைப் பற்றிப் புரிதலும் தெளிவும் பிறக்க வாய்ப்பு இருக்கின்றது.\nஇது போன்ற கருப்பொருட்கள் கதைத்தலில் அனைவரின் கவனத்தையும் ஈர்க்கும் வலிமை பெற்றது.\nஇது மற்றவர்களைப் பற்றி (குறிப்பாக கதைத்தலில் பங்கு கொள்ள வர இயலாதவர்களைப் பற்றி) பேசுவதைக் குறிக்கும். அவர்களைப் பற்றிய குறை நிறைகளை அவர்கள் இல்லாது போது உரையாடுவது, வெட்டிப் பேச்சு (‘’கிசு கிசு’’) போன்றவை இதில் அடங்கும்.\nஇதில் ஒருவர் தன்னுடைய நிறை குறைகளைக் கருப்பொருளாக வைத்துக் கதைத்தலைத் தொடங்குவார். மற்றவர்கள் கவனம் தன் மீது திரும்ப வேண்டும் என்ற உள்நோக்கத்தோடும், இதைச் செய்யலாம்.\n\nகதைத்தல் பெரும்பாலும் ஒரே நேரத்தில் பல கருப்பொருட்களைக் கொண்டதாக இருக்கின்றது. அதனால், ஒரு கதைத்தல் எந்த பிரிவைச் சார்ந்ததென்று கூற முடியாது.\n\nSection::::உரையாடலின் கூறுகள்.\nஉரையாடலில் பல கூறுகள் உள்ளன.\n\nSection::::ஆண்கள், பெண்கள்.\nபொதுவாகவே, பெண்கள் அதிகம் பேசுபவர்கள் என்ற எண்ணம் பலருக்கு இருக்கின்றது. ஆனால், மத்தாயசு என்பவரின் ஆய்வின் படி, உரையாடலில் (அமெரிக்காவில்) ஆண்களும் பெண்களும் ஒரே அளவான சொற்களையே பயன் படுத்துகின்றனர் என்று தெரிகின்றது. அதாவது, இரு பாலரிலும், ஒவ்வொருவரும் நாளென்றுக்கு சராசரி 16,000 சொற்கள் பயன் படுத்துகின்றனர்.\n\nSection::::அயலாருடன் உரையாடல்.\nஅயலவருடன் (strangers) பேசும்போது ஒருவர் தம் சொந்த விசயங்களை (confidential matter) மற்றவர்களிடத்தில் பெரும்பாலும் கூறுவதில்லை. ஆனால், ஒரு பேருந்து, தொடர் வண்டி, வானூர்தி போன்றவற்றில் செல்லும்போது பக்கத்தில் இருப்பவரிடம், ஒரு சில நேரங்களில், நம் சொந்த விசயங்கள் பலவற்றைப் பரிமாறிக் கொள்கிறோம். ஒரு முறை, ஒருவர், தன் அருகில் அமர்ந்திருந்த மன நல மருத்துவரிடம், தமக்கு ஏதேனும் பயன் கிடைக்குமென ஒரு உரையாடலைத் தொடங்கி, தன் சொந்த விசயங்கள் பலவற்றை அவரிடம் கூறி இருக்கிறார்.\n\nSection::::தான்-முதல் உரையாடல்.\nகுமுகாயவியல் துறையில், சார்லசு தெர்பர் என்னும் ஆய்வாளர் தம் நூலில், (\"The Pursuit of Attention: Power and Ego in Everyday Life\") தான்-முதல் உரையாடல் பற்றி முன்வைக்கும் கருத்துகள்: \nதான்-முதல் என்பது தன்னைத்தானே விரும்பி எதிலும் தன்னை முன் வைப்பது. இது போன்ற இயல்புகள் அமெரிக்காவில் மிகுதியாகவும் காணப்பட காரணம், அங்கே ஒருவருக்கு மற்றவர்களிடத்தில் இருந்து கிடைக்கும் துணை, ஆதரவு ஆகியன குறைவு என்று தெர்பர் கருதுகிறார். எனவே, ஒவ்வொருவரும் மற்றவர்கள் எதிரே தான் எவ்வளவு சிறந்தவன் என்று வலிந்து காட்டிக்கொள்ள வேண்டி உள்ளது. ஒரு உரையாடலாக இருந்தால், அதன் கருப் பொருளைத் தன் பக்கம் இழுக்க வேண்டியுள்ளது. அமெரிக்காவில், மற்றவர்கள் கவனத்தை ஈர்க்க, தான்-முதல் உரையாடல் என்பதை ஒரு கருவியாகப் பலர் பயன் படுத்துகின்றனர் என்பது தெர்பரின் கருத்து. இது நண்பர்கள் நடுவிலும், குடும்பங்களிலும் நடப்பதைக் காணலாம் என்கிறார் தெர்பர்.\n\nSection::::செயற்கை அறிவுத்திறன் உரையாடல்.\nசெயற்கை அறிவுத்திறன் என்பது கணிப்பொறிகளை, செயற்கை முறையில், மனிதர்களைப் போல எவ்வாறு அறிவுத் திறன் உள்ளவையாக ஆக்குவது என்பதைப் பற்றி ஆராயும் ஒரு பொறியியல் பிரிவு ஆகும். ஒரு கணிப்பொறி ஒரு மனிதருடன் மற்றொரு மனிதரைப் போலவே உரையாடும் திறன் இருக்குமானால், அந்தக் கணிப்பொறி மனிதனுக்கு இணையான அறிவு உள்ளதாகக் கருதப்படும். இங்கு, அறிவுத் திறனை அளப்பதற்கு உரையாடல் திறனே ஒரு அளவுகோலாக மொழியப் பட்டுள்ளது என்பது கவனிக்கத் தக்கது.\n\nSection::::தன்னோடு-தான் உரையாடல்.\nஒருவர் தன்னோடு உரையாடிக் கொள்வது ஒரு சில நேரங்களில் நன்மையைத் தரும். இதனால், ஒருவர் தன் சிக்கல்களைத் தீர்க்கும் வழிகளைக் காண்பதுடன், தன்னைச் சூழ்ந்துள்ள துயரம் தரும் ‘’மயான’’ அமைதியையும் கலைக்க முடியும் என்றும் கருதப்படுகின்றது.\n\nSection::::ஊடகங்களில் உரையாடல்.\nஉரையாடல்கள் ஊடகங்களில் மிகப் பேரளவில் இன்று நடை பெறுகின்றன. உரையாடல்களின் உட்கருத்துக்கள், உரையாடுவதற்கான நேரம், ஆகியன ஏற்கனவே குறிப்பிடப் பட்டு, பிறகு உரையாடல்கள் நிகழ்த்தப் படுகின்றன. புதிய தலை முறை, விஜய் டி.வி. , ஆகிய தொலைக் காட்சி அலை வரிசைகள் பல உரையாடல்களை நடத்தி வருகின்றன.\n\nSection::::படைப்புகள்.\nஉரையாடலைப் பற்றி நன்கு ஆராய்ந்து எழுதப் பட்ட ஒரு சில நூல்கள் கீழே தரப் பட்டுள்ளன.\n\n"}
{"id": "246240", "url": "https://ta.wikipedia.org/wiki?curid=246240", "title": "மார்கரெட் கசின்சு", "text": "மார்கரெட் கசின்சு\n\nமார்கரெட் எலிசபெத் கசின்சு (\"Margaret Elizabeth Cousins\"), \"பிறந்தபோது\" கில்லெசுப்பி (\"Gillespie\") பரவலாக கிரெட்டா கசின்சு (7 அக்டோபர் 1878–11 மார்ச் 1954) ஐரிய-இந்திய கல்வியாளரும், மகளிர் வாக்குரிமைப் போராளியும் பிரம்ம ஞானியுமாவார். இவர் 1927ஆம் ஆண்டில் அனைத்திந்திய மகளிர் மாநாட்டை (AIWC) நிறுவினார். கவிஞரும் இலக்கிய விசிறியுமான ஜேம்சு கசின்சின் மனைவியான மார்கரெட், தன் கணவருடன் 1915ஆம் ஆண்டில் இந்தியாவில் குடியேறினார். பெப்ரவரி 1919இல் இரவீந்திரநாத் தாகூர் மதனப்பள்ளி கல்லூரிக்கு வருகை புரிந்தபோது, இந்திய நாட்டுப்பண்ணான \"ஜன கண மனவிற்கு\" இவர் இசையமைத்தார்.\n\nSection::::வாழ்க்கை வரலாறு.\nமார்கரெட் கில்லெசுப்பியாக ரோசுகாம்மன் கவுன்ட்டியில் பாய்ல் நகரில் ஐரிய சீர்திருத்த கிறித்துவக் குடும்பத்தில் பிறந்தார். தொடக்கக் கல்வியை உள்ளூரிலும் டெர்ரியிலும் பயின்றார். டப்ளினிலுள்ள அயர்லாந்து இரோயல் பல்கலைக்கழகத்தில் இசை பயின்று 1902இல் பட்டப்படிப்பை முடித்தார். பின்னர் அங்கேயே இசை ஆசிரியையாகப் பணியாற்றினார். மாணவப் பருவத்திலேயே கவிஞரான ஜேம்சு கசின்சின் இரசிகையான மார்கரெட் 1903இல் அவரை திருமணம் புரிந்தார். இவ்விணையர் சோசலிசம், தாவர உணவுமுறை, உளம் சார்ந்த ஆய்வுகளில் ஈடுபட்டனர். 1906இல் மான்செஸ்டரில் மகளிர் தேசிய மாநாட்டில் கலந்துகொண்ட மார்கரெட் அதன் அயர்லாந்து கிளையில் உறுப்பினராகச் சேர்ந்து கொண்டார். 1907இல் இலண்டனில் நடந்த பிரம்மஞான சபையின் கூட்டத்திற்கு கணவன், மனைவி இருவரும் கலந்து கொண்டனர். இலண்டனில் பெண் வாக்குரிமை போராளிகளுடனும் தாவர உணவு செயற்பாட்டாளர்களுடனும் தேசிய உடலாய்வு அறுவைக்கு எதிர்ப்பாளர்களுடனும் இணைந்து பணியாற்றினார்.\n\n1908ஆம் ஆண்டில் அன்னா சீசி-இசுக்கெபிங்டனுன் இணைந்து அயர்லாந்து பெண் வாக்குரிமை சங்கம் நிறுவினார். 1910இல் பிரித்தானியப் பிரதமரிடம் தீர்மானத்தைக் கொடுக்க மக்களவை நோக்கி அணிவகுத்த மகளிர் பேரணியில் பங்கேற்றார். இதில் 119 பெண்கள் கைது செய்யப்பட்டனர்; 50 பேருக்கு மருத்துவ உதவி தேவைப்பட்டது. கைது செய்யப்பட்ட கசின்சு ஒருமாத சிறைத்தண்டனை பெற்றார்.\n\nSection::::இந்தியாவில்.\nகசின்சு இணையர் 1915ஆம் ஆண்டு இந்தியாவில் குடியேறினர். ஜேம்சு கசின்சு துவக்கத்தில் அன்னி பெசண்ட் நிறுவிய \"நியூ இந்தியா\" நாளிதழில் பணியாற்றினார். 1916ஆம் ஆண்டு நடைபெற்ற அயர்லாந்து புரட்சியை புகழ்ந்து அந்த நாளிதழிலில் எழுதிய கட்டுரையால் அவரைப் பதவியிலிருந்து நீக்கவேண்டியக் கட்டாயத்துக்கு ஆளான பெசன்ட், ஜேம்சு கசின்சைப் புதியதாகத் தொடங்கப்பட்ட மதனப்பள்ளி கல்லூரிக்கு உதவித் தலைமை ஆசிரியராக நியமித்தார். அக்கல்லூரியில் மார்கரெட் ஆங்கிலம் கற்பித்தார்.\n\n1916இல், புனேவிலிருந்த இந்திய மகளிர் பல்கலைக்கழகத்தில் இந்தியரல்லாத முதல் ஆசிரியையாகப் பணியாற்றினார். 1917இல் கசின்சு அன்னி பெசன்ட்டுடனும் டோரொதி ஜீனாராசதாசாவுடனும் இணைந்து இந்திய மகளிர் சங்கத்தை நிறுவினார். இச்சங்கத்தின் இதழான \"ஸ்த்ரீ தர்மா\"வின் ஆசிரியையாகவும் இருந்தார். 1919–20இல் மங்களூரிலிருந்த தேசிய சிறுமியர் பள்ளியின் முதல் தலைமையாசிரியையாக பணியாற்றினார். இந்தியாவின் முதல் பெண் நீதித் துறை நடுவராகப் பொறுப்பாற்றினார். 1927இல் அனைத்திந்திய மகளிர் மாநாட்டை நிறுவிய கசின்சு அதன் தலைவராக 1936 வரை பொறுப்பு வகித்தார்.\n\n1943ஆம் ஆண்டில் மார்கரெட் பக்கவாதத்தால் பாதிக்கப்பட்டார். அப்போதைய மதராசு மாகாண அரசிடமிருந்து நிநி உதவி பெற்றார், இந்தியாவில் அவரது சேவையை பாராட்டிய ஜவகர்லால் நேருவிடமிருந்து பின்னர் நிதி உதவி பெற்றார். 1954ஆம் ஆண்டில் மார்கரெட் காலமானார்.\n\n"}
{"id": "246243", "url": "https://ta.wikipedia.org/wiki?curid=246243", "title": "சுயமிக் குச்சி", "text": "சுயமிக் குச்சி\n\nசுயமிக் குச்சி (Selfie stick) என்பது தன்னையும் தன்னுடன் இருப்பவரையும் மற்றும் சூழலையும் புகைப்படக் கருவியின் மூலமோ அல்லது கைபேசியின் மூலமோ புகைப்படமெடுக்க உதவும் குச்சி ஆகும். இது ஒற்றைக் கையினால் கையாளும்படியான அமைப்பைக் கொண்டிருக்கும். நீட்டும் வைகையிலான குச்சியின் ஒரு முனையில் கைபேசியை இணைக்கும் வசதி இருக்கும். உலோகத்திலான இக்குச்சியின் மற்றொரு முனையில் கைப்பிடி அமைந்திருக்கும். சுயமிக் குச்சி உபயோகிக்கும்போது புளூடூத் வசதியுடனோ அல்லது தானியங்கி முறையிலோ புகைப்படம் எடுக்கப்படும்.\n"}
{"id": "246252", "url": "https://ta.wikipedia.org/wiki?curid=246252", "title": "பெண்கள் சந்திப்பு", "text": "பெண்கள் சந்திப்பு\n\nபெண்கள் சந்திப்பு என்பது பெண்கள் மனம்விட்டுப் பேசுவதற்கான தனித்த ஒரு வெளியின் அவசியத்தை உணர்ந்த புகலிடப் பெண்களின் முயற்சியில் 1990 இல் ஜேர்மனியின் கேர்ண் நகரில் உருவாக்கம் பெற்ற பெண்களின் ஒரு சந்திப்பு நிகழ்வாகும். இச்சந்திப்பானது ஆரம்பகாலங்களில் ஜெர்மனியில் மட்டுமே நடைபெற்று வந்தது. காலப்போக்கில் ஐரோப்பாவின் மற்றைய நாடுகளுக்கும், கனடாவிற்கும் என சற்று விரிவடைந்தது. சுமார் 25 வருடங்களாக தொடர்ந்து வரும் இப் பெண்கள் சந்திப்பானது 2014 வரை 31 சந்திப்புக்களை நிகழ்த்தியுள்ளது.\n\n\n\nSection::::24 வது பெண்கள் சந்திப்பு.\n24 வது பெண்கள் சந்திப்பு ஒக்டோபர் 2005 இல் 15,16ம் திகதிகளில் இராஜேஸ்வரி பாலசுப்ரமணியம் தலைமையில் லண்டனில் நடைபெற்றது. இச் சந்திப்பில் இலங்கை, இந்தியா, கனடா, சுவிஸ், ஜெர்மனி, பிரான்ஸ், இலண்டன், கொலண்ட் ஆகிய நாடுகளிலிருந்து 45க்கும் மேற்பட்ட பெண்கள் கலந்து கொண்டிருந்தனர். எழுத்தாளர்கள், நாடக குறும்பட தயாரிப்பாளர்கள், ஓவியத்துறையைச் சாந்தவர்கள், கவிஞர்கள் உள்ளடங்கலாக ஆர்வலர்கள் சிலரும் கலந்து கொண்டனர். சிறப்பு பங்களிப்பாளர்களாக இலங்கையிலிருந்து ஓவியையும், எழுத்தாளரும், தென்கிழக்காசிய பெண்கள் அமைப்பின் இலங்கைக்கான தலைமைப் பதவியை வகிப்பவருமான கமலா வாசுகி, மற்றும் தினக்குரல் பத்திரிகையின் பெண்கள் பகுதி பதில் ஆசிரியரும், ஊடகவியலாளருமான தேவகெளரி ஆகியோரும் இந்தியாவிலிருந்து கவிஞரும், பாரதி இலக்கிய சங்கத்தின் செயலாளருமான திலகபாமாவும் இச் சந்திப்பில் கலந்து கொண்டிருந்தனர்.\n\n"}
{"id": "246263", "url": "https://ta.wikipedia.org/wiki?curid=246263", "title": "கருப்புப் பணம் (இந்தியா)", "text": "கருப்புப் பணம் (இந்தியா)\n\nகருப்பு பணம் எனில் (Indian Black Money), இந்திய அரசு மற்றும் மாநில அரசுகளுக்குச் செலுத்த கடமைப் பட்ட வணிக வரி, சேவை வரி, வருமான வரி, கலால் வரி, சுங்கக் கட்டணம், முத்திரைத் தாள் கட்டணம் போன்ற வரிகள், அரசுக்குச் செலுத்தாமல், வரி ஏய்ப்பு மூலம் ஒருவர் ஈட்டியப் பணத்தை உள்நாட்டில் அல்லது வெளிநாடுகளில் வைத்திருக்கும் பணத்திற்கு கருப்புப் பணம் என்பர்.. \n\nவெளிநாடுகளில், குறிப்பாக சுவிட்சர்லாந்து நாட்டு வங்கிகளில் மட்டும் 1,500 பில்லியன் டாலர் மதிப்புள்ள கருப்புப் பணம், தனிநபர் சேமிப்புக் கணக்குகளில் உள்ளதாகவும், .. அதனை மீட்க நடவடிக்கை எடுக்க இந்திய ஒன்றிய அரசு முடிவு செய்துள்ளது. ..\n\n\n\n\n"}
{"id": "246264", "url": "https://ta.wikipedia.org/wiki?curid=246264", "title": "கரந்தைத் தமிழ்ச் சங்கம்", "text": "கரந்தைத் தமிழ்ச் சங்கம்\n\nகரந்தைத் தமிழ்ச் சங்கம் இந்தியாவின் தமிழ்நாட்டில் உள்ள ஒரு தமிழ் மொழி சமூகமாகும் . மொழியை மேம்படுத்துவதற்காக 1911 ஆம் ஆண்டில் இந்தச் சங்கம் நிறுவப்பட்டது. இது நவீன தமிழ்ச் சங்கங்களில் ஒன்றாகும். \n\nSection::::வரலாறு.\nகரந்தைத் தமிழ்ச் சங்கம் 1911 ஆம் ஆண்டு மே 14 அன்று தமிழ்நாட்டின் தஞ்சாவூரின் புறநகர்ப் பகுதியான கருந்தட்டைகுடியில் (கரந்தை என்றும் அழைக்கப்படுகிறது) நிறுவப்பட்டது. இந்த சமுதாயத்தை ராதாகிருஷ்ண பிள்ளை தனது சகோதரர் உமாமகேசுவர பிள்ளையை முதல் தலைவராகக் கொண்டு நிறுவப்பட்டது. தமிழை செம்மொழியாக அறிவிக்க வேண்டும் என்ற தீர்மானத்தை 1920 ஆம் ஆண்டில் நிறைவேற்றியது. 1937 ஆம் ஆண்டு ஆகத்து 27 அன்று நடந்த கூட்டத்தில், கல்வி நிறுவனங்களில் இந்தி திணிக்கப்பட்டதை இச்சங்கம் கண்டித்தது. \n\nSection::::நடவடிக்கைகள்.\nஇச்சங்கம் 1925 ஆம் ஆண்டில் எழுத்தறிவைத் தரும் இதழான \"தமிழ் பொழிலைத்\" தொடங்கியது. இச்சங்கம் தமிழ் இலக்கியம் குறித்த மாதாந்திர கூட்டங்களையும் கருத்தரங்குகளையும் நடத்துகிறது. இச்சங்கம் தமிழ்க் கல்வியை வழங்க கல்வி நிறுவனங்களை நிறுவியது. \n\n"}
{"id": "246268", "url": "https://ta.wikipedia.org/wiki?curid=246268", "title": "லெனாசியா", "text": "லெனாசியா\n\nலெனாசியா (\"Lenasia\") என்னும் நகரியம், தென்னாப்பிரிக்காவின் கவுதெங் மாகாணத்தில் உள்ளது. இது ஜோகன்னாஸ்பெர்க் நகராட்சிக்கு உட்பட்டது. இங்கு இந்திய நாட்டு வம்சாவழியினர் பெரும்பான்மையினராக உள்ளனர்.\n"}
{"id": "246274", "url": "https://ta.wikipedia.org/wiki?curid=246274", "title": "தெப்பத் திருவிழா", "text": "தெப்பத் திருவிழா\n\nதெப்பத் திருவிழா என்பது இந்து சமய கோயில்களின் குளங்களில் நிகழ்த்தப்படும் விழாவாகும். இத்திருவிழாவின் பொழுது இறைவனை தெப்பத்தில் வைத்து குளத்தில் மிதக்க விடுகிறார்கள். தெப்பக்குளத்தின் நடுவே இருக்கும் நீராழி மண்டபத்தினைச் சுற்றி தெப்பத்தில் இறைவனை வைத்து வலம் வந்து இவ்விழா கொண்டாடப்படுகிறது. இவ்விழாவினை ஆண்டுக்கொரு முறை கோயில்களில் கொண்டாடுகிறார்கள்.\n\nSection::::சொல்லிலக்கணம்.\nதெப்பம் என்பது படகினைக் குறிக்கின்ற சொல்லாகும். \n\nSection::::தெப்ப உருவாக்கம்.\nதெப்பத்தின் அடிப்பகுதியாக காலி பீப்பாய்களை வரிசையாக இணைத்து அவற்றின் மீது மூங்கில்களையும், மரங்களையும் கட்டித் தெப்பத்தினை உருவாக்குகிறார்கள். இதன் மீது சித்திரத் தட்டிகள், அலங்காரப் பொருள்களை இணைக்கின்றார்கள். பெரும்பாலும் இரவு வேளைகள் தெப்பதிருவிழா நடைபெறுவதால், வர்ண மின் விளக்குகள் அலங்காரமும் செய்யப்படுகிறது.\n\nசித்திரத் தட்டிகளால் மண்டபம் போல உருவாக்கப்பட்ட அமைப்பின் நடுவே இறைவனை வைத்து அலங்காரம் செய்கின்றார்கள். \n\nSection::::விழாக் காரணம்.\nபிறவியெனும் கடலில் விழுந்தவர்களை இறைவினின் கருணையே தெப்பமாக இருந்து கரை சேர்ப்பதை அறியத்தருவதற்காக இவ்விழா நடைபெறுகிறது.\n\n"}
{"id": "246275", "url": "https://ta.wikipedia.org/wiki?curid=246275", "title": "சமவியல்பு இணையியம்", "text": "சமவியல்பு இணையியம்\n\nவடிவவியலில், \"ABC\" முக்கோணத்தைப் பொறுத்து \"P\" புள்ளியின் சமவியல்பு இணையியம் அல்லது ஓரக இணையியம் (\"isotomic conjugate\") என்பது புள்ளி \"P\" , முக்கோணம் \"ABC\" இரண்டின் மூலமாக வரையறுக்கப்படும் மற்றொரு புள்ளியாகும்.\n\nSection::::வரைதல்.\n\"ABC\" முக்கோணத்தைப் பொறுத்து புள்ளி \"P\" இன் சமவியல்பு இணையியத்தைக் காண்பதற்கு, முக்கோணத்தின் எந்த இரு உச்சிகளோடும் புள்ளி \"P\" ஆனது ஒருகோட்டில் அமையாது என எடுத்துக்கொள்ளப்படுகிறது. \"AP\", \"BP\", \"CP\" ஆகிய மூன்று கோடுகளும் முக்கோணத்தின் பக்கங்கள் \"BC\", \"CA\" , \"AB\" (தேவைப்பட்டால் பக்கங்களை நீட்டித்துக் கொள்ள) மூன்றையும் சந்திக்கும் புள்ளிகள் முறையே \"A\"<nowiki>'</nowiki>, \"B\"<nowiki>'</nowiki> and \"C\"<nowiki>'</nowiki>. இம்மூன்று புள்ளிகளையும் \"BC\", \"CA\", \"AB\" பக்கங்களின் நடுப்புள்ளிகளைப் பொறுத்து எதிரொளிக்கக் கிடைக்கும் எதிருருக்கள் முறையே \"A\"\", \"B\"\" , \"C\"\" ஆகும். கோடுகள் \"AA\"\", \"BB\"\" and \"CC\"\" மூன்றும் சமவியல்புக் கோடுகள் (\"isotomic lines\") என அழைக்கப்படுகின்றன. இக்கோடுகள் மூன்றும் ஒரு புள்ளியில் சந்திக்கும். அவ்வாறு அவை சந்திக்கின்ற புள்ளிதான் \"P\" இன் சமவியல்பு இணையியம் ஆகும்.\n\nSection::::ஆட்கூறுகள்.\n\"P\" இன் முக்கோட்டு ஆட்கூறுகள் \"p\" : \"q\" : \"r\" எனில் அதன் சமவியல்பு இணையியத்தின் முக்கோட்டு ஆட்கூறுகள்:\n\n\n"}
{"id": "246289", "url": "https://ta.wikipedia.org/wiki?curid=246289", "title": "கூர் பார்வை", "text": "கூர் பார்வை\n\nகூர் பார்வை (\"Gaze\") ஒரு மனிதர் மற்றொரு மனிதரின் உருவத்தை அவரது வடிவமைப்பை இரசிக்கும் வண்ணம் பார்ப்பது ஆகும். இந்தச் சொல்லை, தான் பார்க்கப்படுவதை உணர்ந்து கவலைப்படும் நிலையைக் குறிக்க, உளவியலாளர் ஷாக் லகன் பரவலாக்கினார். தான் காணப்படும் பொருளாவதால் தனது தன்னாட்சி குறைபடுவதாக உணரும் உளவியல் நிகழ்பாடு என இதை லகன் விளக்கினார். இது கண்ணாடி முன்பான குழந்தையின் மனநிலையை ஒத்ததாகவும் விளக்குகிறார்; முதன்முதலாக கண்ணாடியின் முன்பு தன்னைப் பார்த்தபின்பே குழந்தை தனக்கு ஓர் தோற்றம் இருப்பதை உணர்கின்றது. லகனின் கூற்றுப்படி, கூர்பார்வையால் ஏற்படும் விளைவை நாற்காலி அல்லது தொலைக்காட்சித் திரை மூலமாகவே ஏற்படுத்தலாம்; இது அப்பொருள் கண்ணாடி போல பிரதிபலிப்பதாக கருத்தில்லை; எந்தப் பொருளின் இருப்பையும் உணர்ந்துள்ள விழிப்புணர்வே இதற்குக் காரணமாகும். \n\nSection::::கோட்பாட்டின் வரலாறு.\nகூர்பார்வை குறித்த கோட்பாட்டை இழான் பவுல் சார்த்ர காலத்திலிருந்தே இருத்தல் கொள்கையாளர்களும் தோற்றப்பாட்டியலாளர்களும் விவாதித்துள்ளனர். அதிகார உறவுகளுக்கும் ஒழுங்குமுறை நடவடிக்கைகளுக்குமான இயக்காற்றலை விளக்க ஃபூக்கோ கூர்பார்வை கோட்பாட்டை \"ஒழுங்குமுறையும் தண்டிப்பும்\" என்ற நூலில் பயன்படுத்தியுள்ளார். இதேபோல ஜாக்கஸ் தெரிதாவும் தனது \"தி அனிமல் தட் தேர்போர் ஐ யாம்\" என்ற நூலில் விலங்குகளுக்கும் மாந்தர்களுக்குமானத் தொடர்பை கூர்பார்வை மூலமாக விளக்கியுள்ளார். திரைப்படங்களில் பாலுறவுக் காட்சிகளில் ஒளிபிடி கருவி பொதுவாக பெண்ணின் உடலையும் ஆணின் முக உணர்ச்சிகளையும் காட்டுவதில் கூர்பார்வை கோட்பாடு விளங்குகின்றது. திரைப்படத்தைத் தவிர மற்ற தொழினுட்ப வடிவங்களிலும் கூர்பார்வையைக் காணலாம். ஒளித விளையாட்டுக்கள், சிறுவர் சித்திரக்கதைகளிலும் கூட பெண்களின் முகத்தை விட மணற்கடிகை வடிவம் வலியுறுத்தப்படுகின்றது.\n\n"}
{"id": "246290", "url": "https://ta.wikipedia.org/wiki?curid=246290", "title": "கே. அஜிதா", "text": "கே. அஜிதா\n\nஅஜிதா (\"K. Ajitha\") என்பவர் கேரளத்தைச் சேர்ந்த முன்னாள் நக்சலைட்டும், மனித உரிமைப்போராளியும் ஆவார். புல்பள்ளி சிறப்பு காவல் முகாம் தாக்குதலில் இரண்டு காவலர்கள் கொல்லப்பட்டதில் 9 ஆண்டுகள் சிறைத்தண்டனை பெற்றார்.\n\nSection::::வாழ்க்கை.\nஇவர் ஏப்ரல் 1950இல் கேரளத்தின் கோழிக்கோடில் பிறந்தவர். இவரின் பெற்றோர் மந்தாகினி, குன்னிக்கல் நாராயணன். இருவரும் நக்சலைட் இயக்கத்தின் தீவிர ஆதரவாளர்கள். இவர் தன் பள்ளிக் கல்வியை கோழிக்கோட்டில் பயின்று, கல்லூரியில் சேர்ந்தார்.\n\nSection::::நக்சல் இயக்கத்தில்.\nமேற்கு வங்கத்தில் நக்சல்பாரி கிராமத்தில் 1967-ல் விவசாய எழுச்சி உண்டானது. அதைத் தொடர்ந்து நாட்டின் பல பகுதிகளில் நக்சலைட் இயக்கத்தில் இளைஞர்கள் இணைந்தனர். படிப்பை பாதியில் நிறுத்திவிட்டு அஜிதாவும் கேரள நக்சலைட் இயக்கத்தில் சேர்ந்து ஆயுதம் ஏந்தினார். அந்தக் குழுவில் இடம்பெற்ற ஒரே பெண் அவர் மட்டும்தான்.\n\nSection::::வயநாடு தாக்குதல்கள்.\nகேரளத்தின் வயநாடு மாவட்டம் புல்பள்ளி கிராமத்தில் இருந்து விவசாயிகளை வெளியேற்ற 1968-ல் அரசு கடுமையாக முயற்சித்துக் கொண்டிருந்தது. நிலத்தைவிட்டு வெளியேற மறுத்து ஏழாயிரம் விவசாயிகள் போராட்டத்தில் குதித்தனர். போராட்டத்தை முறியடிக்கக் காவல்துறை களம் இறக்கப்பட்டது.\n\nவிவசாயிகளுக்கு ஆதரவாக 22 நவம்பர் 1968, அன்று 300 பேர் கொண்ட நக்சல் கெரில்லாக்கள், குனினிக்கல் நாராயணன் எனபவரின் கீழ், தலசேரி காவல் நிலையத்தை தாக்கினர் ஆனால் இத்தாக்குதல் வெற்றிபெறவில்லை\n\n48 மணிநேரம் கழித்து 24 நவம்பர் 1968 அன்று வர்கீஸ் தலைமையிலான நக்சலைட் குழு, புல்பள்ளி சிறப்பு காவல் முகாமைத் தாக்கியது. இரண்டு காவல்துறையினர் கொல்லப்பட்டனர்.\n\nஅதன் பின் நடந்த காவல் துறையினரின் தேடுதல் வேட்டையில் தலைமை வகித்த வர்கீஸ் சுட்டு கொல்லப்பட்டார். அஜிதா கைது செய்யப்பட்டு, பொதுமக்கள் முன்னிலையில் ஊர்வலமாக அழைத்துச் செல்லப்பட்டார். போலீஸ் காவலில் சித்திரவதைக்கும் உள்ளானார். புல்பள்ளித் தாக்குதல் வழக்கில் அவருக்கு 9 ஆண்டு சிறை தண்டனை விதிக்கப்பட்டது. அப்போது அஜிதாவுக்கு 18 வயது. 1977 க்கு பிறகு 8 ஆண்டுகள் தண்டனைக் காலத்தைக் கழித்தபின் 27 வயதில் விடுதலையானர். விடுதலையான பிறகு, முன்னாள் தோழர் யாகூபை மணந்தார்.\n\nசிறையில் இருந்த காலத்தில் கேரளத்தில் பெண்கள் எதிர்கொண்ட சிக்கல்களை, குறிப்பாகப் பாலியல் தொழிலாளிகள் சந்தித்த பிரச்சினைகள் குறித்து ஆராய்ந்தார்.\n\nSection::::மீண்டும் பொதுவாழ்க்கை.\nஅதன் பின்னர் பத்து ஆண்டுகள் கழிந்தன. 1988-ல் மும்பையில் நடைபெற்ற மகளிர் இயக்கங்களின் மாநாட்டில் பங்கேற்றது அஜிதாவின் வாழ்க்கையில் புதிய மாற்றத்தை ஏற்படுத்தியது. மீண்டும் பொது வாழ்க்கைக்குத் திரும்பினார். மனித உரிமை செயல்பாடுகளில் ஈடுபடத் தொடங்கினார். கோழிக்கோட்டில் '‘அன்வேஷி பெண்கள் ஆலோசனை மையத்தை’' 1993 இல் தொடங்கினார்.\n\nஇன்று ஒடுக்கப்பட்ட சமூகத்திலும் கடை நிலையில் உள்ள பெண்கள் எதிர்கொள்ளும் வன்முறைகளுக்கும், பாலியல் சுரண்டலுக்கும் முற்றுப்புள்ளி வைப்பது இன்றைக்கு அவருடைய செயல்பாடாக உள்ளது\n\nSection::::சுயசரிதை.\n‘'நக்சலைட் அஜிதாவின் நினைவுக்குறிப்புகள்'’ (எதிர் வெளியீடு) என்ற பெயரில் அவரது சுயசரிதை குளச்சல் மு. யூசுபின் மொழியாக்கத்தில் தமிழிலும் வெளியாகி உள்ளது. அவரது நக்சலைட் போராட்டம், சிறை அனுபவங்கள், பிற்காலத்தில் அவரது செயல்பாடுகளில் மாற்றம் ஏற்பட்டதற்கான காரணம் போன்றவற்றுக்கான பின்னணிகளை இந்த நூல் வெளிச்சமிட்டுக் காட்டுகிறது.\n"}
{"id": "246292", "url": "https://ta.wikipedia.org/wiki?curid=246292", "title": "மயிலாப்பூர் திருவள்ளுவர் கோயில்", "text": "மயிலாப்பூர் திருவள்ளுவர் கோயில்\n\nமயிலாப்பூர் திருவள்ளுவர் கோயில் திருக்குறளை இயற்றிய திருவள்ளுவரை மூலவராகக் கொண்டு அமைக்கப்பட்டுள்ள கோயிலாகும். திருவள்ளுவர் பிறந்த இடமாக மயிலாப்பூர் கருதப்பெறுவதால், அங்கு திருவள்ளுவருக்கென கோயில் அமைக்கப்பெற்றுள்ளது. இக்கோவில் மயிலாப்பூர் ஸ்ரீ முண்டகக்கண்ணி அம்மன் கோயிலின் சார்புக் கோயிலாக இந்து சமய அறநிலையத்துறை பராமரிக்கிறது.\n\nSection::::காலம்.\nஇக்கோவில் 16 ஆம் நூற்றாண்டடில் கட்டப்பட்டதாகும். இதனை 1970 களில் புதுப்பித்துள்ளனர். \n\nSection::::கோவில் அமைப்பு.\nஇக்கோவில் இராயப்பேட்டை சாலையின் நேராக அமைந்துள்ளது. இதில் சிவன், பார்வதி, விநாயகர், முருகன் சந்ததிகள் உள்ளன. திருவள்ளுவரின் மனைவி வாசுகி, திருவள்ளூர் இருவருக்கும் தனி சந்நிதி அமைந்துள்ளது. தினம் மாலையில் குழந்தைகளுக்கு திருக்குறள் சொல்லித் தரப்படுகிறது. \n\n1897 இல் வெளிவந்த ஜெ. எம். நல்லசாமி பிள்ளை புத்தகத்தில் இக்கோவில் பற்றி குறிப்பிட்டுள்ளார். \n\n"}
{"id": "246296", "url": "https://ta.wikipedia.org/wiki?curid=246296", "title": "மேகதாது தடுப்பணைத் திட்டம்", "text": "மேகதாது தடுப்பணைத் திட்டம்\n\nமேகேதாட்டு தடுப்பணைத் திட்டம், கர்நாடக மாநிலம், சாம்ராஜ்நகர் மாவட்டம், கொள்ளேகாலிருந்து 15 கிலோமீட்டர் தொலைவில், காவிரி ஆற்றின் குறுக்கே, சிவசமுத்திரம் அருவியின் அருகே, மேகேதாட்டு எனும் இடத்தில் இரு தடுப்பணைகள் கட்டி, நீர்மின் நிலையம் துவக்க கர்நாடக அரசு திட்டமிட்டு நிதி ஒதுக்கி செயல்படுத்தி வருகிறது. . மேகேதாட்டு அணைத் திட்டம் ஒகேனக்கல்லில் இருந்து 15 கிலோ மீட்டர் தொலைவிலும், மேட்டூரிலிருந்து 65 கிலோ மீட்டர் தொலைவிலும் செயல்பட உள்ளது.\n\nSection::::மேகேதாட்டு அணைத் திட்டத்திற்கு எதிர்ப்பு.\nகர்நாடக அரசு மேகேதாட்டு அணைத் திட்டத்தை நிறைவேற்றினால், சேலம், நாமக்கல், கரூர், திருச்சி, தஞ்சை, நாகப்பட்டினம் உள்பட காவிரி வடிநில மாவட்டங்கள் காவேரி ஆற்று நீர்வரத்து இன்றி, தமிழக விவசாயிகளின் நலன் பாதிக்கக்கூடும் என்று கருதுவதால், மேகதாது அணைத் திட்டத்திற்கு, தமிழக அரசும், விவசாயிகளும் கடும் எதிர்ப்பு காட்டி வருகின்றனர். தமிழக சட்டசபை டிசம்பர் 6 அன்று கூடி இத்திட்டத்திற்கு எதிராகத் தீர்மானம் இயற்றியுள்ளது. \n\n"}
{"id": "246299", "url": "https://ta.wikipedia.org/wiki?curid=246299", "title": "ஜனுவாரியுஸ்", "text": "ஜனுவாரியுஸ்\n\nஜனுவாரியுஸ் () என்பவர் நேபில்ஸ் நகரின் ஆயராக இருந்தவர் ஆவார். இவரை மறைசாட்சி எனவும் புனிதர் எனவும் கத்தோலிக்க மற்றும் கிழக்கு மரபுவழி திருச்சபைகள் ஏற்கின்றன. இவரின் வாழ்வைக்குறித்த சமகாலத்து குறிப்புகள் ஏதுமில்லை எனினும் பிற்காலத்தயக்குறிப்புகள் இவர் தயோக்கிளீசிய துன்புறுத்துதலின் போது கொல்லப்பட்டார் என்பர்.\n\nஇவர் நாபொலி நகரின் பாதுகாவலராவார். இவரின் குருதி என கத்தோலிக்கரால் நம்பப்படும் திண்மம் (திடப்பொருள்) நாபொலி மறைமாவட்டப்பேராலயத்தில் ஒரு வெள்ளிப் பெட்டிக்குள் ஏறக்குறைய 12 செ.மீ. அகலமுடைய இரண்டு பளிங்குக் கண்ணாடிக் குப்பிகளுக்குள் பாதுகாக்கப்பட்டு வருகிறது. ஒவ்வோரு ஆண்டும் மூன்று முறை, இது நீர்மமாக (திரவமாக) மாறும் காட்சியினைக்காண மக்கள் பலர் கூடுகின்றனர்.\n"}
{"id": "246307", "url": "https://ta.wikipedia.org/wiki?curid=246307", "title": "தி. வேல்முருகன்", "text": "தி. வேல்முருகன்\n\nதி. வேல்முருகன் தமிழ்நாட்டைச் சேர்ந்த அரசியல்வாதியும் முன்னாள் தமிழக சட்டப்பேரவை உறுப்பினருமாவார். பாட்டாளி மக்கள் கட்சியின் வேட்பாளராக பண்ருட்டித் தொகுதியிலிருந்து 2001இலும் 2006இலும் மாநில சட்டப்பேரவைக்கு தேர்ந்தெடுக்கப்பட்டார். 2011 தேர்தலில், புதியதாக உருவாக்கப்பட்ட நெய்வேலி சட்டமன்றத் தொகுதியிலிருந்து போட்டியிட்டு அதிமுகவின் எம்.பி.எஸ். சிவசுப்பிரமணியனிடம் 8000 வாக்குகள் வித்தியாசத்தில் தோல்வியடைந்தார். பாட்டாளி மக்கள் கட்சியின் இணை பொதுச்செயலாளராக விளங்கிய வேல்முருகன் கட்சி கட்டுப்பாட்டை மீறியதற்காக நவம்பர் 1, 2011 அன்று கட்சியிலிருந்து நீக்கப்பட்டார்.\n\nபின்னர் தை முதல் நாள், 2012 தமிழக வாழ்வுரிமைக் கட்சி எனும் புதிய கட்சியைத் தொடங்கினார்.\n"}
{"id": "246308", "url": "https://ta.wikipedia.org/wiki?curid=246308", "title": "பெண்களின் உடல்நலம்", "text": "பெண்களின் உடல்நலம்\n\nபெண்களின் உடல்நலம் பெண்களின் உடற்கூற்றியல் குறித்த உடல்நலப் பிரச்சினைகளைக் குறிப்பதாகும். இவை பெரும்பாலும் பெண் இனப்பெருக்கத் தொகுதி, மார்பகம் போன்ற அமைப்புகள் அல்லது பெண்களுக்கான அல்லது பெண்களில் குறிப்பிடத்தக்கதான இயக்குநீர்களால் ஏற்படும் கோளாறுகளைக் குறிப்பதாகும். மாதவிடாய், கருத்தடை, தாய்நலம், குழந்தை பிறப்பு, மாதவிடாய் நிறுத்தம் மற்றும் மார்பகப் புற்றுநோய் போன்றவை இதில் அடங்கும். பாலின வேறுபாடால் சிகிச்சைக்கான அணுக்கம் வேறுபடும் உயிரியலுடன் நேரடித் தொடர்பில்லாத மருத்துவப் பிரச்சினைகளும் இதில் உள்ளடங்கும்.\n\nபெண்களின் உடல்நலத்தைக் குறித்தப் பிரச்சினைகளை பல பெண்ணியவாதிகள் முன்னெடுத்துள்ளனர்; குறிப்பாக இனப்பெருக்கத்தொகுதி தொடர்பானவை மிகுந்த கவனத்தைப் பெற்றுள்ளன. உடல்நலத்தை பாலினம் மூலம் வகைப்படுத்தும் உலக சுகாதார அமைப்பு இதற்கு முன்னுரிமை அளித்துள்ளது.\n\nஐக்கிய அமெரிக்க சமூகவியலாளர்களும் மருத்துவ ஆய்வாளர்களும் பெண்களின் உடல்நலத்தை பெண்களின் உடலைக் கொண்டு வரையறுக்காது ஆணிற்கும் பெண்ணிற்கும் உள்ள உயிரியல்வழி பால் வேறுபாடுகளைக் கொண்டு வரையறுக்கின்றனர். இரு பாலினத்தினருக்கும் இதய நோய், புற்றுநோய் போன்ற உடல்நலக்கேடுகளில் நோயுறும் தன்மை, நோயறிகுறிகள், சிகிச்சைக்கு பலன்பெறுதல் போன்றவற்றில் குறிப்பிடத்தக்க உயிரியல் வேறுபாடுகள் இருப்பதை ஆய்வாளர்கள் நிலைநிறுத்தியுள்ளனர். 1974ஆம் ஆண்டில் ஆத்திரேலியாவில் முதன்முதலாக நிறுவப்பட்ட லெய்சார்ட் மகளிர் சமூக உடலநல மையம் போன்ற மகளிர் உடல்நலச் சேவைகள் மகளிர் நலத்திற்காக சேவை வழங்கலுக்கான ஓர் புதிய நெறிமுறையாக உருவாகியுள்ளன.\n\n"}
{"id": "246346", "url": "https://ta.wikipedia.org/wiki?curid=246346", "title": "படைத்துறை உயர் தளபதி", "text": "படைத்துறை உயர் தளபதி\n\nபடைத்துறை உயர் தளபதி (\"Field Marshal\") பதவி என்பது, ஒரு நாட்டின் இராணுவத்தில் தலைமைப் படைத் தலைவரை விட உயர்ந்த பதவியாகும். போர்காலங்களில் கடுமையாக உழைத்து நாட்டின் வெற்றியை ஈட்டித் தந்த இராணுவத்தின் தலைமைப் படைத் தலைவரை மரியாதை செய்யும் விதமாக வழங்கப்படும் பதவியே படைத்துறை உயர் தளபதி பதவியாகும்.\n\nஇராணுவத்தின் விமானப் படைத் தலைமைத் தலைவர் பதவிக்கும், \"உயர் தளபதி\" போன்ற பதவிகளுக்கும், படைத்துறை உயர் தளபதி பதவிக்கும் எவ்வித தொடர்பும் இல்லை.\n\nSection::::இந்தியா.\nஇந்தியாவில், கரியப்பா மற்றும் சாம் மானேக்சா ஆகிய இராணுவப் படைத்தலைவர்களுக்கு படைத்துறை உயர் தளபதி பதவி வழங்கப்பட்டது.\n"}
{"id": "246349", "url": "https://ta.wikipedia.org/wiki?curid=246349", "title": "இராணுவப் புரட்சி", "text": "இராணுவப் புரட்சி\n\nஇராணுவப் புரட்சிஆஆ அல்லது உள்நாட்டுப் போர் (coup d'état or coup or putsch or overthrow) ( (); ; plural: \"coups d'état\"), என்பது ஒரு நாட்டின் இராணுவத்தின் ஒரு பகுதியினர் சதித் திட்டம் தீட்டி, இறையாண்மை மிக்க ஒரு நாட்டின் ஆட்சி அதிகாரத்தை, சட்டத்திற்குப் புறம்பாக கைப்பற்றுதலே இராணுவப் புரட்சி எனப்படும்..\nஇராணுவப் புரட்சியின் மூலம் ஒரு நாட்டின் ஆட்சி அதிகாரத்தைக் கைப்பற்ற இயலாத போது, நாட்டில் உள்நாட்டுப் போர் ஏற்பட வாய்ப்புள்ளது.\n\n"}
{"id": "246363", "url": "https://ta.wikipedia.org/wiki?curid=246363", "title": "பன்னாட்டு மாற்றுத்திறனாளிகள் நாள்", "text": "பன்னாட்டு மாற்றுத்திறனாளிகள் நாள்\n\nஉலக மக்கள் அனைவரும் மாற்றுத்திறனாளிகளின் பிரச்சனைகளைப் புரிந்து கொள்வதுடன், அவர்களுக்கு மேன்மையும், உரிமைகளும் வழங்கப்பட வேண்டும் என்ற நோக்கத்தால் ஐ.நா சபை உலகம் முழுவதும் பன்னாட்டு மாற்றுத்திறனாளிகள் நாள் (பன்னாட்டு ஊனமுற்றோர் நாள்) என டிசம்பர் 3ஐ அனுசரிக்கின்றது.\n\n1981-ம் ஆண்டை உலக மாற்றுத்திறனாளிகள் ஆண்டாக ஐக்கிய நாடுகள் அவை அறிவித்தது. 1992-ஆம் ஆண்டு டிசம்பர் 3-ம் தேதியை பன்னாட்டு மாற்றுத்திறானாளிகள் நாளாக அறிவித்தது. அன்று முதல் ஒவ்வொரு ஆண்டும் இந்த நாள், உலக நாடுகளால் பன்னாட்டு மாற்றுத்திறனாளிகள் நாள் என கொண்டாடப்படுகின்றது.\n\nஉலகின் பல நாடுகளிலும் பல்வேறு மட்டத்தில் இந்நாள் கொண்டாடப்பட்டு வருகின்றது. பொதுவாக தன்னார்வலர்களினாலேயே இந்நாளில் பல முன்னெடுப்புகள் இடம்பெறுகின்றன. பல நாடுகல் அரசு நிறுவனங்கள், மற்றும் அரசு சார்பற்ற தொண்டு நிறுவனங்கள் ஊனமுற்றோர்களின் நிலையை உயர்த்துவதற்கான செயல் திட்டங்களை தீட்டி, அவர்களின் முயற்சிகளுக்கு உறுதுணை புரிகின்றன. அத்துடன், சமுதாயத்தில் ஊனமுற்றோர்களின் நிலை உயர சிறப்புக் கருத்தரங்கங்கள், பயிற்சி மற்றும் விழிப்புணர்வு முகாம்கள், பிரசாரங்கள், ஊடகங்கள் வழியாக விழிப்புணர்வு விளம்பரங்கள் ஆகியவற்றின் வாயிலாக சமூகத்தில் சம உரிமைகளுடன் ஒவ்வொரு துறையிலும் ஊனமுற்றோர்கள் சிறந்து விளங்க முயற்சிகள் மேற்கொள்ளப்படுகின்றன.\n\nSection::::நோக்கம்.\nமாற்றுத்திறனாளிகளுக்கு, அரசாங்கமும், சேவை வழங்கும் நிறுவனங்களும், பெற்றோரும், ஏனைய மனிதர்களும் உதவுவதும், \nஇவர்களின் வாழ்க்கையில் எல்லோரையும் போல சகல உரிமைகளையும் பெற வைப்பதும் ஒரு சமுதாய கடமையாகும் என மக்கள் மத்தியில் விழிப்புணர்வு ஏற்படுத்துவதே இத்தினத்தின் நோக்கமாகும்.\n\nSection::::ஊனமுற்றோர் வகைப்பாடு(இந்திய அளவில்).\n1 . பார்வை குறைபாடுடையோர்.\n2 . கை,கால் குறைபாடுடையோர்.\n3 . செவித்திறன் குறைந்தோர் மற்றும் பேச இயலாதவர்\n4 . மனவளர்ச்சி குன்றியவர்கள்.\n5 . தொழுநோய் பாதித்தவர்கள் மற்றும் குணமடைந்தவர்கள். - என்று ஐந்து வகைகளாக பிரிக்கப்பட்டு உள்ளனர்.\n\nஇவை போக அனைத்து மாநில அரசுகளும் ஊனமுற்றோர் நலனை கருத்தில் கொண்டு பல்வேறு நலத்திட்டங்களை செயல்படுத்தி வருகின்றன.\n\n"}
{"id": "246364", "url": "https://ta.wikipedia.org/wiki?curid=246364", "title": "சிங்கப்பூரின் பிரதமர்", "text": "சிங்கப்பூரின் பிரதமர்\n\nசிங்கப்பூர் குடியரசின் பிரதமர் (\"Prime Minister of the Republic of Singapore\", ; ) சிங்கப்பூர் குடியரசின் தலைவராவார். நாடாளுமன்றத்தில் பெரும்பான்மையான உறுப்பினர்களின் நம்பிக்கைக்கு உரியவர் என குடியரசுத் தலைவர் கருதும் நபர் பிரதமராக நியமிக்கப்படுகின்றார். \n\nசிங்கப்பூரின் பிரதமர் பதவி 1959ஆம் ஆண்டிலிருந்து இருந்து வருகின்றது; பிரித்தானியப் பேரரசுக்குள்ளேயே தனிநாடாக தன்னாட்சி பெற்ற பின்னர் அப்போதைய சிங்கப்பூர் ஆளுநரால் லீ குவான் யூ பிரதமராக நியமிக்கப்பட்டார். மலாயா கூட்டமைப்பில் இணைந்து மலேசியாவின் மாநிலமாக 1963 முதல் 1965 வரை இருந்தபோதும் பின்னர் 1965இல் விடுதலை பெற்றபோதும் இப்பதவியின் பெயர் \"சிங்கப்பூரின் பிரதமர்\" என்றே நீடித்தது. \n\nசிங்கப்பூரின் பிரதமராக லீ குவான் யூ 1959 முதல் 1990 வரை பதிவியிலிருந்தார். இவரைத் தொடர்ந்து கோ சொக் தொங் பதவியேற்றார்; இவருக்கு பிரதமர் அலுவலகத்தின் \"மூத்த அமைச்சர்\" என்ற பட்டம் வழங்கப்பட்டது. கோ ஆகத்து 12, 2004இல் பணி ஓய்வு பெற்றார். இவரைத் தொடர்ந்து லீ குவான் யூவின் மகன் லீ சியன் லூங் பதவியேற்றார். புதிய பிரதமருக்கு உதவிபுரிய கோ \"மூத்த அமைச்சராகவும்\" தந்தை லீ \"மதியுரை அமைச்சராகவும்\" நியமிக்கப்பட்டனர். இருவரும் 2011இல் பதவி விலகினர்.\n\n"}
{"id": "246366", "url": "https://ta.wikipedia.org/wiki?curid=246366", "title": "ரௌலட் சட்டம்", "text": "ரௌலட் சட்டம்\n\nரெளலட் சட்டம் அல்லது ரவ்லட் சட்டம் (Rowlatt Act) என்பது பிரித்தானிய இந்தியாவில் இயற்றப்பட்ட ஒரு குற்றவியல் சட்டமாகும். மார்ச் 1919ல் இச்சட்டம் இயற்றப்பட்டது. விடுதலை / சுயாட்சி வேண்டும் இந்தியர்களை அடக்கவும், காலனிய அரசுக்கு எதிரான சதிகளை நசுக்கவும் இச்சட்டம் கொண்டுவரப்பட்டது.\n\nமுதலாம் உலகப் போரின் முடிவில் பிரித்தானிய இந்தியாவில் (குறிப்பாக, பஞ்சாப்பிலும் வங்காளத்திலும்) புரட்சி இயக்கங்கள் அதிக எண்ணிக்கையில் தோன்றி வேகமாக வளர்ந்தன. இதனால் அதிர்ச்சி அடைந்த காலனிய அரசு சர் சிட்னி ரெளலட் என்பவரது தலைமையில் குழு ஒன்றை அமைத்து புரட்சி இயக்கங்களை ஒடுக்க வழிவகைகளை ஆராய்ந்தது. ரெளலட் குழுவின் பரிந்துரையின் பேரில் ரெளலட் சட்டம் இயற்றப்பட்டது. இச்சட்டம் தீவிரவாதி என்று சந்தேகிக்கப்பட்ட எந்த பிரித்தானிய இந்தியக் குடிமகனையும் ஈராண்டுகள் நீதிமன்ற வழக்கு விசாரணையின்றி சிறை வைக்க அரசுக்கு அதிகாரம் அளித்தது. ஊடகங்களைக் கட்டுப்படுத்தவும் காவல் துறையினர் ஆர்ப்பாட்டக்காரர்களை கைது செய்து விசாரணையின்றி சிறைகளில் அடைத்து வைக்கவும், நீதிமன்ற அனுமதியின்றிச் சிறையிலிடவும் இச்சட்டம் வழிவகுத்தது.\n\nஇச்சட்டம் கடுமையானது என்று மகாத்மா காந்தி உள்ளிட்ட இந்தியத் தலைவர்கள் எதிர்த்தனர். இதற்கு எதிரான போராட்டங்கள் ரெளலட் சத்தியாகிரகம் என்று அழைக்கப்பட்டன. நாடெங்கும் இச்சட்டத்தைக் கண்டித்து ஊர்வலங்கள், கூட்டங்கள், பேரணிகள் நடைபெற்றன. அம்ரித்சர் (அமிர்தசரஸ்) நகரில் இச்சட்டத்துக்கு எதிராக நடந்த கூட்டமொன்றில் பிரித்தானியப் படைவீரர்கள் துப்பாக்கி சூடு நடத்தியதால் ஜாலியன்வாலாபாக் படுகொலை நடைபெற்றது. மூன்று ஆண்டுகளுக்குப் பின்னர் இச்சட்டம் கொடுமையானது என்பதை ஏற்ற காலனிய அரசு மார்ச் 1922ல் இதனைத் திரும்பப் பெற்றுக் கொண்டது.\n\nSection::::சட்டத்தின் கடுமை.\nஇந்தச் சட்டத்தின்கீழ் எந்த இந்திய பிரஜையையும் பிணைஆணை இல்லாமல் கைது செய்யலாம், விசாரணை இன்றி சிறைப்படுத்தலாம், கூட்டங்களில் பங்கெடுக்கத் தடைவிதிக்கலாம், குறிப்பிட்ட இடத்தில் மட்டும் வசிக்க நிர்பந்திக்கலாம்.\nஇந்தச் சட்டத்தின் கீழ் கைதுசெய்யப்படுபவரை மூன்று உயர்நீதிமன்ற நீதிபதிகள் விசாரித்துத் தண்டனை வழங்குவார்கள், குற்றம்சாட்டப்பட்டவருக்கு மேல்முறையிடு செய்யும் அனுமதி கிடையாது.\n\nSection::::நாடுதழுவிய எதிர்ப்பு.\nஇந்தச் சட்ட அமலாக்கத்தை எதிர்த்து மகாத்மா காந்தி ஏப்ரல் 6 ஆம் தேதி நாடுதழுவிய வேலை நிறுத்ததுக்கு அழைப்பு விடுத்தார், ஜின்னா தனது \"பேரரசின் சட்டமன்ற சபை உறுப்பினர்\" பதவியில் இருந்து விலகினார், தாகூர் 1915 ஆம் வருடம் ஆங்கில அரசு வழங்கியிருந்த knighthood விருதைத் துறந்தார். நாடு முழுவதும் வலுவான போராட்டங்கள் தொடர்ந்தன.\n\nSection::::ஜாலியன்வாலாபாக் படுகொலை.\n1919 ஏப்ரல் 13 அன்று பஞ்சாப் மாநிலம் அமிர்தசரஸ் ஜாலியன்வாலாபாக் எனுமிடத்தில் இந்தச் சட்டத்துக்கு எதிராகப் போராடும் விதமாகக் கூடியிருந்த பொதுமக்களை ஜெனரல் டயர் என்ற ராணுவ அதிகாரி துப்பாக்கியால் சுட்டார், இதில் தோராயமாக 380 பேர் மரணமடைந்தனர், சுமார் 1200 பேர் படுகாயமடைந்தனர்.\n\nஇந்தப் படுகொலையைக் கண்டித்து நாடு முழுவதிலும் இருந்து வந்த கண்டனங்களைத் தொடர்ந்து ஆங்கில அரசு \"ஹண்டர் கமிஷன்\" என்ற குழுவை அமைத்து விசாரணை நடத்தியது. விசாரணையின் முடிவில் டயரை பதவிநீக்கம் செய்து உத்தரவிட்டது. அதே சமயத்தில் இதற்கு முரணாக டயர்க்கு \"பஞ்சாப்பின் பாதுகாவலன்\" என்று பொறிக்கப்பட்ட வாளும், ஆங்கில ஆதரவாளர்களிடமிருந்து பெறப்பட்ட நிதியும் வழங்கப்பட்டது.\n"}
{"id": "246373", "url": "https://ta.wikipedia.org/wiki?curid=246373", "title": "மீயுரைக் குறியிடு மொழி", "text": "மீயுரைக் குறியிடு மொழி\n\nஎச்.டி.எம்.எல் (இலங்கை வழக்கம்: எச்.ரி.எம்.எல்) அல்லது மீசுட்டு மொழி என்பது வலைப்பக்க வடிவமைப்பை வரையறை செய்யும் ஒரு அடிப்படை குறியீட்டு மொழி ஆகும். முதல் வலைப்பக்கங்கள் எழுதப்பட்ட மொழி இதுவே ஆகும். இன்றும் இதுவே அனேக வலைப் பக்கங்களுக்கும், பின்னர் வந்த பல மொழிகளுக்கும் அடிப்படையாக அமைக்கிறது. எச் டி எம் எல் கோப்புக்கள் .html அல்லது .htm கோப்பு நீட்சி கொண்ட கோப்புக்களாக அமையும்.\n\nஇணைய உலாவிகள் உரை மற்றும் பிற பொருட்களின் தோற்றம் மற்றும் வடிவமைப்பை வரையறுக்க விழுத்தொடர் பாணித் தாள்களை (CSS) பார்க்கலாம். HTML மற்றும் CSS தரத்தை பராமரிக்கும் அமைப்பான W3C வெளிப்படையான விளக்க HTML க்கு பதில் CSS ஐ பயன்படுத்த ஊக்குவிக்கிறது\n\nSection::::வரலாறு.\nசேர்னோபில் விபத்திற்குப் பின்னர் அணு மற்றும் முக்கிய விடயங்களை விஞ்ஞானிகள் சிரமமின்றிப் பரிமாறிக் கொள்வதற்காக சேர்ன் ஆய்வுகூடத்தில் பணியாற்றிய டிம் பேர்னாஸ் லீ இதை உருவாக்கினார். 1989 யில் டிம் பெர்னர்ஸ்-லீ ஒரு இணைய அடிப்படையிலான மீயுரை அமைப்பை முன்மொழிவதற்கு ஒரு குறிப்பை எழுதினார். 1990 கடைசி பகுதியில் பெர்னர்ஸ் லீ ஹெச்டிஎம்எல் குறிப்பிட்டு உலாவி மற்றும் சர்வர் மென்பொருள் எழுதினார்.\nஅதே ஆண்டில், பெர்னர்ஸ் லீ மற்றும் CERN தரவு அமைப்புகளின் பொறியாளர் ராபர்ட் கயில்லியவ் நிதி வேண்டி ஒரு கூட்டு வேண்டுகோளை இணைந்தனர். ஆனால், இந்த திட்டம் முறையாக, CERN ஆல் ஏற்கப்படவில்லை. 1990 ல் இருந்து அவரது சொந்த குறிப்புகளில் மீயுரை பயன்படுத்தப்படும் பல பகுதிகளில் சிலவற்றை அவர் பட்டியலிட்டு முதல் ஒரு கலைக்களஞ்சியம் தயாரித்தார்.\nHTML இன் முதல் பதிப்பு \"HTML குறிச்சொற்கள்\" என்று ஒரு ஆவணம். இது 1991 ன் இறுதியில் பெர்னர்ஸ் லீயால் இணையத்தில் குறிப்பிடப்பட்டது. இது ஒப்பீட்டளவில் எளிமையான வடிவமைப்பு கொண்ட ஆரம்பகால HTML ன் 18 உறுப்புகளை விவரிக்கிறது. ஹைப்பர்லிங்க் டேக் தவிர, மற்ற உறுப்புகளில் எஸ்ஜிஎம்எல்லின் GUID என்ற CERN இல் பயன்படுத்தப்பட்டு வந்த ஆவண வடிவத்தின் தாக்கம் இருந்தது. அவற்றில் பதினொரு உறுப்புகள் HTML 4 இலும் இருக்கிறது.\n\nஇணைய உலாவிகள் உரை, படங்கள் மற்றும் மற்றவற்றை புரிந்து கொண்டு காட்சி அல்லது கேட்கக்கூடிய வலை பக்கங்களாக உருவாக்க எச்.டி.எம்.எல் (HyperText Markup Language) என்ற குறியீட்டு மொழி பயன்படுகிறது. ஒரு வலைப்பக்கத்தின் பண்புகள் அதன் வடிவமைப்பாளரின் CSS கூடுதல் பயன்பாட்டால் மாற்றப்படவோ மேம்படவோ முடியும்.\n\nஇதன் ஆகக்கடைசியான பதிப்பாக 5 ஆவது பதிப்பு ஜனவரி 2008 இல் வெளிவந்தது.\n\n\nSection::::குறியீடு.\nமீசுட்டுக் குறியீடு பல கூறுகளைக் கொண்டுள்ளது. உறுப்புகள், அவற்றின் பண்புகள் ஆகியவை மீசுட்டு குறியீட்டின் அடிப்படை. பின்வருவது மீசுட்டு பக்கங்கள் எல்லாவற்றுக்கும் அடிப்படையானது. எல்லா பக்கங்களிலும் ஆவண வகை, <html> தொடக்க உறுப்பு, <head> தலை தொடக்க உறுப்பு, தலையங்கம் (<title></title>), </head>தலை முடிவு, <body> உடல் தொடக்க உறுப்பு, உள்ளடக்கம், </body> உடல் முடிவு, </html> முடுவு ஆகியவை எல்லா எச்.டி.எம்.எல் பக்கங்களிலும் இருக்கும். தலைப்புக்கு மேலே மேலதிக (meta) தகவலகள் இடப்படும்.\n<!DOCTYPE html>\n<html>\n</html>\n\n\"(<nowiki><html></nowiki> மற்றும் <nowiki></html></nowiki> இடையே உள்ள உரை வலைப்பக்கத்தை விவரிக்கிறது. <nowiki><body></nowiki> மற்றும் <nowiki></body></nowiki> இடையே உள்ள உரை காணக்கூடிய பக்க உள்ளடக்கம் ஆகும். குறியீட்டு உரை <nowiki>'<title>This is a title</title>'</nowiki> இணைய பக்கத்தின் தலைப்பை வரையறுக்கிறது.)\"\n\nஇந்த ஆவண வகை அறிவிப்பு HTML5 யில் மட்டும் உள்ளது. codice_1 அறிவிப்பு சேர்க்கப்படவில்லை எனில், பல்வேறு உலாவிகளில் ஒழுங்கமைவு (Rendering) பாதிக்கப்படும்.\nSection::::உறுப்புகள்.\nHTML ஆவணங்கள் HTML உறுப்புகளை கொண்டிருக்கின்றன. அவற்றிற்கு மூன்று கூறுகள் உள்ளன; ஒரு ஜோடி குறிச்சொற்கள் - \"தொடக்க குறிச்சொல்\" மற்றும் \"முடிவு குறிச்சொல்\", தொடக்க குறிச்சொலில் சில பண்புகள் மற்றும் அவ்விரு குறிச்சொற்களுக்கிடையேஉரை மற்றும் வரைகலை உள்ளடக்கம். ஒவ்வொரு குறிச்சொல்லும் கோண அடைப்புகளுக்குள் அடைக்கப்பட்டு இருக்கும்.\nஎனவே ஒரு HTML உறுப்பின் பொது வடிவமானது : codice_2\n\nSection::::பண்புகள்.\nபெரும்பாலான உறுப்பு பண்புகள் \"=\" கொண்டு பிரிக்கப்பட்ட பெயர் - மதிப்பு ஜோடிகளாக தான் இருக்கும். அவை ஒரு உறுப்பின் தொடக்க குறிச்சொலில் உறுப்பு பெயருக்கு பின்னர் எழுதப்பட்டிருக்கும்.\ncodice_3 பண்பை பயன்படுத்தி ஒரு குறிப்பிட்ட உறுப்புக்கு விளக்கக்காட்சியியல் குணங்களை ஒதுக்கலாம்.\ncodice_4 பண்பை பயன்படுத்தி ஒரு உறுப்பின் உள்ளடக்கங்களின் இயற்கை மொழியை அடையாளம் காட்டலாம். உதாரணமாக, ஒரு ஆங்கில மொழி ஆவணத்தில், <p>Oh well, <span lang=\"fr\">c'est la vie</span>, as they say in France.</p>\n\nSection::::விநியோகம்.\nமற்ற வகை கணினி கோப்புகள் எவ்வாறு வழங்கப்படுகிறதோ அதே போல் HTML ஆவணங்களையும் வழங்க முடியும். அவை பெரும்பாலும் வலை வழங்கியிலிருந்து (Web Server) HTTP மூலமோ மின்னஞ்சல் மூலமோ வழங்கப்படுகிறது.\n\n"}
{"id": "246398", "url": "https://ta.wikipedia.org/wiki?curid=246398", "title": "கிராண்ட் டிரங்க் விரைவு வண்டி", "text": "கிராண்ட் டிரங்க் விரைவு வண்டி\n\nகிராண்ட் டிரங்க் விரைவுவண்டி ( \"Grand Trunk Express\") தினமும் செயல்படும் ஒரு அதிவிரைவு தொடர்வண்டி ஆகும். புது டெல்லி தொடர்வண்டி நிலையத்தில் இருந்து சென்னை மத்திய தொடர்வண்டி நிலையம்வரை செல்லும் இந்தத் தொடருந்து இந்திய ரயில்வேயினால் இயக்கப்படுகிறது. வரலாற்று சிறப்புகள் வாய்ந்த மற்றும் பழம்பெருமைகள் நிறைந்த தொடர்வண்டிகளில் இதுவும் ஒன்று. இதன் வண்டி எண் 12615/12616. 12615 என்ற வண்டி எண்ணுடன் சென்னை முதல் புது டெல்லி வரையிலும், 12616 என்ற வண்டி எண்ணுடன் புது தில்லி முதல் சென்னை வரையிலும் கிராண்ட் டிரங்க் விரைவுத் தொடர்வண்டி செயல்படுகிறது.\n\nSection::::வரலாறு.\n1929 ஆம் ஆண்டு தென்னக மற்றும் சென்னை ரயில்வேயினால் இந்த வண்டி அறிமுகப்படுத்தப்பட்டது. அப்போது பெஷாவர், பாகிஸ்தான் மற்றும் மங்களூர் (தற்போதைய இடங்கள்) ஆகிய இடங்களை இணைக்கும் விதமாக இதன் வழித்தடங்கள் அமைந்தது. அத்துடன் இதன் வழிப்பாதைகள் புது டெல்லி மற்றும் சென்னையின் வழியாகவும் இருந்தது. சிலவேளைகளில் லாகூர் மற்றும் மேட்டுப்பாளையம் (கோயம்புத்தூர் அருகே) ஆகியவற்றிற்கு இடையிலும் இயங்கி வந்தது. அந்த காலகட்டத்தில் நெடுந்தூரப் பயணங்களைக் கொண்ட ரயில் வண்டிகளில் முக்கியமானதாக கிராண்ட் டிரங்க் விரைவுவண்டி இருந்தது.\n\nஆரம்ப காலத்தில் வழிப்பாதைகள் மற்றும் நேரங்களில் மாற்றங்கள் இருந்தாலும், அதன்பின்னர் இந்தியத் தலைநகரான புது டெல்லிக்கும், தமிழ்நாட்டின் தலைநகரான சென்னைக்கும் இடையில் தினமும் இயக்கப்படுவது என்று உறுதியானது. 2,186 கிலோ மீட்டர்களைக் கடக்கும் இந்த ரயிலின் மொத்த பயண நேரம் 35 மணி நேரம் மற்றும் 35 நிமிடங்கள். இதில் 38 நிறுத்தங்களும் அடங்கும். தற்போதும், நெடுந்தூரப் பயணங்களுக்கான தொடருந்துகளில் இது முக்கியமான ஒன்றாகும்.\n\nSection::::பிற ரயில்களுடனான ஒப்பீடு.\nதற்போது கிராண்ட் டிரங்க் எக்ஸ்பிரஸ் புது டெல்லி மற்றும் சென்னைக்கு இடையே செயல்படுகிறது. இது 34 வழிநிறுத்தங்களைக் கொண்டது (முடியும் இடத்தினைச் சேர்க்காமல்). இதே வழித்தடத்தில் தமிழ்நாடு எக்ஸ்பிரஸ் வெறும் 9 வழிநிறுத்தங்களுடன் செயல்படுகிறது. அதேபோல் இதே வழிப்பாதையில் செல்லும் பிற ரயில்களும் வெவ்வேறான கால அட்டவணையில் செயல்பட்டாலும், வித்தியாசமான வழிநிறுத்தங்களின் எண்ணிக்கையினைக் கொண்டுள்ளன.\n"}
{"id": "246404", "url": "https://ta.wikipedia.org/wiki?curid=246404", "title": "ஏ. எம். நாயக்", "text": "ஏ. எம். நாயக்\n\nஏ. எம். நாயக் (Anil Manibhai Naik, பிறப்பு: சூன் 9, 1942) என்பவர் எல் அண்ட் டி நிறுவனத்தின் தலைவர்.\n\nஇவர் இந்தியாவின் மூன்றாவது உயரிய விருதான பத்ம பூஷண் விருதை சனவரி 26, 2009 அன்று பெற்றார். மேலும் இவர் எகனாமிக் டைம்ஸ் விருதான \"லீடர் ஆப் த இயர்\" என்ற விருதையும் 2008 ஆண்டு பெற்றார்.\n\nSection::::வாழ்க்கையும்,கல்வியும்.\nநாயக் தென் குஜராத்தின் ஒரு கிராமத்தில் பிறந்தவர் இவரின் தாத்தா, அப்பா அனைவரும் ஆசிரியர்கள். குஜராத்தின் வல்லபா வித்யா நகரில் உள்ள பிர்லா விஸ்வகர்மா மகாவித்யாலையா பொறியியல் கல்லூரியில் இயந்திரப் பொறியியல் முடித்தார்.\n\nSection::::பணிகள்.\nஇவரது ஆங்கிலம் அவ்வளவு பிரமாதமாக இருக்காது என்பதால், பிறர் ஆங்கிலத்தில் பேசுவதை குஜராத்தி மொழியில் புரிந்துகொண்டு, குஜராத்தியில் அதற்கான பதிலை யோசித்து, பின் அதை ஆங்கிலத்தில் மொழி பெயர்த்துப் பேசி தன்னுடைய ஆரம்ப காலத்தைக் கழித்திருக்கிறார். பிறகு இவர் தன் ஆங்கில அறிவை வளர்த்துக்கொண்டார். நெஸ்டர் நிறுவனத்தில் வேலைக்குச் சேர்ந்தார்.\n\nநாயக் 1965-ம் ஆண்டு மார்ச் 15-ம் தேதி எல் அண்ட் டி நிறுவனத்தில் இளநிலைப் பொறியாளராக இணைந்தார்.\n\nபணியில் சேர்ந்தபின் முதல் 21 வருடங்களில் அவர் எந்த விடுமுறையும் எடுத்ததில்லை. வாராந்திர விடுமுறை கூட எடுக்காமல் பணிபுரிந்தார். 1974-ல் (ஒன்பது ஆண்டுகளுக்குள்) துணை பொது மேலாளராக பதவி உயர்வு பெற்றார். 1986இல் பொது மேலாளராக பதவி உயர்வு பெற்றார். 1999-ம் ஆண்டு தலைமைச் செயல் அதிகாரியாக பொறுப்பேற்றுக் கொண்டார்.\n\nதலைவராக பொறுப்பேற்ற பிறகு முதல் வேலையாக, எல் அண்ட் டியை இளைஞர்களைக் கவரும் நிறுவனமாக மாற்றினார். அதன் பிறகு பல கிளை நிறுவனங்களை உருவாக்கி அவற்றுக்கு தனியாக தலைவர்களை நியமித்தது, பங்குதாரர்களுக்கு ஏற்ற நிறுவனமாக மாற்றினார். நாயக் அறக்கட்டளை மூலம் இதுவரை ரூ.100 கோடி ரூபாய் நன்கொடை அளித்திருக்கிறார்.\n"}
{"id": "246420", "url": "https://ta.wikipedia.org/wiki?curid=246420", "title": "ஏ. எம். ரத்னம்", "text": "ஏ. எம். ரத்னம்\n\nஏ. எம். ரத்னம் ஒரு இந்திய திரைப்பட தயாரிப்பாளரும் சிறீ சூர்யா மூவிசு திரைப்படத் தயாரிப்பு நிறுவனத்தின் தலைவரும் ஆவார். தமிழ் மற்றும் தெலுங்கு மொழிகளில் பல்வேறு வெற்றிப் படங்களை தயாரித்துள்ள இவர் இந்தியாவின் ஆந்திர மாநிலத்தைச் சேர்ந்தவர். இவருக்கு சொந்தமான \"சிறீ சூர்யா மூவிஸ்\" நிறுவனம் தயாரித்த, \"சினேகம் கொசம்\" உள்ளிட்ட மூன்று தெலுங்கு திரைப்படங்களும் வெற்றித் திரைப்படமாக அமைந்தது.\n\nபின்னர் 1996இல் சங்கர் இயக்கிய தமிழ்த் திரைப்படமான இந்தியன் திரைப்படம் பிரமாண்ட வெற்றி பெற்றது. பிறகு தமிழ்த் திரைப்படத்துறையில் மேலும் பல வெற்றித் திரைப்படங்களைத் தயாரித்துள்ளார். \"கேடி\", \"பொன்னியின் செல்வன்\" திரைப்படங்களில் கதாநாயகனாக நடித்த நடிகர் ரவி கிருஷ்ணா இவரது இளைய மகனாவார்.\n\n\n"}
{"id": "246423", "url": "https://ta.wikipedia.org/wiki?curid=246423", "title": "பெண்களின் வரலாறு", "text": "பெண்களின் வரலாறு\n\nபெண்களின் வரலாறு (\"Women's history\") வரலாற்றில் பெண்களின் பங்கு குறித்தும் இவற்றை ஆய்வதற்கான வழிமுறைகள் குறித்தும் விவரிக்கின்றது. பதியப்பட்ட வரலாற்றில் பெண்களின் உரிமைகள் வளர்ந்து வந்ததும் தனிப்பெண்கள் மற்றும் பெண்குழுக்களின் வரலாற்று முக்கியத்துவம் குறித்த ஆய்வுகளும் வரலாற்று நிகழ்வுகளால் பெண்களுக்கு ஏற்பட்ட விளைவுகளும் இதில் அடங்கும். இத்தகைய பகுப்பின் மூலம் மரபார்ந்த வரலாற்றுக் கல்வியில் பெண்களின் பங்கை குறைத்தோ முற்றிலும் புறக்கணிக்கப்பட்டோ வருவதை பெண்ணியலாளர்கள் உறுதிப்படுத்துகின்றனர். இவ்வகையில் பெண்களின் வரலாறு என்பது வரலாற்றின் மீள்வாசிப்பாகும்.\n\nஇத்தகைய கல்விக்கான முதன்மை மையங்களாக ஐக்கிய அமெரிக்காவும் பிரித்தானியாவும் உள்ளன; இரண்டாம்-அலைப் பெண்ணியல் வரலாற்றாளர்கள் இதற்கு முன்னோடியாக இருந்தனர். பெண்களின் சமநிலை இல்லாநிலையையும் ஒடுக்கத்தையும் வெளிப்படுத்திவந்த இப்பெண்ணியலாளர்கள் தங்கள் பெண் முன்னோர்களின் வாழ்க்கையை ஆராய முற்பட்டனர். அச்சில் எவ்வித தரவுகளும் இல்லாத நிலையைக் கண்டனர். வரலாறு பெரும்பாலும் ஆண்களாலேயே பொதுவிடத்தில் ஆண்களின் செயற்பாடுகள்—போர், அரசியல், பண்ணுறவாண்மை மற்றும் நிர்வாகம்— குறித்து எழுதப்பட்டிருந்தது. பெண்கள் பொதுவாக புறக்கணிக்கப்பட்டிருந்தனர் அல்லது குறிப்பிடப்பட்டிருந்தால் வழமையாக பாலினப் பங்களிப்பாளர்களாக, மனைவிகள், தாயார்கள், மகள்கள், துணைவிகளாக குறிப்பிடப்பட்டிருந்தனர். வரலாறு \"குறிப்பிடத்தக்க\" விடயங்களால் மதிப்புக் கூட்டப்பட்டிருந்தது.\n\n"}
{"id": "246426", "url": "https://ta.wikipedia.org/wiki?curid=246426", "title": "மலை வாசத்தலம்", "text": "மலை வாசத்தலம்\n\nகோடை கால வாசஸ்தலம் அல்லது மலை வாசத்தலம் (ஆங்கிலம்:Summer residence அல்லது Hill station) என்பது சுற்றுலா இடங்களில் ஒன்றாகும். உலகெங்கிலும் குறிப்பாக கோடைகால வெப்பம் அதிகமுள்ள ஆசிய, ஆப்பிரிக்க நாடுகளில், இவ்விடங்கள் புகழ்பெற்ற சுற்றுலா இடங்களாக விளங்குகின்றன. ஆங்கில ஆதிக்கத்துக்கு உட்பட்ட நாடுகளில், குறிப்பாக ஆசிய கண்டத்தில், ஐரோப்பியர் தங்களின் வெப்பத்தை தணிக்க வசதியாக மலைப் பிரதேசங்களில், வாழிடங்களானது ஆங்கில அரசாங்கத்தால் உருவாக்கப்பட்டன. இவை பெரும்பாலும் 1,000 மீட்டர் முதல் 2,500 மீட்டர் (3,300 முதல் 8,200 அடி) வரையிலான உயரமுள்ள பகுதிகளிலேயே அமைக்கப்பட்டன. அரிதாக இதைவிட உயர்ந்த இடங்களிலும் அமைக்கப்பட்டுள்ளன.\n\nSection::::வரலாறு.\nஇந்தியாவில் மலை வாசத்தலங்கள் பல்வேறு காரணங்களுக்காக நிறுவப்பட்டன. 1857 ஆம் ஆண்டு சிப்பாய் கிளர்ச்சிக்குப் பிறகு, \"வடக்கில் இமயமலைக்கும் தெற்கில் நீலகிரி மலைக்கும் தப்பிச் செல்லும் வகையில் பிரித்தானியர் இடங்களைக் கண்டறிந்தனர்.\" 1857 க்கு முன்பே இது தொடங்கியது. மற்ற காரணிகளாக இந்தியாவில் வாழ்வதில் உள்ள ஆபத்து பற்றிய கவலைகளை உள்ளடக்கியிருந்தன. மலைநகரங்களில் ஐரோப்பியரின் சொந்த நாட்டின் சூழலை உருவாக்கினர். இது லார்ட்டனின் அறிக்கையில் விளக்கப்பட்டுள்ளது. 1870 களில் இதைப்பற்றி, \"ஆங்கில மழையைப் போன்ற அழகான மழை, அத்தகைய சுவையான ஆங்கில உணவு.\" என குறிப்பிட்டார். 1860 களில் சிம்லா அதிகாரப்பூர்வமாக \"கோடைக்கால தலைநகர்\" என ஆக்கப்பட்டது. மேலும் மலைப் பகுதிகளில் \"குறிப்பாக 1857 கிளர்ச்சிக்குப் பின்னர், அரசியல் மற்றும் இராணுவ அதிகார மையங்களாக ஆக்கப்பட்டன.\"\n\n"}
{"id": "246429", "url": "https://ta.wikipedia.org/wiki?curid=246429", "title": "இந்தியாவில் பெண்கள்", "text": "இந்தியாவில் பெண்கள்\n\nஇந்தியாவில் பெண்கள் நிலை கடந்த சில ஆயிரவாண்டுகளில் வெகுவாக மாறிவந்துள்ளது. பண்டைக் காலத்தில் பெண்கள் ஆண்களுடன் சமனிலையில் இருந்தனர்; இடைக்காலங்களில் மிகவும் தாழ்ந்த நிலையை எய்தினர்; சம உரிமைகளுக்கு அண்மை நூற்றாண்டில் பல சீர்திருத்தவாதிகள் போராடி வந்துள்ளனர். தற்கால இந்தியாவில் பல உயர்ந்த பதவிகளில் பெண்கள் இருந்துள்ளனர்; இந்திய அரசில் குடியரசுத் தலைவர், பிரதமர், மக்களவைத் தலைவர் மற்றும் எதிர்கட்சித் தலைவராக இருந்துள்ளனர்.\n\n,இந்திய மக்களவையில் மக்களவைத் தலைவரும் எதிர்கட்சித் தலைவரும் பெண்களாவர். இருப்பினும், இந்தியாவில் பெண்களுக்கு எதிரான வன்முறை கூடி வருகின்றது; வன்கலவி, அமிலத் தாக்குதல், வரதட்சணைக் கொலைகள், இளம்பெண்களை கட்டாயமாகப் பாலியத் தொழிலில் ஈடுபடுத்துதல் என்ற குற்றங்கள் அதிகரித்து வருகின்றன.\n\n\n\n"}
{"id": "246430", "url": "https://ta.wikipedia.org/wiki?curid=246430", "title": "சிவராம் ராஜகுரு", "text": "சிவராம் ராஜகுரு\n\nசிவராம் ஹரி ராஜகுரு அல்லது ராஜகுரு (Shivaram Hari Rajguru) (24 ஆகஸ்டு 1908–23 மார்ச் 1931), பகத் சிங், சுக்தேவ் ஆகியவர்களுடன் இணைந்து, பிரித்தானிய இந்திய அரசை எதிர்த்து போராடிய மகாராஷ்டிரவைச் சேர்ந்தவர். இந்துசுத்தான் சோசலிசக் குடியரசு அமைப்பு என்ற இயக்கத்தைச் சேர்ந்த இந்திய விடுதலைப் போராளி ஆவார். 1928ஆம் ஆண்டில் லாகூரில், பிரித்தானிய காவல்துறை அதிகாரி ஜெ. பி. சாண்டர்ஸ் கொலை வழக்கில், பகத் சிங், சுக்தேவ் ஆகியோர் 23 மார்ச் 1931ஆம் நாளில் தூக்கிலிடப்பட்டனர்.\n\nSection::::கொலைக்கு காரணம்.\nலாலா லஜபதி ராயை பிரித்தானிய இந்தியக் காவல்துறையினர் அடித்துக் கொன்றமைக்குப் பழி வாங்க, பகத் சிங், சுக்தேவ், ராஜகுரு மூவரும் ஆங்கிலேயக் காவல்துறை அதிகாரி ஜெ. பி. சாண்டர்சைக் கொன்றனர்.\n\nSection::::தூக்குத் தண்டனை.\nகாவல் துறை அதிகாரியைக் கொன்ற வழக்கில், பிரித்தானிய இந்திய அரசின் நீதிமன்றம், ராஜகுரு, பகத்சிங் மற்றும் சுக்தேவ் மூவருக்கும் விதித்த தூக்கு தண்டனை தீர்ப்பின்படி, அவர்களுக்கு மார்ச் 23, 1931ஆம் நாளில், இந்திய-பாகிஸ்தான் எல்லைப் பகுதியான உசைனி வாலா கிராமத்தில், தூக்கு தண்டனை நிறைவேற்றப்பட்டது.\n\nபின்னர் மூவரின் உடல்கள் பஞ்சாப், பெரோசாபூர் மாவட்டம், சட்லஜ் ஆற்றங்கரையில் உள்ள \"உசைனிவாலா\" என்ற கிராமத்தில் எரியூட்டப்பட்டது.\n\n"}
{"id": "246433", "url": "https://ta.wikipedia.org/wiki?curid=246433", "title": "ஹொங் யென் சாங்", "text": "ஹொங் யென் சாங்\n\n\"ஹொங் யென் சாங்\" (Hong Yen Chang பிறப்பு: துல்லியமாக அறியப்படவில்லை; 1859 ஆம் ஆண்டு முதல் 1860 க்குள் இருக்கலாம் எனக் கணிக்கப்பட்டுள்ளது) ) அமெரிக்காவில் வாழ்ந்த முதல் சீன வழக்கறிஞர் ஆவார். அமெரிக்காவில் குடியேறிய இவருக்கு இவரை மங்கோலியர் என்ற காரணத்தைக்காட்டி கலிபோர்னிய நீதிமன்றத்தில் வழக்கறிஞராகப் பணிபுரிய அனுமதி மறுக்கப்பட்டது. இந்த நிகழ்வு நடந்தது 1890 ஆம் ஆண்டு ஆகும்.\n\nSection::::இளமைக்காலம்.\nஇவர் சீனாவின் ஹோங்டோங் மாகாணத்தில் 1860 ஆம் ஆண்டு பிறந்தார். இவரின் தந்தை இவரின் பத்து வயதில் இறந்தார்.\n\nSection::::கல்வி.\nசீனாவின் கல்வி அறக்கட்டளையின் மூலம் இவர் அமெரிக்காவில் கல்வி பயில தேர்வு செய்யப்பட்டார். தனது 13ஆம் வயதில் அமெரிக்காவில் சென்று சேர்ந்தார். 1873 ஆம் ஆண்டில் கொலம்பியா சட்டக்கலூரியில் சட்டம் பயின்றார். வழக்கறிஞராகப் பணியாற்றும் உரிமம் அவருக்கு நியூயார்க் மாநிலத்தில் கிடைத்தது. ஆனால் 1890 இல் கலிபோர்னியா மாநிலத்தில் வழக்கறிஞராகப் பணியாற்ற அனுமதி வேண்டி விண்ணப்பித்தபோது அவருக்கு அனுமதி மறுக்கப்பட்டது\n\nSection::::முடிவு.\nஅமெரிக்க அரசு அவர் இறந்து 125 ஆண்டுகள் கழித்து அவருக்கு கொடுக்கப்பட்ட தடையை நீக்கி உத்தரவிட்டுள்ளது. ஆனால் அந்த நேரம் வழங்கப்பட்ட தீர்ப்பு \"செல்லுபடியற்றது\" என்று தற்போது ஒப்புக்கொள்ளப்பட்டுள்ளது.\nSection::::இறப்பு.\nகலிபோர்னியாவின் பெர்க்லி என்ற இடத்தில் 1926 ஆம் ஆண்டு ஆகஸ்ட் மாதம் 4 ஆம் திகதி மரணம் அடைந்தார்.\n"}
{"id": "246441", "url": "https://ta.wikipedia.org/wiki?curid=246441", "title": "தி ரெயின்ட்ரீ ஹோட்டல், அண்ணா சாலை", "text": "தி ரெயின்ட்ரீ ஹோட்டல், அண்ணா சாலை\n\nதி ரெயின்ட்ரீ ஹோட்டல் அண்ணா சாலை, இந்தியாவில் சென்னையிலுள்ள அண்ணா சாலையில் அமைந்துள்ள ஐந்து நட்சத்திர ஹோட்டல் ஆகும். 2000 மில்லியன் ரூபாய் மதிப்பு கொண்ட இந்த ஹோட்டல், ஜூலை 2010 இல் தொடங்கப்பட்டது. இந்த ஹோட்டல், ரெயின்ட்ரீ ஹோட்டல்களில் இரண்டாவது ஆகும்.\n\nSection::::வரலாறு.\nஜூலை 2010 இல் திறக்கப்பட்ட இந்த விடுதி, 2013 இல் ஹோட்டல் குழுமங்களில் முன்வரிசையிலுள்ள \"சம்மிட் ஹோட்டல்கள் மற்றும் ரிசார்ட்சு\"டன் இணைந்தது. இதனால் ஆசிய பசுபிக் பகுதிகளிலுள்ள ஹோட்டல்களின் பட்டியலில் இடம்பெற்றது.\n\nSection::::ஹோட்டல்.\nரெயின்ட்ரீ ஹோட்டலில் மொத்தம் 230 அறைகள் உள்ளன. இதில் 154 டீலக்ஸ் அறைகள், 8 பிரிமியம் அறைகள், 51 கழக அறைகள், 4 ஸ்டூடியோ அறைகள், 12 எக்ஸ்கியூடிவ் சூட்கள் மற்றும் ஒரு ஜனாதிபதி சூட் ஆகிய அறைகள் உள்ளடங்கும். ஹோட்டலின் உணவகத்தில் சமையலறை, மதுவருந்தும் கூடம் கொண்ட அறை, மேற்கூரையில் பஞ்சாபி உணவகம் மற்றும் உயர்தர மதுவருந்தும் கூடம்பார் ஆகியவை இணைந்துள்ளன. மொத்தம் மூன்று விருந்தினர் பொதுக்கூடங்களும், மூன்று கூட்டத்திற்கான இடங்களும் உள்ளன. இந்த கூடங்களுக்கான மொத்த இடத்தின் அளவு 12000 சதுர அடிகள் (1100 சதுர மீட்டர்). ஆரோக்கியத்திற்கான கழகம் மற்றும் ஸ்பா ஆகியவற்றுடன் இணைந்த நீச்சல் குளமும் ஹோட்டலின் மேற்கூரைப் பகுதியில் அமைந்துள்ளது.\n\nஉப்ஸைனி வடிவமைப்பாளர்கள் மற்றும் கட்டிடக் கலை நிபுணர்களால் ரெயின்ட்ரீ ஹோட்டல் கட்டப்பட்டது. ஹோட்டலின் உட்புறம் ஸெயிலெர் மற்றும் லிம் (மலேசியா) என்பவர்களால் கட்டப்பட்டது.\n\nSection::::இருப்பிடம்.\nரெயின்ட்ரீ ஹோட்டல் தேனாம்பேட்டைக்கு அருகில் அமைந்துள்ளது. எளிதாக அடையாளம் காணும்படியாக இந்த ஹோட்டல் அமைந்துள்ளதால், வெளியூர்களில் இருந்து வரும் பயணிகள் மற்றும் விருந்தினர்கள் விரைவில் இந்த ஹோட்டலை அணுகுகின்றனர். இந்த ஹோட்டல் எழும்பூரில் இருந்து 7 கிலோ மீட்டர் தொலைவிலும், ஆயிரம் விளக்குப் பகுதியிலிருந்து 5 கிலோ மீட்டர் தொலைவிலும், கோடம்பாக்கத்துக்கு அருகிலும் உள்ளது. ஹோட்டலில் இருந்து பெரும்பாலானவர்கள் அருகிலுள்ள இடங்களான மெரினா கடற்கரை, சிட்கோ தொழிற்பேட்டை மற்றும் கிண்டி குதிரைப் பந்தயம் போன்ற பிரசிதிபெற்ற இடங்களை விரைவாக அணுக முடியும்.\n\nSection::::போக்குவரத்து.\nரெயின்ட்ரீ ஹோட்டலுக்கு அருகிலுள்ள போக்குவரத்து வசதிகள்:\n\n"}
{"id": "246444", "url": "https://ta.wikipedia.org/wiki?curid=246444", "title": "கோல்கொண்டா எக்ஸ்பிரஸ்", "text": "கோல்கொண்டா எக்ஸ்பிரஸ்\n\nகோல்கோண்டா விரைவுவண்டி (Golconda Express) செகந்திராபாத் மற்றும் ஆந்திராவின் குண்டூர் ஆகிய நகரங்களுக்கிடையே இயங்கும் நகரிடைத் தொடருந்து ஆகும். இந்தியாவின் தெற்கு மத்திய ரயில்வேயினால் இயக்கப்படும் கோல்கோண்டா எக்ஸ்பிரஸ் 17201 / 17202 என்ற வண்டி எண்ணுடன் செயல்படுகிறது. இது மற்ற அதிவிரைவு ரயில்களைப்போல் அல்லாமல், மெதுவாக ஓடக்கூடிய ரயிலாகும். இது 383 கிலோமீட்டர்களை கடக்க 8 மணிநேரத்தினை எடுத்துக்கொள்கிறது. இந்த இடைப்பட்ட தூரத்தில் இருக்கும் ரயில் நிறுத்தங்கள் அனைத்திலும் நின்று செல்வதால், மெதுவான பயணத்தினை பயணிகளுக்கு அளிக்கிறது. மொத்த பயணநேரத்தில் சராசரியாக 8 மணிநேரம் 15 நிமிடங்களில் 385 கிலோமீட்டர்களைக் (239 மைல்) கடக்கிறது. தினசரி செயல்படும் ரயில்சேவையாக இது இயங்கி வருகிறது. நிறுத்துமிடங்களையும் கணக்கில் கொண்டால் இதன் வேகம் மணிக்கு 46.91 கிலோமீட்டர் (29.15 மைல்) ஆகும்.\n\n17202 என்ற ரயில் வண்டி எண்ணுடன் செகந்திரபாத் சந்திப்பில் இருந்து குண்டூர் சந்திப்பிற்கும், 17201 ரயில் என்ற வண்டி எண்ணுடன் குண்டூர் சந்திப்பில் இருந்து செகந்திரபாத் சந்திப்பிற்கும் கோல்கோண்டா விரைவுவண்டி செயல்படுகிறது.\n\nSection::::பெயர்க் காரணம்.\nஹைதராபாத்தில் உள்ள வரலாற்றுச் சிறப்புமிக்க கோல்கொண்டா கோட்டையினை நினைவுகூரும் வகையில் கோல்கோண்டா விரைவுவண்டி என்ற பெயர் வைக்கப்பட்டுள்ளது. குதுப் ஷாஹி வம்சத்தினரால் உருவாக்கப்பட்ட இக்கோட்டை ஹைதராபாத்தில் குறிப்பிடத்தக்க இடங்களில் ஒன்று, அவர்கள் வம்சத்தின் அடையாளம்.\n\nSection::::பதிவுகள்.\n1973 ஆம் ஆண்டு கோல்கோண்டா எக்ஸ்பிரஸ், இந்தியாவின் நீராவியினால் இயங்கும் ரயில்களில் மிக விரைவானது என்று பெயர் பெற்றது. \n\nSection::::வழிகள்.\nசெகந்திராபாத்தில் இருந்து குண்டூருக்குச் செயல்படும் கோல்கோண்டா எக்ஸ்பிரஸ் விஜயவாடா, வாரங்கல் மற்றும் காஸிபேட் ஆகியே நகரங்களின் வழியே செல்கிறது. குண்டூரில் இருந்து காலையில் 5.45 மணிக்கு புறப்படும் கோல்கோண்டா எக்ஸ்பிரஸ் செகந்திராபாத்தினை மதியம் 1.45 மணியளவில் சென்றடைகிறது. கோல்கோண்டா எக்ஸ்பிரஸ் செகந்திராபாத்தில் இருந்து மதியம் 1.05 க்கு புறப்பட்டு குண்டூரினை 8.20 மணியளவில் சென்றடைகிறது. \n\nSection::::விபத்துக்கள்.\n2003 ஆம் ஆண்டு ஜூலை மாதம் 2 ஆம் தேதி கோல்கோண்டா எக்ஸ்பிரஸ் வாரங்கலுக்கு அருகேயுள்ள பாலத்தில் விபத்துக்குள்ளானது. இந்த விபத்தில் குறைந்தபட்சம் 21 பேர் இறந்ததாக அறியப்படுகிறது. 1999 ஆம் ஆண்டு ஆந்திர பிரதேச மாநிலத்தின், வாரங்கல் மாவட்டத்தில் கோல்கோண்டா எக்ஸ்பிரஸ் ஃகான்புர் ரயில் நிலையத்திற்கு அருகே தண்டவாளத்தில் இருந்து தடம்புரண்டது. \n\n2014 ஆம் ஆண்டு கோல்கோண்டா எக்ஸ்பிரஸின் ஒரு பெட்டியில் தீ விபத்து ஏற்பட்டது. தீ விபத்தினைப் பற்றி அறிந்தவுடன் அடுத்தடுத்த பெட்டிகளில் இருந்த பயணிகள் அங்கிருந்து வெளியே குதித்து தப்பித்தனர். \n"}
{"id": "246445", "url": "https://ta.wikipedia.org/wiki?curid=246445", "title": "மன்னன் (திரைப்படம்)", "text": "மன்னன் (திரைப்படம்)\n\nமன்னன் 1992-ஆம் ஆண்டில் பி. வாசுவின் இயக்கத்தில் வெளியான ஒரு இந்தியத் தமிழ்த் திரைப்படமாகும். ரஜினிகாந்த், குஷ்பு, விஜயசாந்தி, மனோரமா, பண்டரி பாய், கவுண்டமணி, விசு ஆகியோர் முக்கிய கதாப்பாத்திரங்களில் நடித்திருந்தனர். இப்படம் 1986இல் ராஜ்குமாரின் நடிப்பில் வெளியான \"அனுராகா அரலித்து\" என்ற கன்னட படத்தின் மீளுருவாக்கமாகும்.\n\n"}
{"id": "246448", "url": "https://ta.wikipedia.org/wiki?curid=246448", "title": "இந்தியாவில் கம்பெனி ஆட்சி", "text": "இந்தியாவில் கம்பெனி ஆட்சி\n\nஇந்தியாவில் பிரித்தானிய கிழக்கிந்திய கம்பெனி ஆட்சி அல்லது கம்பெனி ஆட்சி (Company rule in India) or (Company Raj).\n1757ஆம் ஆண்டில் நடந்த பிளாசி சண்டைக்குப்பின், வங்காள நவாப், பிரிட்டன் கிழக்கிந்திய கம்பேனி நிறுவனத்திடம் சரண் அடைந்த பின், இந்திய துணைக் கண்டத்தில் பிரித்தானிய கிழக்கிந்திய கம்பேனியின் ஆட்சி காலூன்றியது. 1765 ஆண்டு முதல் வங்காளம், ஒரிசா மற்றும் பிகாரில் திவானி எனும் நிலவரி வசூலிக்கும் உரிமையைப் பெற்றது. \n\n1773ஆம் ஆண்டில், கிழக்கிந்திய கம்பேனியின் ஆட்சிக்குட்பட்ட நிலப்பரப்பின், தலைமை ஆளுனர், வாரன் ஹேஸ்டிங்ஸ் நேரடி நிர்வாகத்தில், கல்கத்தா நகரை தலைமையகமாகக் செயல்பட்டது. கிழக்கிந்திய கம்பேனி நிறுவனம் பல பங்குதாரர்களைக் கொண்ட, லாப நோக்கத்துடன் செயல்படும், தனியார் கூட்டு வர்த்தக நிறுவனம் ஆகும். இதன் நிர்வாகக் குழு மற்றும் தலைமையகம் லண்டனில் அமைந்திருந்தது. கிழக்கிந்திய கம்பேனி தனக்கென காவல் படை, இராணுவப் படை மற்றும் நீதிமன்றங்கள் கொண்டது.\n\nகிழக்கிந்திய கம்பேனி நிர்வாகிகள், அதிகாரிகள் மற்றும் ஊழியர்களின் ஊழல்களையும், அதிகார துஷ்பிரயோகங்களையும் தடுத்து நிறுத்திட, பிட்டின் இந்தியா சட்டம், பிரித்தானிய அரசு நடைமுறைப்படுத்தியது. கிழக்கிந்திய நிறுவனச் சட்டம், 1784, சிப்பாய்க் கிளர்ச்சி, 1857க்குப் பின், பிரித்தானிய அரசு கொண்டு வந்த இந்திய அரசுச் சட்டம், 1858க்கு பின்னர் முடிவடைந்தது. 1858ஆம் ஆண்டில் பிரித்தானிய கிழக்கிந்திய நிறுவனம் கலைக்கப்பட்டு, இந்தியத் துணைக் கண்டத்தை, இந்தியன் சிவில் சர்வீஸ் தேர்வில் தேறிய அதிகாரிகளின் நிர்வாகத்தில், பிரித்தானியப் பேரரசு தனது நேரடி ஆட்சியின் கீழ் கொண்டு வந்தது.\n\nSection::::எல்லைகளை விரிவு செய்தல்.\nஇந்தியத் துணைக் கண்டத்தில் வணிகம் செய்து லாபம் ஈட்டும் நோக்கத்தில், பிரித்தானிய கிழக்கிந்திய கம்பேனி, பிரித்தானிய வணிகர்களால் லண்டனில் 1600ஆம் ஆண்டில் நிறுவப்பட்டது. இந்தியாவில் ஆந்திரா மாநிலத்தின் மசூலிப்பட்டணக் கடற்கரையில் 1611ஆம் ஆண்டிலும், சூரத்தில் 1612ஆம் ஆண்டிலும், 1640இல் விஜயநகரப் பேரரசின் அனுமதியுடன், சென்னையிலும். பின் பம்பாய் நகரிலும் வணிகக் கூடங்களை திறந்தனர்.\n\nஇருபது ஆண்டுகளுக்குப் பின்னர் 1640ஆம் ஆண்டில் கல்கத்தாவில் தொழிற்கூடங்கள் மற்றும் வணிக நிறுவனங்கள் தொடங்கினர். போர்த்துகேய கிழக்கிந்தியக் கம்பனி, பிரான்சு இந்திய கம்பேனி, டச்சு இந்திய கம்பேனிகளுடான போட்டியில், பிரித்தானிய கிழக்கிந்திய நிறுவனம் வெற்றி அடைந்தது.\nராபர்ட் கிளைவ் மற்றும் ஆண்ட்ரே பஸ்தாமாண்டி ஆகிய கிழக்கிந்தியக் கம்பேனியின் படைத் தலைவர்களின் தலைமையிலான படைகள், 1757இல் நடந்த பிளாசிப் போர் மற்றும் 1764இல் நடந்த \nபக்சார் போர்களில் பெற்ற வெற்றியால், வங்காளம், ஒரிசா மற்றும் பிகாரில் நிலவரி வசூலிக்கும் உரிமையும், 1773இல் கீழ் கங்கைப் பகுதிகளில் பல நிலப்பரப்புகளும் அடைந்தனர்.\n\nகர்நாடகப் போர்கள் (1746 – 1758), ஆங்கிலேய-மைசூர்ப் போர்கள் (1766-1799), ஆங்கிலேய-மராட்டியப் போர்கள் (1772-1818), ஆங்கிலேய-நேபாளப் போர் (1814 - 16), ஆங்கிலேய-பர்மியப் போர்கள் (1824-1826), இரண்டாம் ஆங்கிலேய-சீக்கியப் போர்கள் (1849-1856) மூலம் வட மேற்கு இந்தியாவிலும், மேற்கு இந்தியாவிலும், தென்னிந்தியாவிலும், வடகிழக்கு இந்தியாவிலும், கிழக்கிந்தியக் கம்பெனியினர தங்களது ஆளும் நிலப்பரப்பை விரிவுபடுத்திக் கொண்டனர்.\n\nஆங்கிலேய-நேபாளப் போர் (1814–16) முடிவில் ஏற்பட்ட சுகௌலி உடன்படிக்கை மூலம், நேபாள இராச்சியத்தின் கார்வால், குமாவுன், சிக்கிம், டார்ஜிலிங் மற்றும் மேற்கு தராய் சமவெளிப் பகுதிகள் பிரித்தானியக் கிழக்கிந்திய கம்பெனியினர் கைக்கு வந்தது.\n\nஆங்கிலேய-பர்மியப் போர்கள் மூலம் அசாம், மணிப்பூர், அரக்கான் பகுதிகளை, பர்மாவிடமிருந்து கைப்பற்றினர்.\n\nஆங்கிலேய-மராட்டியப் போர்கள் மூலம் குஜராத், ராஜபுதனம், மத்திய இந்தியா மற்றும் மகாராட்டிரா பகுதிகளை, மராட்டியர்களிடமிருந்து கைப்பற்றினர்.\n\nஆங்கிலேய–சீக்கியர் போர்களின் (1848 - 1849) முடிவில், சீக்கியப் பேரரசிடமிருந்த பஞ்சாப் மற்றும் வடமேற்கு எல்லைப்புற மாகாணப் பகுதிகள் கிழக்கிந்திய கம்பெனி ஆட்சியுடன் இணைக்கப்பட்டது.\n\nசென்னை, கொல்கத்தா மற்றும் மும்பை ஆகிய நகரங்களைத் தலைநகராகக் கொண்ட நிலப்பரப்புகள் என்றும், கிழக்கிந்தியக் கம்பேனியுடன் இணைக்கப்பட்ட பகுதிகளான ரோகில்கண்ட், கோரக்பூர், தோவாப், தில்லி, அசாம், சிந்து, பஞ்சாப் மாகாணம், வடமேற்கு எல்லைப்புற மாகாணம் மற்றும் காஷ்மீர் பகுதிகள் கிழக்கிந்தியக் கம்பெனி ஆட்சியின் நேரடி நிர்வாகத்தில் இருந்தன. \n\nமேலும் ஆண்டு தோறும் பிரித்தானிய கிழக்கிந்தியக் கம்பேனிக்கு கப்பம் கட்டிக் கொண்டு, தன்னிச்சையாக ஆண்ட மன்னர்களின் நிலப்பரப்புகள் (தனக்கென தனி இராணுவப் படைகள் வைத்துக் கொள்ளாத) எண்ணற்ற சுதேச சமஸ்தானங்கள், கிழக்கிந்திய ஆட்சிப் பகுதிகள் இருந்தது. \n\n19ஆம் நூற்றாண்டின் துவக்கத்தில் இந்தியத் துணை கண்டத்தின் மூன்றில் இரண்டு பங்கு பகுதிகள், இந்து, இசுலாமிய மற்றும் சீக்கிய சுதேச சமஸ்தான மன்னராட்சியில் இருந்தன.\n\nSection::::சென்னை மாகாணத்தில் கம்பனி ஆட்சி (1684-1858).\nதமிழகத்தில் முதன் முதலில் ஆங்கிலேயர் பதினாறாம் நூற்றாண்டில் கால் பதித்தனர். தற்கால சென்னை நகரத்தில், புனித ஜார்ஜ் கோட்டையைக் கட்டினர். முதலில் வர்த்தகம் மட்டும் செய்து வந்த ஆங்கில கிழக்கிந்தியக் கம்பனி, பின் மெல்ல மெல்ல உள்ளூர் அரசியல் விவகாரங்களில் தலையிடத் தொடங்கியது. 1684 ஆம் ஆண்டு தென்னாட்டில் உள்ள கம்பனி பிரதேசங்கள், சென்னை மாகாணம் என்ற பெயரில் ஒருங்கிணைக்கப்பட்டன. பதினெட்டாம் நூற்றாண்டில், நடைபெற்ற கர்நாடகப் போர்களால், ஆங்கிலேயர்களின் கை ஓங்கியது. ஆற்காடு நவாப் மற்றும், ஃபிரஞ்சுப் படைகளை வென்றதால், அவர்களின் ஆதிக்கத்திலிருந்த பல பகுதிகள் ஆங்கிலேயர் வசம் வந்தன. ஹைதர் அலி, மற்றும் திப்பு சுல்தானை வீழ்த்தியதின் மூலம் மேற்கிலும், கட்டபொம்மன், மருது பாண்டியர் முதலிய பாளையக்காரர்களை வென்றதன் மூலம் சென்னை மாகாணத்தில் கம்பெனி ஆட்சி வலுப்பெற்றது.\n\nSection::::இராணுவம் மற்றும் குடிமைப் பணிகள்.\n1772ஆம் ஆண்டில் வாரன் ஹேஸ்டிங் முதல் கவர்னர் ஜெனரலாக, கொல்கத்தாவில் பதவியேற்றவுடன், கிழக்கிந்தியக் கம்பெனியின், வங்காள மாகாண இராணுவத்தை விரைவாக பெருக்கினார். \nஅயோத்தி வீரர்கள், இராஜபுதன ராஜபுத்திரர்கள் மற்றும் பிராமணர்களை கம்பேனி படையணிகளில் திரட்டினார். \nமூன்றாம் ஆங்கிலேய-மைசூர் போருக்குப்பின் 1791இல் சென்னை மாகாணப் படைகளுக்கு ஆதரவாகவும், ஜாவா, இலங்கை போன்ற வெளி நாட்டுப் போர்களுக்குத் துணையாக வங்காள மாகாணப் படைகள் பயன்பட்டன.\n\nவேலூர் சிப்பாய் எழுச்சியின் போது, 1806இல் கிழக்கிந்திய கம்பேனியின் படையில் 1,54,500 படைவீரர்களும் அதிகாரிகளும் இருந்தனர்.\n\nSection::::வளர்ச்சிப் பணிகள்.\nஅஞ்சல், தந்தி சேவைகள் தொடங்கப்பட்டது. ஆங்கிலேய முறை கல்வி வளர்ந்தது. தொடருந்து சேவை துவக்கப்பட்டது.\n\nSection::::தலைமை ஆளுனர்கள்.\nபிரித்தானிய கிழக்கிந்திய ஆட்சியில், முக்கிய நிகழ்வுகளின் போது இருந்த தலைமை ஆளுனர்களின் பெயர்கள் மட்டும் குறிப்பிடப்பட்டுள்ளது.\n\nSection::::கிழக்கிந்திய கம்பெனி ஆட்சியின் வீழ்ச்சி.\nகிழக்கிந்திய நிறுவனத்தின் கீழ் அமைந்த கம்பெனி ஆட்சியின் நிர்வாகத்தில் ஊழல் பெருகியதாலும், கடுமையான பஞ்சத்தாலும் கம்பெனியின் நிதி திவாலா நிலைக்குச் சென்றதாலும், சிப்பாய்க் கிளர்ச்சிக்குப்பின் 1858ஆம் ஆண்டின் இறுதியில், கிழக்கிந்திய நிறுவனத்தை கலைக்கப்பட்டதால், இந்தியாவில் கம்பெனி ஆட்சி முடிவுற்று, பிரித்தானியா பேரரசின் கீழ் பதவி வகித்த \"வைஸ்ராய்\" தலைமையில் இந்திய துணைக் கண்டத்து ஆட்சியை தனது நேரடிக் கட்டுக்குள் கொண்டு வந்தது.\n\n\n"}
{"id": "246455", "url": "https://ta.wikipedia.org/wiki?curid=246455", "title": "கிராண்ட் எலியட்", "text": "கிராண்ட் எலியட்\n\nகிராண்ட் டேவிட் எலியட் (\"Grant David Elliott\", பிறப்பு: 21 மார்ச் 1979, ஜோகானஸ்பேர்க்) நியூசிலாந்து துடுப்பாட்ட வீரர். பல்துறை ஆட்டக்காரரான இவர் வலக்கை மட்டையாளரும், வலக்கைப் பந்துவீச்சாளரும் ஆவார்.\n\nதென்னாப்பிரிக்காவில் பிறந்த எலியட் 1996-97 காலப்பகுதியில் தென்னாப்பிரிக்காவில் கௌட்டெங் அணியில் முதல்தரப் போட்டிகளில் விளையாடினார். 2001 ஆம் ஆண்டில் நியூசிலாந்துக்கு இடம் பெயர்ந்தார். 2007 ஆம் ஆண்டில் நியூசிலாந்து அணியில் விளையாடுவதற்குத் தகுதி பெற்றார்.\n\n2008 ஆம் ஆண்டில் நியூசிலாந்து தேசிய அணியில் சேர்ந்து முதல் முதலாக இங்கிலாந்து அணிக்கு எதிராக தேர்வுப் போட்டியில் விளையாடினார். அதே ஆண்டில் இங்கிலாந்துக்கு எதிரான ஒரு-நாள் போட்டியிலும் விளையாடி முதல் ஆட்டத்தில் 3 இலக்குகளைக் கைப்பற்றினார். 2009 ஆம் ஆண்டில் தனது மூன்றாவது போட்டியில் ஆத்திரேலியாவுக்கு எதிராக விளையாடி தனது முதலாவது சதத்தைப் பெற்றார். 2013 ஆம் ஆண்டுக்குப் பின்னர் இவர் எந்த ஒரு-நாள் போட்டியிலும் கலந்து கொள்ளாவிட்டாலும், 2015 உலகக்கிண்ணப் போட்டியில் விளையாட அழைக்கப்பட்டார்.\n\n"}
{"id": "246462", "url": "https://ta.wikipedia.org/wiki?curid=246462", "title": "கிங்க்ஃபிஷர் ஏர்லைன்ஸ்", "text": "கிங்க்ஃபிஷர் ஏர்லைன்ஸ்\n\nகிங்க்ஃபிஷர் ஏர்லைன்ஸ் நிறுவனம் (Kingfisher Airlines Limited) இந்தியாவினை அடிப்படையாகக் கொண்டு செயல்படும் விமானச் சேவை நிறுவனமாகும். இதன் தலைமையகம் மும்பையின் அந்தேரியில் உள்ளது, இதன் பதிவு அலுவலகம் பெங்களூரின் யுபி சிட்டியில் உள்ளது. கிங்க்ஃபிஷர் நிறுவனம் தனது பங்கீட்டாளரான யுனைடெட் ப்ரேவெரிஸ் குழுவுடன், குறைந்த கட்டண விமானச் சேவையான கிங்க்ஃபிஷர் ரெட்டின் 50 சதவீத பங்குகளைப் பகிர்ந்துள்ளது. 2011 ஆம் ஆண்டு வரை இந்தியாவின் உள்நாட்டு விமானச் சந்தையில் இரண்டாவது அதிகப்படியான பங்குகளைக் கொண்ட நிறுவனம் கிங்க்ஃபிஷர் ஏர்லைன்ஸ் நிறுவனமாகும். பலவைகையான பொருளாதாரப் பிரச்சினைகளை கிங்க்ஃபிஷர் நிறுவனம் சந்தித்தது. 2012 ஆம் ஆண்டின் தொடக்கத்தில் ஏற்பட்ட பல நிதிப்பிரச்சினைகளால், அந்தாண்டின் ஏப்ரல் மாதம் இதன் பங்குகள் சந்தைப் பகுதியில் குறையத் தொடங்கின. \n\nபறக்கும் விமானங்களுக்கான அனுமதியினை வழங்கும் டிஜிசிஏ அக்டோபர் 20, 2012 இல் கிங்க்ஃபிஷர் நிறுவனத்தின் விமானச் சான்றிதழை இடைநீக்கம் செய்தது. இதனால் கிங்க்ஃபிஷர் நிறுவனத்தின் செயல்பாடுகள் முடக்கப்பட்டு, பணியாளர்கள் பல நாட்கள் வேலையில்லாமல் இருந்தனர். அக்டோபர் 25, 2012 இல் கிங்க்ஃபிஷரின் பணியாளர்கள் மீண்டும் பணிக்குத் திரும்பினர். \n\nSection::::இலக்குகள்.\nஏப்ரல் 10, 2012 ன் படி கிங்க்ஃபிஷர் ஏர்லைன்ஸ் நிறுவனம் இந்தியாவில், 25 உள்நாட்டு சேருமிடங்களைக் கொண்டிருந்தது. இறுதியாக டெல்லி- லண்டனின் ஹீத்ரூ இடையிலான கடைசிப் பறப்பிற்குப் பின் ஏப்ரல் 10, 2012 முதல் தனது பன்னாட்டுச் சேவைகள் அனைத்தையும் இடைநிறுத்தம் செய்தது. விமானச்சேவை செயல்படத் தொடங்கியபோது ஏர்பஸ் ஏ320 விமானங்கள், ஏடிஆர் 42 ஏடிஆர் 72 விமான ரகங்களுடன் செயல்பட்டது. லண்டன், இங்கிலாந்து ஆகிய இடங்களுக்கு செப்டம்பர் 2008 இல் இயக்கப்பட்ட லண்டன், இங்கிலாந்து பறப்புகள்தான் கிங்க்ஃபிஷர் ஏர்லைன்ஸின் முதல் நீண்ட தூர விமானச் சேவை ஆகும். புதிய விமானங்களைக்கொண்டு ஆப்பிரிக்கா, ஆசியா, ஐரோப்பா, வட அமெரிக்கா மற்றும் ஓசியனியா ஆகிய இடங்களுக்கும் நீண்ட தூர சேவை வழங்க முடிவுக்கு வந்தது கிங்க்ஃபிஷர் ஏர்லைன்ஸ். நீண்ட தூர நிறுத்தற் சேவைகள் அனைத்தும் ஏர்பஸ் ஏ330 – 200 ரக விமானங்களைக் கொண்டு செயல்படுத்தப்பட்டன.\n\nSection::::கோட்ஷேர் ஒப்பந்தங்கள்.\nசர்வதேச விமானப் போக்குவரத்துச் சங்கம் கிங்க்ஃபிஷர் நிறுவனத்தினை இடைநீக்கம் செய்வதற்கு முன்பு, கிங்க்ஃபிஷர் நிறுவனம் பின்வரும் நிறுவனங்களுடன் கோட்ஷேர் ஒப்பந்தங்களைக் கொண்டிருந்தன.\n\n\nSection::::விமானக் குழுக்கள்.\nஏர்பஸ் ஏ320 குடும்ப ரக விமானங்கள் மற்றும் ஏடிஆர் 42, ஏடிஆர் 72 ஆகிய விமானங்கள்தான் கிங்க்ஃபிஷர் ஏர்லைன்ஸில் முக்கிய இடத்தில் இருந்தன. இவை குறைந்த தூர நிறுத்தற்குரிய விமானங்களாகவும், உள்நாட்டு பயன்பாட்டிற்கான விமானங்களாகவும் பயன்பட்டன. ஏர்பஸ் ஏ330 – 200 விமானங்கள் சர்வதேச அளவில் நெடுந்தூர நிறுத்தற்குரிய விமானங்களாக செயல்பட்டன. ஜனவரி 2009 ன் படி, கிங்க்ஃபிஷர் ஏர்லைன்ஸின் விமானக் குழுக்களின் சராசரி வயது 2.3 ஆண்டுகளாகும். அனைத்து ஏடிஆர் ரக விமானங்களும், சில ஏர்பஸ் ஏ320 விமானங்களும் கிங்க்ஃபிஷர் ரெட் விமானச் சேவைகளுக்காகப் பயன்படுத்தப்பட்டுள்ளன. மார்ச் 2012 வரை கிங்க்ஃபிஷர் ஏர்லைன்ஸ் பின்வரும் விமானக் குழுக்களைக் கொண்டிருந்தது.\n\n\nகிங்க்ஃபிஷர் ஏர்லைன்ஸ் தற்போது எந்த உயர்தர வழித்தடங்களுடனும் செயல்படவில்லை. \n\n\nSection::::கிங்க்ஃபிஷரின் வசதிகள் மற்றும் அறைகள்.\nகிங்க்ஃபிஷரின் முதல் ரக பயணிகள், கிங்க்ஃபிஷரின் வெள்ளிக் குழு மற்றும் கிங்க்ஃபிஷரின் தங்கக் குழு ஆகியக் குழுக்களின் உறுப்பினர்களின் பயன்பாட்டிற்காக கிங்க்ஃபிஷர் சில விமான நிலையங்களில் தனிப்பட்ட அறைகள் மற்றும் சில வசதிகளைச் செய்து கொடுத்துள்ளன. அந்த விமான நிலையங்களின் விவரம் பின்வருமாறு:\n\nSection::::நஷ்டம்.\n2005 ஆம் ஆண்டு மே மாதம் செயல்படத்துவங்கிய இந்த நிறுவனம் 2012 ஆம் ஆண்டு வாக்கில் அக்டோபர் மாதம் இதுவரை 16,026 கோடிகள் நஷ்டம் அடைந்துள்ளது. ﻿\n"}
{"id": "246463", "url": "https://ta.wikipedia.org/wiki?curid=246463", "title": "செருமானியப் பன்னாட்டுப் பள்ளி, சென்னை", "text": "செருமானியப் பன்னாட்டுப் பள்ளி, சென்னை\n\nசெருமானிய பன்னாட்டுப் பள்ளி, சென்னை (\"German International School Chennai\") சென்னையின் புறநகர்ப்பகுதியான பாலவாக்கத்தில் பன்னாட்டு மாணவர்களும் பயிலுமாறு அமைந்துள்ள துவக்கப்பள்ளியும் இடைநிலைப் பள்ளியுமாகும். இந்தப் பள்ளி 2010ஆம் ஆண்டு சென்னையிலுள்ள செருமானிய கிளைத் தூதரகம் மற்றும் கோத்தே கழகத்தின் துணையுடன் நீலாங்கரையில் நிறுவப்பட்டது. பின்னர் பாலவாக்கத்திற்கு விரிவாக்கப்பட்டு 2014ஆம் ஆண்டிலிருந்து தங்குவிடுதி வசதியையும் அளிக்கத் துவங்கியுள்ளது. ஒன்றாவது வகுப்பிலிருந்து எட்டாவது வகுப்பு வரை செருமனியில் பின்பற்றப்படும் துரிங்கிய பாடத்திட்டத்தின்படியும் 9ஆவது, 10ஆவது வகுப்புகளில் பன்னாட்டளவில் பின்பற்றப்படும் பன்னாட்டு இடைநிலைக் கல்விக்கான பொதுச் சான்றிதழ் (IGCSE) பாடதிட்டத்தின்படியும் கல்வி வழங்கப்படுகின்றது. ஆங்கிலம், செருமன் இருமொழிகளில் கல்வி பயில்விக்கப்படுகின்றது. \n"}
{"id": "246468", "url": "https://ta.wikipedia.org/wiki?curid=246468", "title": "பர்குந்தா", "text": "பர்குந்தா\n\n\"பர்குந்தா\" (Farkhunda) என்பவர் ஆப்கானிஸ்தானின் தலைநகரான காபூலைச் சேர்ந்த 27 வயது பெண் ஆவார். 2015 ஆம் ஆண்டு மார்ச்சு மாதம் 19 ஆம் திகதி அங்குள்ள ஷா-டோ ஷாம்சிரா மசூதிக்குள் தொழுகைக்குச்சென்ற போது குரானை எரித்துவிட்டதாக எழுந்த தவறான தகவலால் அடித்துக்கொலை செய்யப்பட்டார்.\nSection::::நிகழ்வு.\nகாபூலில் அமைந்துள்ள ஷா-டோ ஷாம்சிரா மசூதிக்கு பர்குந்தா தொழுகைக்குச் சென்றபோது, அவர் குரானை எரித்துவிட்டதாகச் சிலர் வெளியில் ஒரு தகவலைச் சொன்னார்கள். அது நகர் முழுவதும் பரவியதால் ஏராளமான ஆட்கள் கூடி அவளை மசூதிக்கு வெளியில் இழுத்துவந்து அடித்துக் கொன்றனர். அவரின் உயிர் பிரிவதற்குள் அந்த நகரில் ஓடும் ஆற்றங்கரைக்கு எடுத்துச்சென்று எரித்தனர். ஆனால் இதை ஆயிரக்கணக்கானோர் சுற்றி நின்று வேடிக்கை மட்டும் பார்த்தனர். அப்போது தீயணைப்பு வீரர்கள் அப்பெண்ணின் உடலை மீட்டுச்சென்றனர்.\n\nSection::::விசாரணை.\nஆப்கானிஸ்தான் காவலர்கள் நடத்திய முதற்கட்ட விசாரணையில் இவர் நிரபராதி என்று தெரிய வந்துள்ளது. அதனால் இவரின் சாவுக்கு நியாயம் கேட்டு ஏராளமான பெண்கள் காபூல் நகரில் ஊர்வலம் சென்றனர்.\n"}
{"id": "246471", "url": "https://ta.wikipedia.org/wiki?curid=246471", "title": "இடைகால்", "text": "இடைகால்\n\nஇந்த ஊர் மதுரை-தென்காசி நெடுஞ்சாலையில் உள்ளது. இந்த ஊரிலிருந்து வடக்கே 5 கிலோமீட்டர் தூரத்தில் கடையநல்லூரும், தெற்கே 8 கிலோமீட்டர் தூரத்தில் தென்காசியும் உள்ளது. \n\nஇவ்வூரில் மீனாட்சி சுந்தரம் ஞாபகார்த்த மேல்நிலைப் பள்ளி என்ற பள்ளிக்கூடம் மிக முக்கிய கல்வி நிறுவனம் ஆகும். அருள்மிகு முப்பிடாதி அம்மன் கோவிலில் சித்திரை மாத திருவிழா பிரசித்தி பெற்றது. இவ்வூரில் தேவர், சேனைத்தலைவர், இடையர், விஸ்வகர்மா, படையாச்சி உள்ளிட்ட பல்வேறு சமுகத்தினரும், இந்து, முஸ்லீம், கிறித்துவ மதத்தை சார்ந்தவரும் வாழ்கின்றனர்.\n"}
{"id": "246475", "url": "https://ta.wikipedia.org/wiki?curid=246475", "title": "செருமன்விங்ஸ் விமானம் 9525", "text": "செருமன்விங்ஸ் விமானம் 9525\n\nசெருமன்விங்ஸ் விமானம் 9525 (\"Germanwings Flight 9525\", 4U9525) என்பது பார்செலோனாவிலிருந்து தியூசல்டோர்ஃபு வரை செல்லும் செர்மன்விங்சு நிறுவனத்தால் இயக்கப்படும் பன்னாட்டு பயணிகள் வானூர்தியாகும். இது செருமனியின் லுஃப்தான்சா வானூர்தி நிறுவனத்தின் குறைந்த விலை வானூர்திப்பிரிவாகும். ஏர்பஸ் ஏ320-200 ரக வானூர்தி 2015 மார்ச்சு 24 அன்று பிரான்சில் ஆல்ப்ஸ் மலையில் நீசூ நகரின் வடமேற்கே 100 கிமீ தொலைவில் மோதி விபத்துக்குள்ளானதில் அதில் பயணம் செய்த அனைத்து 144 பயணிகளும் 6 பணியாளர்களும் உயிரிழந்தனர்.\n\nஇவ்விபத்து செருமன்விங்க்சு வானூர்தியின் துணை வானோடி 27-அகவையுள்ள அந்திரேயாசு லூபிட்சு வேண்டுமென்றே வானூர்தியை மலையில் மோதவிட்டுள்ளார் எனவும், இவர் மனத்தளர்ச்சியால் பாதிக்கப்பட்டவர் என்றும் பிரெஞ்சு மற்றும் செருமானிய வான்போக்குவரத்து அதிகாரிகள் கூறியுள்ளனர்.\n\nSection::::பின்னணி.\nSection::::வானூர்தி.\nவிபத்துக்குள்ளான ஏர்பஸ் ஏ320 ரகத்தைச் சேர்ந்த வானூர்தி 24-ஆண்டுகள் பழமையானதாகும். இது 1990 நவம்பர் 29 இல் தனது பறப்பை ஆரம்பித்தது. மொத்தம் 58,300 பறப்பு மணித்தியாலங்களில் 46,700 தடவைகள் இது பறந்துள்ளது.\n\nSection::::வானோடிகள்.\nதலைமை வானோடி காப்டன் பாட்ரிக் சொன்டன்ஹைமர், 10 ஆண்டுகள் வரை (6000 பறப்பு மணிகள்) செருமன்விங்சு, லுஃப்தான்சா, கொன்டோர் சேவைகளின் வானோட்டியாகப் பணியாற்றியுள்ளார்.\n\nதுணை வானோடி முதலாவது அதிகாரி அந்திரியாசு லூபிட்சு (27). இவர் மனத்தளர்ச்சியினால் பாதிக்கப்பட்டு மருத்துவமனையில் சிகிச்சை பெற்று வந்தவர் என்றும், இதனால் 2009 ஆம் ஆண்டில் வானோடிப் பயிற்சியின் போது இவர் சில காலம் விடுமுறை எடுத்துக் கொண்டார். இவர் 630 பறப்பு மணிகள் பறந்த அனுபவம் உள்ளவர்.\n\nSection::::பயணிகள்.\nவிபத்துக்குள்ளான வானூர்தியில் 144 பயணிகள் சென்றிருந்தனர். மொத்தம் 18 நாடுகளை சேர்ந்த இவர்களில் பெரும்பாலானோர் செருமனியரும் எசுப்பானியரும் ஆவர். இவர்களில் சிலர் இரட்டைக் குடியுரிமை பெற்றவர்களும் அடங்குவர்.\n\nபயணிகளில் 18 பேர் செருமானியப் பாடசாலை மாணவர்களும், 2 ஆசிரியர்களும் அடங்குவர். இவர்கள் பயிற்சிக்காக பார்செலோனா சென்று திரும்பியிருந்தனர். செருமனியைச் சேர்ந்த இரண்டு புகழ்பெற்ற ஒபேரா பாடகர்களும் பயணிகளில் அடங்குவர்.\n\nSection::::விபத்து.\nவானூர்தி 9295 பார்சிலோனாவின் எல் பிராட் வானூர்தி நிலையத்தில் 10:01:12 மஐநே (09:01.12 ஒஅநே) மணிக்கு புறப்பட்டது. தியூசல்டோர்ஃபு வானூர்தி நிலையத்திற்கு 1:39 மஐநே (10:39 ஒஅநே) வர வேண்டும். வானூர்தி புறப்பட குறிக்கப்பட்டிருந்த நேரம் 09:35 மஐநே (08:35 ஒஅநே).\n\nபிரெஞ்சு வான் வழி போக்குவரத்து அதிகாரி வானூர்தி உயரத்தில் இருந்து கீழ் நோக்கி பயணித்த போது இன்னலில் இருந்ததாகவும் பின்பு வானூர்தியுடனான தொடர்பு துண்டிக்கப்பட்டதாகவும் கூறுகிறார்.\n\nவேண்டுமென்றே வானூர்தி வீழ்த்தப்பட்டிருக்க வேண்டும் என நிபுணர்களால் நம்பப்படுகிறது.\n\nSection::::காரணம்.\nஇந்த வானூர்தி விபத்துக்கு துணை வானோடி அந்திரியாசு லூபிட்சு காரணம் என்று கூறப்பட்டுள்ளது. முதல் வானோடி வானூர்தியின் கட்டுப்பாட்டை எடுத்துக்கொள்ளும் படி முதல் வானோடியிடம் கூறுவதும் அதன் பின் அவரின் இருக்கை நகர்த்தப்படுவதும் பின்னர் அவர் கதவைத்தட்டும்போது இரண்டாவது வானோடி கதவை திறப்பது கேட்கப்படவில்லை என்றும் ஒலிப்பதிவுக்கருவியில் கேட்பதாக கூறப்படுகிறது. இரண்டாவது கருப்புப்பெட்டி கண்டிபிடிக்கப்பட்டுள்ளது, அதன் படி அந்திரியாசு லூபிட்சு வானூர்தியை 100 அடிக்கு செல்லும்படி தானியங்கிக்கு கட்டளை கொடுத்துள்ளார் என்றும் தானியங்கியின் பல முறை வேகத்தை மாற்றி விரைவாக கீழிறங்கும் படி வைத்துள்ளார் என்றும் தெரியவந்துள்ளது.\n"}
{"id": "246478", "url": "https://ta.wikipedia.org/wiki?curid=246478", "title": "குற்றம் கடிதல்", "text": "குற்றம் கடிதல்\n\nகுற்றம் கடிதல் தமிழில் வெளிவந்த திரைப்படமாகும். முற்றிலும் புதுமுகங்களே நடித்துள்ள இந்த திரைப்படத்தை ஜே. சதீசுக் குமாரும் கிறிஸ்டி சிலுவப்பனும் தயாரிக்க, ஜி.பிரம்மா இயக்கியுள்ளார். இதில் சிறுவன் அஜய், இராதிகா பிரசித்தா, சாய் இராஜ்குமார், பவல் நவகீதன் நடித்துள்ளனர்.\n\nஇத்திரைப்படத்தில் வெவ்வேறு வாழ்க்கைத்தரங்களில் வாழும் மனிதர்கள் குறித்தும் ஓர் எதிர்பாராத நிகழ்வு இவர்களை எவ்வாறு பாதிக்கின்றது என்பதையும் மையப்படுத்தியுள்ளது. நாடகப்பாணியில் திரைக்கதை அமைக்கப்பட்டுள்ளது. இத்திரைப்படத்தின் தலைப்பு, ‘குற்றம் கடிதல்’ திருக்குறளின் 44ஆவது அதிகாரத்திலிருந்து எடுக்கப்பட்டுள்ளது; இந்த அதிகாரத்தில் திருவள்ளுவர் குற்றமிழைப்பதை தவிர்க்க வலியுறுத்துகின்றார்.\n\n2014ஆம் ஆண்டுக்கான தேசிய திரைப்பட விருதுகளில் தமிழ் திரைப்படத்திற்கான சிறந்த திரைப்படமாக இது தேர்ந்தெடுக்கப்பட்டுள்ளது.\n\nSection::::திரைப்பட விழாக்கள்.\nமார்ச் 24, 2015இல் இத்திரைப்படத்திற்கு 62ஆவது தேசிய திரைப்பட விருதுகளில் தமிழில் சிறந்த திரைப்படத்திற்கான விருது அறிவிக்கப்பட்டுள்ளது.\n\n16ஆவது மும்பை திரைப்பட விழாவில் ஆயிரத்தில் ஒருவன், ஆரண்ய காண்டம் திரைப்படங்களுடன் திரையிடத் திட்டமிடப்பட்டுள்ளது. ‘இந்தியத் திரைப்படங்களின் புதிய முகங்கள்’ பகுப்பில் இவை வேறு நான்கு திரைப்படங்களுடன் போட்டியிடுகின்றன.\n\n16ஆவது சிம்பாப்வே பன்னாட்டுத் திரைப்பட விழாவில் பங்கேற்க தேர்ந்தெடுக்கப்பட்டுள்ள ஒரே தமிழ் திரைப்படமாக குற்றம் கடிதல் விளங்குகின்றது.\n\nநவம்பர் 20, 2014 முதல் நவம்பர் 30, 2014 வரை நடந்த கோவாத் திரைப்படவிழாவில் இந்தியப் பனோரமாவில் திரையிடப்பட்ட ஒரே தமிழ்படமாகவும் இது இருந்தது. 12ஆவது சென்னைத் திரைப்படவிழாவில் கடைசி நாளன்று முன்னோட்டமாக வெளியிடப்பட்ட இத்திரைப்படத்திற்கு சிறந்த தமிழ்படம் என்ற விருது கிடைத்தது.\n"}
{"id": "246479", "url": "https://ta.wikipedia.org/wiki?curid=246479", "title": "லுஃப்தான்சா", "text": "லுஃப்தான்சா\n\nஇடாய்ச்சு லுஃப்தான்சா AG () (), லுஃப்தான்சா (சில நேரங்களில் \"லுஃப்தான்சா செருமன் விமானச்சேவை நிறுவனம்\" என்றும் அழைக்கப்படுகிறது), என்பது செருமன் விமானச்சேவை நிறுவனமாகும்."}
{"id": "246485", "url": "https://ta.wikipedia.org/wiki?curid=246485", "title": "ரேடான் இருபுளோரைடு", "text": "ரேடான் இருபுளோரைடு\n\nரேடான் டைபுளோரைடு (\"Radon difluoride\") என்பது RnF என்ற மூலக்கூறு வாய்பாடு கொண்ட ரேடானின் ஒரு சேர்மமாகும். பண்புகளால் இது ஒரு மந்தவாயு வகைச் சேர்மம் ஆகும். ரேடான் புளோரின் வாயுவுடன் நேரடியாக வினைபுரிந்து திடநிலை சேர்மமாக மாறும் தன்மையைக் கொண்டுள்ளது. தெளிவற்ற விகிதாசாரத்துடன் பகுதிப்பொருட்களைக் கொண்டுள்ள இச்சேர்மத்தை ஆவியாக்க முயற்சித்தால் உருக்குலைந்து சிதைவடைகிறது. மந்தவாயுக்களின் பிற இருமூலக்கூறுச் சேர்மங்களைப் போல இல்லாமல் இது ஒரு அயனிச்சேர்மமாக இருக்கலாம் என்று வேதிக்கணக்கீட்டு ஆய்வு முடிவுகள் தெரிவிக்கின்றன. ரேடான் ஒரு கதிரியக்கத் தனிமம் என்பதால் இச்சேர்மத்தின் பயன்பாடு மிகக்குறைவாகவே உள்ளது. மிக நீண்ட ஆயுட்காலம் கொண்டதாக கருதப்படும் ரேடான்–222 தனிமத்தின் அரை ஆயுட்காலம் 3.82 நாள்கள் ஆகும்.\n"}
{"id": "246489", "url": "https://ta.wikipedia.org/wiki?curid=246489", "title": "மத்தியப் பிரதேச மாவட்டப் பட்டியல்", "text": "மத்தியப் பிரதேச மாவட்டப் பட்டியல்\n\nஇந்தியாவின், மத்தியப் பிரதேசம் மாநிலம் நிர்வாக வசதிக்காக போபால் கோட்டம், சம்பல் கோட்டம், குவாலியர் கோட்டம், இந்தூர் கோட்டம், ஜபல்பூர் கோட்டம், நர்மதாபுரம் கோட்டம், ரேவா கோட்டம், சாகர் கோட்டம், ஷாடோல் கோட்டம் மற்றும் உச்சையினி கோட்டம் எனப் பத்து கோட்டங்களில் பின் வரும் ஐம்பத்து ஒன்று மாவட்டங்களை இணைத்துள்ளனர்.\n\n\n\n\n\n\n\n\n"}
{"id": "246492", "url": "https://ta.wikipedia.org/wiki?curid=246492", "title": "விஜய் மகேந்திரன்", "text": "விஜய் மகேந்திரன்\n\nவிஜய் மகேந்திரன், ஒரு எழுத்தாளர் ஆவார். மேலும், பிஸியோதெரபி துறையில் பணியாற்றியுள்ள இவர், அயர்லாந்து நாட்டின் பிஸியோதெரபி கவுன்சிலில் உறுப்பினராகவும் உள்ளார்.\n\nSection::::எழுத்துலக வாழ்வு.\nஉயிர்மை பதிப்பக வெளியீடாக வந்த \"நகரத்திற்கு வெளியே\" என்கிற சிறுகதைத் தொகுப்பின் மூலம் எழுத்தாளராக அறியப்பட்டவர். 1978ஆம் ஆண்டு மதுரையில் பிறந்த இவர் 2006ஆம் ஆண்டிலிருந்து சிற்றிதழ்களில் கதைகள் எழுதிவருகிறார். இப்போது சென்னையில வசித்து வருகிறார். இவரது நகரத்திற்கு வெளியே சிறுகதைத் தொகுப்புக்காக 2011 ஆண்டுக்கான ஜெயந்தன் படைப்பிலக்கிய விருது கிடைத்துள்ளது. கட்டுரைகள், விமர்சனங்கள், இணையம் என்று பன்முக தளத்தில் இயங்கி வரும் இவர், \"செவ்வி எனும் இலக்கிய அமைப்பின் ஒருங்கிணைப்பாளராகவும் செயல்படுகிறார். \"ஊடுருவல் தற்போது அவர் எழுதி வரும் நாவல் ஆகும்.\n\nஇவரது கதைகள் உயிர் எழுத்து கதைகள், சிக்கி முக்கி கதைகள் போன்ற தொகுப்புகளில் சேர்க்கப்பட்டுள்ளன.\nSection::::எழுதிய நூல்கள்.\nமதுரை மாவட்ட கதைகள் தொகுப்பிற்கும் இவரது கதை தேர்வாகி உள்ளது.\n\nSection::::மேற்கோள்கள்.\n\"விஜய் மகேந்திரனின் வலைப்பூ\"\n"}
{"id": "246496", "url": "https://ta.wikipedia.org/wiki?curid=246496", "title": "ஜே டபிள்யூ மார்ரியோட் மும்பை", "text": "ஜே டபிள்யூ மார்ரியோட் மும்பை\n\nஜேடபிள்யூ மார்ரியோட் குழுவினால் மும்பையில் ஜே டபிள்யூ மார்ரியோட் மும்பை (\"JW Marriott Mumbai\") அமைக்கப்பட்டது. இது இந்தியாவின் மும்பையில் அமைந்துள்ளது. ஜேடபிள்யூ மார்ரியோட் என்பவரால் நிறுவப்பட்டது. ரஹேஜா விருந்தோம்பல் இந்த ஹோட்டலின் இணைச்சொந்தக்காரராக \"ரஹேஜா விருந்தோம்பல்\" உள்ளது.\n\nஇந்தியாவில் அமைக்கப்பட்ட மார்ரியோட் குழுவின் ஹோட்டல்களில், முதல் ஹோட்டல் இதுதான். திருமணச் சேவைகளுக்காவும் பயன்படுத்தப்படுகிறது. இந்தி நடிகர்கள் மற்றும் நடிகைகளிடம் மிகவும் பிரபலமான இரவுநேரக் கூடுமிடமாக இந்த ஹோட்டலின் ‘எனிக்மா’ என்றழைக்கப்படும் இரவுநேர விடுதி உள்ளது. இவை தவிர மேலும் பல வசதிகளையும் இங்கு விருந்தினர்களுக்குச் செய்து கொடுக்கப்படுகிறது.\n\nSection::::இதர விவரங்கள்.\nமார்ரியோட் மும்பை ஹோட்டல் ஜனவரி 2002 இல் திறக்கப்பட்டது. மார்ரியோட் மும்பை ஹோட்டலில் மொத்தம் 356 அறைகள் உள்ளன. சூட் அறைகள் 29, உணவகங்கள் 5 மற்றும் வாகனங்கள் நிறுத்தும் வசதியும் உள்ளது.\n\n\nSection::::இருப்பிடம்.\nJW மார்ரியோட் மும்பை ஜுஹூ கடற்கரையில் அமைந்துள்ளது. விமான நிலையத்திற்கு மிகவும் அருகாமையில் அமைந்துள்ளது. ஹோட்டலில் இருந்து, வெர்சோவா கடற்கரை 5 கிலோ மீட்டர் தொலைவிலும், இளவரசர் வால்ஸ் அருங்காட்சியகம் 5 கிலோ மீட்டர் தொலைவிலும் அமைந்துள்ளது. எலிபென்டா குகைகள் மற்றும் இந்தியாவின் நுழைவு வாயில் 27 கிலோ மீட்டர் தொலைவிலும், ராணியின் கழுத்துமாலை, சித்திவிநாயகர் கோவில் 15 கிலோ மீட்டர் தொலைவிலும் மற்றும் ஹாஜி அலி மசூதி 15 கிலோ மீட்டர் தொலைவிலும் அமைந்துள்ளது. இந்த ஹோட்டலில் தங்கியிருக்கும் காலத்தில் இந்த இடங்களை சுற்றிப் பார்க்கலாம்.\n\nSection::::போக்குவரத்து.\nJW மார்ரியோட் மும்பை ஹோட்டலுக்கு அருகிலுள்ள போக்குவரத்து வசதிகள்:\n"}
{"id": "246503", "url": "https://ta.wikipedia.org/wiki?curid=246503", "title": "டெக்கான் அதிவிரைவுத் தொடர்வண்டி", "text": "டெக்கான் அதிவிரைவுத் தொடர்வண்டி\n\nடெக்கான் விரைவுவண்டி(\"Deccan Express\") என்பது புனே மற்றும் மும்பை நகரங்களுக்கிடையே செயல்படும் தொடருந்தாகும். இது தினமும் மாலை 3.30 மணிக்கு புறப்படும். இதன் பயணதூரம் 192 கிலோமீட்டர். \n\nSection::::சேவைகள்.\nஇந்திய ரயில்வேயினால் டெக்கான் எக்ஸ்பிரஸ் செயல்படுத்தப்படுகிறது. இது மத்திய ரயில்வே பிரிவின்கீழ் இயங்குகிறது. புனே முதல் மும்பை வரை இயங்கும், குறிப்பிட்ட நிறுத்தங்களில் மட்டும் நிற்கக்கூடிய ஆறு தொடருந்துகளில் டெக்கான் விரைவுவண்டியும் ஒன்று. இது தவிர மீதமுள்ள ஐந்து தொடருந்துகள்: பிரகதி விரைவுவண்டி, டெக்கான் குயின், இந்திரயாணி விரைவுவண்டி மற்றும் இன்டர்சிட்டி விரைவுவண்டி.\n\nSection::::வண்டி எண்.\n11007 மற்றும் 11008 என்ற வண்டி எண்களுடன் டெக்கான் விரைவுவண்டி செயல்படுகிறது. \n11007 என்ற வண்டி எண்ணுடன் மும்பையில் இருந்து புனே சந்திப்பிற்கும், 11008 என்ற வண்டி எண்ணுடன் புனே சந்திப்பில் இருந்து மும்பை ரயில் நிலையத்தினையும் அடைகிறது.\n\nSection::::பெயர்க் காரணம்.\nபுனே நகரம் அமைந்துள்ள டெக்கான் பீடபூமியினை நினைவுகூறும் வகையில் டெக்கான் எக்ஸ்பிரஸ் என்று பெயர் சூட்டப்பட்டுள்ளது. \n\nSection::::கால அட்டவணை.\nமும்பை சிஎஸ்டி தொடருந்து நிலையத்தில் இருந்து புனே சந்திப்பினை அடைவதற்குள் பத்து தொடருந்து நிலையங்களில் நிற்கிறது. ஒவ்வொரு தொடருந்து நிலையத்திலும் இரண்டு நிமிடங்கள் நிற்கிறது. நிறுத்தற்குரிய பத்து தொடருந்து நிலையங்கள்: தாதர் (DR), தானே (TNA), கல்யாண் சந்திப்பு (KYN), நேரல் (NRL), கர்ஜாட் (KJT), காண்டாலா (KAD), லோனாவாலா (LNL), டாலேகௌன் (TGN), காட்கி (KK) மற்றும் சிவாஜி நகர் (SVJR). இதன் மொத்த பயண நேரம் நான்கு மணிநேரம், பத்து நிமிடங்கள் ஆகும்.\n\n11007 என்ற வண்டி எண் கொண்ட டெக்கான் விரைவுவண்டி, மும்பை சிஎஸ்டி ரயில் நிலையத்தில் இருந்து காலை 7 மணிக்கு புறப்பட்டு புனே சந்திப்பினை காலை 11.05 மணிக்கு சென்றடைகிறது. மீண்டும் அங்கிருந்து திரும்பும்போது புனே சந்திப்பில் இருந்து மாலை 3.30 மணிக்கு புறப்பட்டு, மும்பை சிஎஸ்டி ரயில் நிலையத்தினை இரவு 7.40 மணியளவில் சென்றடைகிறது.\n\nSection::::அட்டவணை.\nவண்டி எண் 11007 இன் வழிப்பாதை மற்றும் நிறுத்தங்களுக்கான அட்டவணை கீழே தொகுக்கப்பட்டுள்ளது: \nSection::::பெட்டிகள் தொகுத்தல்.\nடெக்கான் விரைவுவண்டியின் பெட்டிகளின் தொகுத்தல் விவரம்:\n\n\n"}
{"id": "246504", "url": "https://ta.wikipedia.org/wiki?curid=246504", "title": "அமிதவ் கோசு", "text": "அமிதவ் கோசு\n\nஅமிதவ் கோசு (Amitav Ghosh சூலை 11, 1956 ) கல்கத்தாவில் பிறந்த இந்திய நாட்டு ஆங்கில எழுத்தாளர் ஆவார். இவர் ஆங்கிலத்தில் புதினங்களும் நூல்களும் எழுதியுள்ளார். 20 மொழிகளுக்கு மேல் இவருடைய படைப்புகள் மொழியாக்கம் செய்யப் பெற்றுள்ளன. நியூயார்கர், நியூயார்க்கு டைம்சு, நியூ ரிபப்ளிக் போன்ற மேல்நாட்டுப் பத்திரிக்கைகளில் பல கட்டுரைகள் எழுதியுள்ளார். அமிதவ் கோசு நியூயார்க்கில் மனைவி மக்களுடன் வாழ்ந்து வருகிறார். இவருடைய மனைவி தெபோரா பேக்கரும் ஒரு நூலாசிரியர் ஆவார்.\n\nSection::::பிறப்பும் படிப்பும்.\nஅமிதவ் கோசின் தந்தை இந்தியப் படைத் துறையில் பணிசெய்து வந்தார். எனவே அமிதவ் கோசு \nஇந்தியா, வங்க தேசம், சிறீலங்கா ஆகிய நாடுகளில் வளர்ந்தார். டூன் பள்ளியிலும் தில்லியில் உள்ள ஸ்டீபன் கல்லூரியிலும் தில்லி பல்கலைக் கழகத்திலும் கல்வி பயின்றார்.\n\nSection::::பணிகள்.\nஅம்தவ் கோசு முதன் முதலாக இந்தியன் எக்சுபிரசு பத்திரிக்கையில் சேர்ந்து பணி புரிந்தார். பின்னர் இந்தியாவில் உள்ள பல்கலைக் கழகங்களிலும் அமெரிக்கப் பல்கலைக் கழகங்களிலும் பேராசிரியராகவும் கல்வியாளராகவும் பணி புரிந்தார்.\n\n2008 இல்,இந்தியாவில் தரப்படும் கிராஸ்வேர்ட் புத்தகப் பரிசை, Sea of Poppies என்ற புதினத்திற்காகப் பெற்றார்.\n\nSection::::படைப்புகள்.\nபுதினங்கள்\n\n\nபொது நூல்கள்\n\n\n"}
{"id": "246506", "url": "https://ta.wikipedia.org/wiki?curid=246506", "title": "போக்கிரி ராஜா", "text": "போக்கிரி ராஜா\n\nபோக்கிரி ராஜா () 1982ஆவது ஆண்டில் எஸ். பி. முத்துராமன் இயக்கத்தில் வெளியான ஒரு இந்திய தமிழ்த் திரைப்படமாகும். ரஜினிகாந்த், ஸ்ரீதேவி, ராதிகா ஆகியோர் முக்கிய கதாப்பாத்திரங்களில் நடித்த இத்திரைப்படத்திற்கு எம். எஸ். விஸ்வநாதன் இசையமைத்திருந்தார். இது \"சுத்தலுன்னாரு ஜாக்ரதா\" என்னும் தெலுங்குத் திரைப்படத்தின் மீளுருவாக்கமாகும்.\n\n\nSection::::பாடல்கள்.\nஇத்திரைப்படத்திற்கு இசையமைத்தவர் எம். எஸ். விஸ்வநாதன் ஆவார். இப்படத்தில் இடம்பெற்ற 4 பாடல்களையும், கண்ணதாசன் மற்றும் கங்கை அமரன் ஆகியோர் எழுதியிருந்தனர்.\n"}
{"id": "246519", "url": "https://ta.wikipedia.org/wiki?curid=246519", "title": "மிஸ்டர் பாரத்", "text": "மிஸ்டர் பாரத்\n\nமிஸ்டர் பாரத் 1986இல் எஸ். பி. முத்துராமன் இயக்கத்தில் வெளியான ஒரு இந்திய தமிழ்த் திரைப்படமாகும். இப்படத்தில் ரசினிகாந்த், சத்யராஜ், அம்பிகா, கவுண்டமணி, எஸ். வி. சேகர் ஆகியோர் முக்கிய கதாப்பாத்திரங்களில் நடித்திருந்தனர். இது அமிதாப் பச்சன், சஞ்சீவ் குமார் நடிப்பில் 1978ஆம் ஆண்டில் வெளியான \"திரிசூல்\" இந்தி திரைப்படத்தின் மீளுருவாக்கமாகும்.\n\nSection::::கதைச் சுருக்கம்.\nஒரு மகன், தனது தாயை ஏமாற்றி விட்டு வேறு ஒருவரை திருமணம் செய்துகொண்டு வாழும் தனது தந்தையை பழிவாங்கும் கதையாகும்.\n\nSection::::தயாரிப்பு.\nஇப்படத்தில் ரசினிகாந்தின் தந்தையாக சத்யராஜ் நடித்திருந்தார். ஆனால் சத்யராஜ், ரஜினியை விட 4 வயது குறைவானவர்.\n\nSection::::பாடல்கள்.\nஇப்படம் இளையராஜாவின் இசையமைப்பில் வெளியான திரைப்படமாகும். இத்திரைப்படத்தில் இடம்பெற்ற, மலேசியா வாசுதேவன் மற்றும் எஸ். பி. பாலசுப்பிரமணியம் இணைந்து பாடிய சிறந்த வெற்றிப் பாடலான \"என்னம்மா கண்ணு\" பாடல், தனுஷ், சிரேயா மற்றும் பிரகாஷ் ராஜ் நடிப்பில் 2006ஆம் ஆண்டில் வெளியான திருவிளையாடல் ஆரம்பம் திரைப்படத்தில் மறுஆக்கம் செய்திருந்தனர். மேலும், இப்பாடலின் முதல் வரியான \"என்னம்மா கண்ணு\" என்ற பெயரில், சத்யராஜ் நடிப்பில் 2000ஆம் ஆண்டில் வெளியானது.\n"}
{"id": "246522", "url": "https://ta.wikipedia.org/wiki?curid=246522", "title": "லாம்டிங்", "text": "லாம்டிங்\n\nலம்திங், லாம்டிங் அல்லது லும்டிங் (\"Lumding\") என்பது இந்தியாவின் அசாம் மாநிலத்திலுள்ள ஒரு நகராட்சி ஆகும்.\n\nSection::::பெயர்க்காரணம்.\n'லாம்டிங்' என்பதில் லாம் - நீர் என்றும், டிங் என்றால் நீரின் முடிவு என்றும் பொருள் தருகிறது. காலப்போக்கில் இவ்விடத்தில் மக்கள் குடியேற்றம் அதிகரித்தது. ஒவ்வொரு மழைக்காலத்திலும் இவ்விடத்தின் தொடருந்து பாதைகளில் குறைவான மழையால் நன்றாக இருந்தது, அன்மைய காலங்களில் இது மாறியுள்ளது.\n\nSection::::போக்குவரத்து.\nஇங்கு வடகிழக்கு எல்லைப்புற தொடருந்து மண்டலத்தின் தலைமையகம் அமைந்துள்ளது. இது உலகப் புகழ்பெற்ற லாம்டிங் - பாதர்பூர் மலை தொடருந்து பாதையின் நுழைவாயிலாக உள்ளது. இந்தப் பாதையானது யுனெஸ்கோவின் பாரம்பரிய சின்னமாகவும் அறிவிக்கப்பட்டுள்ளது.\n\nSection::::அரசியல்.\nலாம்டிங், நவ்காங் மக்களவைத் தொகுதிக்கு உட்பட்டதாகும்.\n"}
{"id": "246531", "url": "https://ta.wikipedia.org/wiki?curid=246531", "title": "ஜார்கண்ட் மாவட்டப் பட்டியல்", "text": "ஜார்கண்ட் மாவட்டப் பட்டியல்\n\nஜார்கண்ட் மாவட்டப் பட்டியல், கிழக்கு இந்தியாவின் ஜார்கண்ட் மாநிலத்தில் அமைந்த ஐந்து நிர்வாகக் கோட்டங்களும், 24 மாவட்டங்களின் பட்டியல்;\n\n\n\n\n\n\n"}
{"id": "246535", "url": "https://ta.wikipedia.org/wiki?curid=246535", "title": "ஆறாம் விக்கிரமாதித்தன்", "text": "ஆறாம் விக்கிரமாதித்தன்\n\nஆறாம் விக்ரமாதித்தன் (ஆட்சிக்காலம்1076 - 1126 ), என்பவன் மேலைச் சாளுக்கிய மன்னனாக இருந்தஅவனது அண்ணணான சோமேசுவரனை அகற்றிவிட்டு மன்னனானவன். விக்ரமாதித்தனின் ஆட்சி சாளுக்கிய-விக்ரம சகாப்தத்தின் தொடக்கமாக குறிப்பிடப்படுகிறது. ஆறாம் விக்ரமாதித்தனின் ஆட்சிக்காலமானது மேலைச் சாளுக்கிய அரசர்களின் ஆட்சிகளில் சிறந்ததாகவும், மரபின் மிக நீளமான ஆட்சியாகவும் இருந்தது. \nஇவன் பெருமாடிதேவன், திரிபுவணமல்லன் போன்ற பட்டங்களைப் பெற்றிருந்தான். ஆறாம் விக்ரமாதித்தன் கலை, இலக்கியங்களுக்கு ஆதரவாளித்தான். இவனது அவையில் புகழ்பெற்ற கன்னட, சமஸ்கிருத புலவர்கள் இருந்தனர். கன்னடத்தில், இவனது சகோதரர் கீர்த்திவர்மன் கால்நடை மருத்துவ நூலான கோவைத்யா என்னும் நூலை எழுதினார். பிராமசிவா எனபவர் சமயபரிக்ஷி என்னும் நூலை எழுதி கவிச்சக்ரவர்த்தி என்னும் பட்டம் பெற்றார். பன்னிரண்டாம் நூற்றாண்டுக்கு முந்தைய வேறு எந்த மன்னனையும் விட ஆறாம் விக்ரமாதித்தனைப் பற்றிய கன்னடக் கல்வெட்டுகள் மிகுதியாக கிடைத்து உள்ளன. சமஸ்கிருத கவிஞர் பில்ஹனா இவனைப் புகழுந்து விக்ரமன்கடிவசரித்ரா என்ற நூலை எழுதினார். மற்றும் விஜ்நந்தீசுவரர் என்பவர் மிட்டக்ஷாரா இந்து மத குடும்பச் சட்டம் தொடர்பான நூலை எழுதினார். ஆறாம் விக்கிரமாதித்தனின் அரசிகளில் ஒருவரான சந்தலாதேவி என்பவர் நாட்டியத்தில் சிறந்தவராக இருந்ததால் அபிநவ சரஸ்வதி என அழைக்கப்பட்டார். இவனது ஆட்சியின் உச்ச நிலையில் தெற்கே காவிரி ஆறு, வடக்கே நர்மதை ஆறு ஆகியவற்றுக்கு இடைப்பட்ட பரந்த நிலப்பரப்பை ஆண்டான்.\n\nSection::::வடக்கில் சாளுக்கியர் வெற்றிகள்.\nஇவன் இளவரசனாக இருந்தபோது கி.பி1068க்கு முன் வங்கத்தின் மீது படையெடுத்து கவுடா, காமரூபம் நாடுகளின் அரசர்களை வென்றான். சாளுக்கிய படையெடுப்புகள் உண்மை என்பதற்கு ஆதாரமாக சாளுக்கியர் படையெடுத்ததை அடுத்து இவர்களின் வம்சா வளியினரின் ஆட்சி வங்காளம், பீகார் ஆகிய இடங்களில் நிறுவப்பட்டது என்பதற்கு ஷீனா மரபினரின் ஆட்சியே சான்று. \n\nSection::::விக்ரமாதித்தனின் கிளர்ச்சி.\nமுதலாம் சோமேசுவரனின் மூத்த மகனான இரண்டாம் சோமேசுவரன் அரியணை ஏறிய உடன் விக்ரமாதித்தன் அவனை அரியணையிலிருந்து இறக்க்கும் திட்டத்தைத் தொடங்கினான். சோழ படையெடுப்பை நல் வாய்ப்பாகப் பயன்படுத்தி, சோமேசுவரன் தனக்கு ஆதரவான சிற்றரசர்களைத் திரட்டினான். குறிப்பாக சீனுனா, போசளர்கள், கதம்பர்கள் ஆகியோரைச் சேர்த்து, தனது இலக்கை அடைந்தான். விக்ரமாதித்தன் சோழ மன்னன் வீரராஜேந்திர சோழனுடன் பேச்சுவார்த்தைக்குச் சென்றான் . சோழர் கூட்டணியில் வேங்கி அரசு இணங்கியிருந்தது. வீரராஜேந்திர சோழனின் உதவியுடன், விக்ரமாதித்தன் சாளுக்கிய நாட்டின் தென் பகுதியை சுதந்திரமாக ஆண்டுவந்தான். சோழர்களுடனான தனது உறவைப் பலப்படுத்திக் கொள்ள வீரராஜேந்திர சோழனின் மகளைத் திருமணம் செய்துகொண்டான்.\n\nSection::::சோழப் பேரரசுடன் சிக்கல்கள்.\nஇந்த நேரத்தில் வீரராஜேந்திர சோழன் இறந்தபின் (1070) அவனது மகன் அதிராஜேந்திர சோழன் அரியணைக்கு வந்தான். இராஜேந்திர சாளுக்கியன் (எதிர்கால முதலாம் குலோத்துங்க சோழன்), சோழ இரத்த உறவுள்ள வேங்கி இளவரசன் ஆவான். இவன் வேங்கி சிம்மாசனத்தில் அமர்வதை விக்ரமாதித்தன் தடுத்தான். அதற்குப் பதிலாக சோழ சிம்மாசனத்தில் அமர வேண்டும் என இராஜேந்திர சாளுக்கியன் விரும்பினான். சோழ நாட்டில் உள்நாட்டுக் கலவரங்கள் எழுந்தபோது இராஜேந்திர சாளுக்கியனுக்கு வாய்ப்புக் கிடைத்தது. காஞ்சிபுரத்தில் ஏற்பட்ட உள்நாட்டுக் கலவரத்தை, விக்ரமாதித்தன் தனது மைத்துனன் அதிராஜேந்திரனுக்கு உதவியாக தனது படைகளுடன் வந்து கலகத்தை அடக்கினான். பிறகு விக்ரமாதித்தன் சோழர் தலைநகர் அடைந்து அதிராஜேந்திர சோழனை ஆட்சியில் அமரவைத்தான். அரசு உரிமையுள்ள சோழ மன்னனைத் தூக்கியெறிய இராஜேந்திர சாளுக்கியன் செய்த முயற்சிகளைத் தோற்கடித்து உதவினான். ஆட்சியை தன் மைத்துனனுக்கு மீட்டுக் கொடுத்த திருப்தியுடன் விக்ரமாதித்தன் தனது தலைநகர் திரும்பினான். ஆனால் மீண்டும் சோழ நாட்டில் ஏற்பட்ட உள்நாட்டுச் சண்டையில் அதிராஜேந்திர சோழன் கொல்லப்பட்டான். இராஜேந்திர சாளுக்கியன் குலோத்துங்க சோழன் என்ற பெயரில் சோழ அரசனாக முடிசூட்டிக் கொண்டான்.\n\nSection::::போர் ஏற்பாடுகள்.\nதெற்கில் முதலாம் குலோத்துங்கனும் வடக்கில் இரண்டாம் சோமேசுவரனும் இருபுறமும் ஆபத்தாய் இருப்பதை உணர்ந்து தன்னை பாதுகாத்துக் கொள்ள விக்ரமாதித்தன் அடுத்த ஆறு ஆண்டுகள் போராடினான். விக்ரமாதித்தன் தொடர்ந்து இரண்டாம் சோமேசுவரனை பலவீனப்படுத்த தன் ஆதரவாளர்கள் மூலம் முயன்றுவந்தான். இறுதியாக சியுனா, போசலர்கள், கதம்பர் ஆகியோர் உதவியுடன் இரண்டாம் சோமேசுவரனை தோற்கடித்து, கி.பி.1076இல் மேலைச் சாளுக்கிய அரியணையில் ஏறினான்.\n\nSection::::குலோத்துங்கனுடன் போர்.\nமுதலாம் குலோத்துங்கன் கி.பி.1076இல் விக்ரமாதித்தன் மீது தாக்குதலை நிகழ்த்தினான். இப்போர் கோலார் மாவட்டத்தின் நங்கிலி என்ற இடத்தில் தொடங்கியது. விக்ரமாதித்தன் படைகள் தோற்கடிக்கப்பட்டு சோழ படைகளால் துங்கபத்ரை ஆறுவரை விரட்டியடிக்கப்பட்டன. முதலாம் குலோத்துங்கன் கங்கபாடியைக் கைப்பற்றிக் கொண்டான். 1088 ஆம் ஆண்டில், விக்ரமாதித்தன் வேங்கியின் (கீழைச் சாளுக்கிய நாடு) முக்கியப் பகுதிகளை வெற்றிகண்டான். குலோத்துங்கனால் 1099இல் கைப்பற்றப்பட்ட வேங்கியை 1118இல் சாளுக்கியர் கைப்பற்றி, 1124 வரை தக்க வைத்துக்கொண்டனர். கோவாவின் கதம்பர்கள், சிலகரர், சீனு, உச்சங்கி பாண்டியர், குஜராத் சாளுக்கியர், இரத்ணபூரின் சேடி ஆகிய ஆட்சியாளர்கள் ஆறாம் விக்ரமாதித்தனால் அடக்கப்பட்டனர்.\n\nSection::::போசளர் அச்சுறுத்தல்.\nவிக்ரமாதித்தனின் ஆட்சிக்காலத்தின் முதல் சில ஆண்டுகளில் சில பிரச்சனைகளை எதிர்கொண்டான். தனக்கெதிராகக் கிளந்ச்சி செய்த தம்பி ஜெயசிம்மனை போசளர்களின் உதவியுடன் அடக்கினான். இதில் உதவி செய்த போசளர்கள் பின்னர் விக்ரமாதித்தனின் செல்வாக்கைக் குறைக்கும் முயற்சியைத் தொடங்கினர். போசளர்கள் படிப்படியாக தங்களது ஆட்சிப் பரப்பை விரிவாக்கும் பணியைத் தொடங்கினர். ஹோய்சல அரசன் விஷ்ணுவர்தனன் கி.பி.1116இல் மேற்கு கடற்கரையில் கோவா வரை கைப்பற்றி வடக்கில் கிருஷ்ணா ஆறு வரை முன்னேறினான்.\n\nவிக்ரமாதித்தன் இந்த நிலையை மாற்ற உறுதியாக நடவடிக்கை எடுத்து சாளுக்கிய பகுதிகளில் இருந்து போசளர்களை வெளியேற்றினான். விஷ்ணுவர்தனன் தனது நாட்டில் ஒரு மலைக் கோட்டையில் புகலிடம் தேட வேண்டியிருந்தது. பல போர்களுக்குப் பின்னர், விஷ்ணுவர்தனன் 1123 ல் விக்ரமாதித்தனுக்குக் கீழ்படிந்தான்.\n\nSection::::சிங்கள உறவுகள்.\nஇலங்கைத் தீவில் சோழ ஆட்சியை விஜயபாகு முடிவுக்கு கொண்டு வந்தான். விக்ரமாதித்தன் விஜயபாகுவிடம் நட்புறவு பாராட்டி, பல பரிசுகளுடன் ஒரு தூதரையும் இலங்கைக்கு அனுப்பினான்.\n\nSection::::நர்மதைப் பகுதியைக் கைப்பற்ல்.\nவிக்ரமாதித்தன் மாலவம் மீது கி.பி.1077, 1087, 1097 என மூன்று முறை படையெடுத்து தெற்கு நர்மதைப் பகுதிகளைக் கைப்பற்றினான். அங்கு ஒரு வெற்றித் தூணை தார் பகுதியில் அமைத்தான். \n\n\nSection::::குறிப்புகள்.\n "}
{"id": "246543", "url": "https://ta.wikipedia.org/wiki?curid=246543", "title": "மூன்றாம் சோமேசுவரன்", "text": "மூன்றாம் சோமேசுவரன்\n\nமூன்றாம் சோமேசுவரன் (Somesvara III, ஆட்சிக்காலம்: 1126-1138 ) என்பவன் ஒரு மேலைச் சாளுக்கிய மன்னனாவான். இவன் ஆறாம் விக்கிரமாதித்தன், அவனது அரசி சந்தலாதேவி ஆகியோரின் மகனாவான். மூன்றாம் சோமேசுவரன் ஹொய்சள மன்னன் விட்டுணுவர்தனின் படையெடுத்தபோது அவனை எதிர்த்து அடக்கினான் வேங்கியின் கீழைச் சாளுக்கியர் சுதந்திரம் பெற முயன்றபோது தனது ஆட்சிக்குட்பட்ட சில பகுதிகளை இழந்தான். எனினும் தனது தந்தை விட்டுச் சென்ற பெரும் பேரரசைப் பாதுகாக்க முடிந்தது. இவன் ஒரு சமஸ்கிருத அறிஞனாவும் இருந்தான். சமஸ்கிருதத்தில் இலக்கியங்களையும் படைத்தான். இவன் திரிபுவனமல்லன், பூலோகமல்லன், சர்வனியபூபா போன்ற பட்டங்களைப் பூண்டிருந்தான். மேலும் சமஸ்கிருதத்தில் தனது தந்தை ஆறாம் விக்ரமாதித்தனின் வாழ்க்கை வரலாறை \"விக்ரமன்நபையுதையா\" (Vikramankabhyudaya) என்ற பெயரில் எழுதினான். இந்நூல் வழியாக அக்கால கர்நாடகத்தின் வரலாற்றையும் மக்களைப் பற்றியும் அறியலாம்.\n\n\n\nSection::::மேற்கோள்.\n "}
{"id": "246544", "url": "https://ta.wikipedia.org/wiki?curid=246544", "title": "இரண்டாம் ஜெகதேகமல்லன்", "text": "இரண்டாம் ஜெகதேகமல்லன்\n\nஇரண்டாம் ஜெகதேகவமல்லன் (Jagadhekamalla II, ஆட்சிக்காலம் 1138-1151 ) மூன்றாம் சோமேசுவரனைத் தொடர்ந்து மேலைச் சாளுக்கிய அரியணை ஏறியவன். இவனது ஆட்சியின்போது சாளுக்கியப் பேரரசு மெதுவாக சரிவு காண ஆரம்பித்தது. வேங்கியை முழுவதுமாக இழக்கவேண்டி இருந்தது என்றாலும், தெற்கில் போசளர்களையும், வடக்கில் சீனு, பரமர மரபுகளை இவனால் இன்னும் கட்டுப்படுத்த முடிந்தது. இவன் கன்னட இலக்கண ஆசிரியரான இரண்டாம் நாகவர்மனை ஆதரித்தான். இரண்டாம் நாகவர்மன் காவியவலோகன்னா, கர்நாடகா பாஷாபூஷசனா போன்றப் பல பிரபலமான நூல்களை எழுதியவர். இரண்டாம் ஜெகதேகமல்லன் தானே சமஸ்கிருதத்தில் சங்கீதசூடாமணி (Sangithachudamani) என்ற இசைப் படைப்பை யாத்தான்.\n\n\nSection::::மேற்கோள்.\n "}
{"id": "246545", "url": "https://ta.wikipedia.org/wiki?curid=246545", "title": "மூன்றாம் தைலப்பன்", "text": "மூன்றாம் தைலப்பன்\n\nமூன்றாம் தைலப்பன் (Tailapa III ஆட்சிக்காலம் 1151-1164 ) என்பவன் இரண்டாம் ஜெகதேகமல்லனுக்குப் பின் மேலைச் சாளுக்கிய அரியணை ஏறியவன். இவனுடைய ஆட்சிக் காலம் எனபது சாளுக்கியப் பேரரசின் முடிவுக் காலத்தின் துவக்கமாக இருந்தது. காகதீய அரசின் இரண்டாம் புரோல்லா என்பவன் இவனுடன் போரிட்டு தோற்கடித்து, சாளுக்கிய அரசனான இவனைச் சிறைப்பிடித்தான். இந்த நிகழ்வு இதுவரை இவனுக்கு அடங்கி இருந்த அரசர்களுக்கு இவனை எதிர்க்கத் துணிவைத் தந்தது. சீனு, போசளர்கள் போன்றோர் சாளுக்கியரை விட்டு விலகினர். காளச்சூரிய மன்னன் இரண்டாம் பிஜ்ஜலா என்பவன் மேலைச் சாளுக்கியரின் அரசியல் தலைநகரான கல்யாணியைக் கி.பி.1157 இல் கைப்பற்றினான். இதனால் மூன்றாம் தைலப்பன் அண்ணிகிரிக்குத் (தார்வாட் மாவட்டம் ) தப்பிச் செல்லவேண்டி இருந்தது. இறுதியாக 1162 இல் இரண்டாம் தைலப்பன் போசாள அரசன் வீரநரசிம்மனால் கொல்லப்பட்டான். \n\n\nSection::::மேற்கோள்.\n "}
{"id": "246546", "url": "https://ta.wikipedia.org/wiki?curid=246546", "title": "இந்து சமயத்தில் பெண்கள்", "text": "இந்து சமயத்தில் பெண்கள்\n\nஇந்து சமயத்தில் பெண்கள் சமநிலையிலிருந்து மிகவும் ஒடுக்கப்பட்ட நிலை வரை பல்வேறுத் தளங்களில் இருந்துள்ளனர். இந்து சமயத்தில் பெண்களின் நிலையும் பங்கும் புனித உரைகள், வரலாற்றுக் காலம், அமைவிடம், குடும்பப் பாரம்பரியம் போன்றவற்றால் பலவாறாக உள்ளது. சிலர் இந்து சமயம் பெண்களை மிகவும் ஒடுக்குவதாக கருதுகின்றனர். வேறு சிலர் இந்துப் பெண்களின் தாழ்ந்தநிலைக்கு சமயம் காரணமல்ல என்றும் பண்பாடும் வழக்கங்களுமே காரணம் என்றும் கருதுகின்றனர். இதற்காக, வேதங்களில் பெண்கள் கடவுளராக சித்திரிக்கப்படுவதை மேற்கோளிடுகின்றனர். புராணக் கதையொன்றின்படி சீதை இல்லாதிருந்த காலத்தில் இராமன் சீதா போன்ற மரப்பொம்மை ஒன்றை செய்து உடன்வைத்துக் கொண்டு யாகம் செய்ததாகக் கூறப்பட்டுள்ளது ஆணின் செயல் பெண்ணின் துணையின்றி முடியாதிருப்பதைச் சுட்டுவதாக இவர்கள் கூறுகின்றனர்.\nSection::::பண்டைய இலக்கியம்.\nஇந்து சமயம் பல்லாயிரக்கணக்கான பண்டைய உரைகளை அடிப்படையாகக் கொண்டது; இவை செல்வாக்கு, நம்பகத்தன்மை, உள்ளடக்கம் மற்றும் பொருள் ஆகியவற்றில் பலத்த வேறுபாடுகளைக் கொண்டவை. இவற்றில் மிகவும் செல்வாக்குடைய தொன்மையான புனிதநூல் \"வேதம்\" ஆகும். இந்து சமயத்தில் பெண்களின் பங்கு குறிப்பிடப்படும் வேத உரையையும் எடுத்துக்கொள்ளப்படும் நிலையையும் பொறுத்தது. எடுத்துக்காட்டாக, இந்து சமய இதிகாசங்களான \"இராமாயணத்திலும்\" \"மகாபாரதத்திலும்\" பெண்களின் பங்கு உயர்வாக இருந்துள்ளது; ஆனால் சமயப் பணிகளையும் சமூகப்பணிகளையும் வரையறுக்கும் \"மனுதரும சாத்திரம்\" பெண்களின் உரிமைகளை கட்டுப்படுத்துகின்றது. \"இராமாயணத்தில்\" கணவர்களுடன் பற்றுடன் இருந்தபோதும் மனைவிகளுக்கு வழமையாக கருதப்பட்ட செயற்பாடுகளுக்கு எதிராக இருந்தனர். ஆனால் இந்த கருத்தாக்கங்களுக்கு எதிராக பல ஆணாதிக்க உரைகள் இருந்தமையால் இந்த \"இராமாயண\" கால சமனிலை தற்போதுதான் மிக மெதுவாக மீள்வாசிக்கப்படுகின்றது.\n\nபண்டைய புனித உரைகளின் அடிப்படையில் இந்து சமயம் கட்டமைக்கப்பட்டிருப்பினும் அவற்றையே முழுமையானவையாக கொண்டிருக்கவில்லை. இந்த சமயம் \"ஒருசில நம்பிக்கைகள் அல்லது கருதுகோள்கள் அல்லது செய்முறைகளால்\" வரையறுக்கப்படவில்லை.\nSection::::வரலாற்று சூழமைவு.\nதற்காலத்தில் இந்து மனைவி எவ்விதச் சூழலிலும் கற்புடன் இருக்குமாறு எதிர்பார்க்கப்படுகின்றது. இது பண்டைய மரபுகளிலிருந்து மாறுபட்டு உள்ளது. காட்டாக, இந்து இராச்சியங்களில் மதிப்புமிகுந்த பல தொழில்முறை பெண்கள் அரசவையில் இடம் பெற்றிருந்தனர்; வைசாலி இராச்சியத்தில் அம்பாபாலி போன்ற நடனமங்கைகள், கடவுள் வழிபாட்டையே முதன்மையாக கொண்ட \"தேவதாசிகள்\", பெண் கணிதவியலாளர்கள், \"பசவிக்கள்\" எனப்படும் பெண் மந்திரவாதிகள், \"குளிகைகள்\" எனப்பட்ட பெண் சடங்கு நடத்துபவர்களைக் எடுத்துக்காட்டாகக் கூறலாம்).\n\n1800களில், ஐரோப்பிய அறிஞர்கள் மற்ற பெண்களை விட இந்து சமயப் பெண்டிரை \"இயற்கையிலேயே கற்புடன்\" \"மிக நேர்மையானவர்களாக\" விவரிக்கின்றனர். இருப்பினும், வெளிநாட்டவராகவும் ஆண்களாகவும் இருந்ததால் மிகவும் கட்டுப்பாட்டுடைய இந்துப் பெண்களுடனான அணுக்கம் மட்டுப்படுத்தப்பட்ட நிலை இருந்திருக்கலாம். \"மகாபாரதமும்\" \"மனு சாத்திரமும்\" பெண்கள் கௌரவிக்கப்படும்போது கடவுளர் மகிழ்ச்சி கொள்வதாகவும் இல்லையெனில் செய்யும் பூசைகள் பலனின்றி போகும் என்றும் வலியுறுத்துகின்றன.\nSection::::இந்துக் கடவுளின் பாலினம்.\nபல்வேறு இந்து உட்குழுக்களும் மடங்களும் எல்லாம் வல்லவனின் தன்மையையும் பாலினத்தையும் குறித்து பல்வாறாக கருதுகின்றன. எடுத்துக்காட்டாக சாக்தர்கள் தேவியை பெண்மை ஆற்றலாக வழிபடுகின்றனர். வைணவர்கள் திருமகளை திருமாலுக்கு இணையாகவும் சைவர்கள் பார்வதியை சிவனுக்கு இணையாகவும் கருதுகின்றனர்; கடவுளின் ஆண்,பெண் கூறுகளாகக் கருதுகின்றனர். கௌடிய வைணவர்கள் கிருட்டிணனை விட பெண் கூறும் காதலியுமான ராதாவை மிகவும் வழிபடுகின்றனர். இந்து நம்பிக்கையாளர்கள் கடவுளுக்கு ஆண்,பெண் கூறுகளைக் கொண்டவர்களாக கருதுகின்றனர். சில பிரிவுகளில் ஆண் கடவுளரான சிவன், இந்திரன் போன்றோர் துர்க்கையை வழிபடுவதாக நம்புகின்றனர்.\n\nபூலான் தேவி போன்ற பெண்ணியலாளர்கள் துர்க்கையை தங்கள் சின்னமாக கொண்டிருந்தனர். இருப்பினும், அத்வைதக் கருதுகோளின்படி, எல்லாம் வல்ல இறைவன், எவ்வித வடிவமோ, பாலினமோ இல்லாது அத்தகைய கருத்துகளுக்கு அப்பாற்பட்டதாக உள்ளது.\n\n"}
{"id": "246548", "url": "https://ta.wikipedia.org/wiki?curid=246548", "title": "பிகார் மாவட்டப் பட்டியல்", "text": "பிகார் மாவட்டப் பட்டியல்\n\nஇந்தியாவின் வடக்கு பகுதியில் அமைந்த பிகார் மாநிலத்தின் 38 நிர்வாக மாவட்டங்களும் அதன் தொடர்பான பொருட்களும்;\n\n"}
{"id": "246549", "url": "https://ta.wikipedia.org/wiki?curid=246549", "title": "முத்துப்பழனி", "text": "முத்துப்பழனி\n\nமுத்துப்பழனி (1730 - 1790) தஞ்சை நாயக்க அரசரான பிரதாபசிம்மன் (ஆட்சிக்காலம் 1739-1763) என்பவரின் அரசவையில் இருந்த தெலுங்குப் பெண் கவிஞராவார். பதினெட்டாம் நூற்றாண்டில் வாழ்ந்த இவர் தேவரடியார் மரபில் வந்தவர். தெலுங்கு, தமிழ், சமஸ்கிருதம் ஆகிய மும்மொழிகளிலும் தேர்ச்சி பெற்றிருந்த இவர் சிறந்த நடனக் கலைஞருமாவார். இவரது புகழ்பெற்ற படைப்பு ராதிகா சாந்தவனம் என்பதாகும். இந்நூல் ஒரு பெண்ணின் (ராதை) பார்வையில் பாலியல் இச்சைகளையும், நுகர்வையும் வெளிப்படையாகப் பேசும் ஒரு செவ்விலக்கியமாகும். இயற்றப்பட்ட காலத்தில் முத்துப்பழனியின் குருவான வீரராகவ தேசிகராலும் பிற அவையினராலும் பாராட்டி ஏற்றுக்கொள்ளப்பட்டது. 1887ல் கீழைத்தேய வல்லுநர் சி.பி.பிரவுனின் கூட்டாளியும், மொழியியலாளருமான வேங்கடநரசுவால் முதன்முறையாக அச்சுக்கு வந்தது. பின்னர் 1910ல் பெங்களூர் நாகரத்தினம்மாவால் திருத்தப்பட்ட மறுபதிப்பு கண்டபோது ஒழுக்கவாதிகளால் ஆபாசப் பிரதியாக பார்க்கப்பட்டு தடைசெய்யப்பட்டது.பின்னர் இத்தடை 1947ல் விலக்கிக்கொள்ளப்பட்டது.\n"}
{"id": "246551", "url": "https://ta.wikipedia.org/wiki?curid=246551", "title": "அரியானா மாவட்டப் பட்டியல்", "text": "அரியானா மாவட்டப் பட்டியல்\n\nவட இந்தியாவின், இந்தியாவை மொழிவாரி மாநிலங்களாக பிரிக்கும் போது, பஞ்சாப் மாநிலத்திலிருந்து, ஏழு மாவட்டங்களைக் கொண்டு 1 நவம்பர் 1966 நாளில் அரியானா மாநிலம் துவக்கப்பட்டது. நிர்வாக வசதிக்காக, பின்னாட்களில் 14 புதிய மாவட்டங்கள் உருவாக்கப்பட்டது.\n\nSection::::மாவட்டங்கள்.\nஅரியானா அரசு, அரியானா மாநிலத்தை 21 நிர்வாக மாவட்டங்களாக பிரித்துள்ளது:\n\n"}
{"id": "246552", "url": "https://ta.wikipedia.org/wiki?curid=246552", "title": "டி. ஏ. கே. இலக்குமணன்", "text": "டி. ஏ. கே. இலக்குமணன்\n\nடி. ஏ. கே. இலக்குமணன் (\"T. A. K. Lakkumanan\", பி. 1939) ஒரு தமிழக அரசியல்வாதி. திருநெல்வேலி மாவட்டத்தைச் சேர்ந்தவர். தனது 19 வது வயதில் திராவிட இயக்கத்தில் தன்னை ஈடுபடுத்திக்கொண்ட இவர் பின்னர் நெல்லை தூத்துக்குடி ஒன்றுபட்ட நெல்லை மாவட்ட பொருளாளராக 8 ஆண்டுகள், பிரிக்கப்பட்ட நெல்லை மாவட்ட செயலாளராக 8 ஆண்டுகள் (1987 முதல் 1994 வரை), திமுகவில் பணியாற்றியுள்ளார். திமுகவிலிருந்து வைகோ வெளியேறியபோது அவருடன் வந்த 8 மாவட்ட செயலாளர்களுள் இவரும் ஒருவர். அதன்பின் நெல்லை மாவட்ட மதிமுக செயலாளராகவும் ,தலைமை ஆட்சிமன்றக்குழு உறுப்பினராகவும் 9 ஆண்டுகள் பணியாற்றியுள்ளார். பின் 2003 இல் வைகோவுடன் ஏற்பட்ட கருத்து வேறுபாட்டால் அன்றைய முதல்வர் ஜெயலலிதா முன்னிலையில் அதிமுகவில் தன்னை இணைத்துக்கொண்டார். அரசியலில் ஒதுங்கி இருந்த இவரை மதிமுக பொதுச்செயலாளர் வைகோ நேரடியாக இவரது வீட்டிற்கு சென்று மதிமுகவிற்கு அழைத்து சென்றார். தற்பொழுது இவர் மதிமுகவின் தலைமை அரசியல் ஆலோசனைக்குழு உறுப்பினராக நியமிக்கப்பட்டு உள்ளார்.\n"}
{"id": "246554", "url": "https://ta.wikipedia.org/wiki?curid=246554", "title": "சிவாஜி புரொடக்சன்சு", "text": "சிவாஜி புரொடக்சன்சு\n\nசிவாஜி திரைப்பட தயாரிப்பகம் அல்லது சிவாஜி புரொடக்சன்சு ஒரு இந்திய திரைப்பட தயாரிப்பு மற்றும் பகிர்ந்தளிப்பு நிறுவனம் ஆகும். இந்நிறுவனம் தமிழ், மற்றும் இந்தி திரைப்படங்களை தயாரித்து வருகிறது. நடிகர் சிவாஜி கணேசன் தொடங்கிய இந்நிறுவனத்தில் தற்போது அவரது மகன்களான ராம்குமார் மற்றும் பிரபு ஆகியோர் நிர்வாகிகளாக உள்ளனர்.\n"}
{"id": "246555", "url": "https://ta.wikipedia.org/wiki?curid=246555", "title": "கேரளா மாவட்டப் பட்டியல்", "text": "கேரளா மாவட்டப் பட்டியல்\n\nஇந்தியாவின் கேரளா மாநிலம், 14 மாவட்டங்களைக் கொண்டுள்ளது. \n\n"}
{"id": "246557", "url": "https://ta.wikipedia.org/wiki?curid=246557", "title": "சமற்கிருத ஆதிக்கம் (நூல்)", "text": "சமற்கிருத ஆதிக்கம் (நூல்)\n\nசமற்கிருத ஆதிக்கம் என்னும் இந்த நூல் முதன் முதல் 1985 ஆம் ஆண்டில் திராவிடர் கழக (இயக்க)ப் பதிப்பாக வெளிவந்தது. இரண்டாம் பதிப்பு 2014 திசம்பரில் வெளிவந்தது.\n\nSection::::நூலின் வரலாறு.\nபெரியார் திறந்த பல்கலைக் கழகத்தின் சார்பில் 1985 ஆம் ஆண்டு மார்ச்சுத் திங்கள் 9, 10 தேதிகளில் சமற்கிருத மயமாக்கப்பட்டமை என்னும் பொருளில் நடைபெற்ற கருத்தரங்கில் அறிஞர்கள் படித்த 22 ஆய்வுக் கட்டுரைகளின் தொகுப்பே இந்நூலாக உருப்பெற்றது.\n\n\n"}
{"id": "246561", "url": "https://ta.wikipedia.org/wiki?curid=246561", "title": "மதுரை முனியாண்டி விலாஸ்", "text": "மதுரை முனியாண்டி விலாஸ்\n\nமதுரை முனியாண்டி விலாஸ் தமிழ்நாட்டில் புகழ்பெற்ற அசைவ உணவங்களில் ஒன்றாகும். தமிழ்நாடு, மதுரை மாவட்டம் திருமங்கம் வட்டம் பகுதியில் இருக்கும் வடக்கம்பட்டி கிராமத்தினைச் சேர்ந்த சுப்பா நாயுடு என்பவர் காரைக்குடியில் 1935ல் முனியாண்டி விலாஸ் என்ற பெயர் முதன்முதலாக உணவகம் தொடங்கினார். இதற்கு முனியாண்டி தெய்வம் கனவில் வந்து \"அன்னம் விற்று பிழைப்பு நடத்துக\" என்று அருள் வழங்கியமை காரணமாகக் கூறப்படுகிறது. இவ்வுணவகத்தின் கிளைகள் தற்போது தமிழ் நாடு முழுவதும் உள்ளன. \n\nSection::::தோன்றிய வரலாறு.\nவடக்கம்பட்டி கிராமத்தில் ஊரில் கடுமையான பஞ்சம் ஏற்பட்ட நிலையில் இந்த ஊரைச் சேர்ந்த நாயுடு, ரெட்டியார் சாதியினர் மாற்றுத் தொழிலைத் தேடத் தொடங்கினர். அப்போது இந்த ஊரைச் சேர்ந்த சுப்பா நாயுடு என்பவர் அசைவ உணவகம் ஒன்றை நடத்தத் திட்டமிட்டார். 1934 ஆம் ஆண்டில் இவர் இந்த ஊர் மக்களின் தெய்வமாக இருந்த முனியாண்டி சுவாமி பெயரில் ஒரு உணவகத்தைத் தொடங்கினார். அவரைத் தொடர்ந்து இந்த ஊரிலிருந்த பலர் தமிழ்நாட்டின் பல்வேறு பகுதிகளுக்கு இடம் பெயர்ந்தனர். அங்கு இவர்கள் உணவகங்களைத் தொடங்கினர். இந்த உணவகங்களுக்கு அவர்கள் முனியாண்டி விலாஸ் என்றே பெயரிட்டனர்.\n\nSection::::உணவக அமைப்புகள்.\nமுனியாண்டி விலாஸ் உணவகம் வைக்க விருப்பப்பட்டவர்கள் இந்த வடக்கம்பட்டியிலிருக்கும் முனியாண்டி கோவிலில் பூசைகள் செய்து அனுமதி கேட்பதுடன் இதற்காகக் கோவிலில் உணவகப் பெயரை ஊருடன் சேர்த்துப் பதிவும் செய்து கொள்கிறார்கள். இந்தக் கோவிலில் பதிவு செய்து கொண்ட உணவகங்களுக்கான அமைப்பின் நன்கொடையுடன் வருடம் தோறும் ஜனவரி 3 ஆம் வாரம் இந்தக் கோயிலின் திருவிழா சிறப்பாகக் கொண்டாடப்படுகிறது. இதில் நாயுடு, ரெட்டியார் சாதியினர்களிடையே ஏற்பட்ட சில பிரிவினைகளின் காரணத்தால் இந்தக் கோவில் மூன்றாகப் பிரிவினை ஏற்பட்டு வடக்கம்பட்டி, அச்சம்பட்டி, புதுப்பட்டி என்கிற மூன்று முனியாண்டி சுவாமி கோயில்களும் அந்தக் கோவிலின் பெயர்களில் உணவகம் மூன்று அமைப்புகளின் கீழ் பிரிந்து போய் விட்டன. இருப்பினும் உணவகங்களுக்கு “மதுரை முனியாண்டி விலாஸ்” என்கிற பெயரை வைக்கின்றனர்.\n\nSection::::வேற்று மதத்தினர்.\nதமிழ்நாட்டின் பல்வேறு ஊர்களில் மதுரை முனியாண்டி விலாஸ் உணவகம், மதுரை மாவட்டம் வடக்கம்பட்டி பகுதியைச் சேர்ந்த நாயுடு, ரெட்டியார் சாதியினரால் மட்டும் முன்பு நடத்தப்பட்டு வந்தது. ஆனால் இந்த உணவகம் இவர்களால் பிற சாதியினர் மற்றும் மதத்திற்கு விற்கப்பட்டு விட்ட நிலையில், வாங்கியவர்கள் பெயர் மாற்றமின்றி மதுரை முனியாண்டி விலாஸ் என்கிற பெயரில் தொடர்ந்து உணவகங்களை நடத்தி வருகின்றனர். இந்த உணவகங்களுக்கான அமைப்பில் உறுப்பினராகவும் தொடர்ந்து இருந்து வருவதுடன் முனியாண்டி சுவாமி கோயில் விழாவிற்கு நன்கொடைகளையும் வழங்கியும் வருகின்றனர். தேனி மாவட்டம், போடிநாயக்கனூரில் இருந்த மதுரை முனியாண்டி விலாஸ் உணவகத்தை இசுலாமிய மதத்தைச் சேர்ந்த ஒருவர் விலைக்குப் பெற்று அதே பெயரில் தொடர்ந்து நடத்தி வருகிறார். \n\nSection::::முனியாண்டி கோயில் திருவிழா.\nஒவ்வொரு ஆண்டும் தை மாதம் 2 ஆம் வெள்ளிக்கிழமையில் வடக்கம்பட்டியில் அமைந்துள்ள முனியாண்டி கோயிலில் திருவிழா நடைபெறுகிறது. இதில் மதுரை முனியாண்டி விலாஸ் உணவகம் நடத்தும் அனைவரும் கலந்து கொள்கிறார்கள். இவ்விழாவில் முனியாண்டிக்கு பிரியாணி படைத்து, பக்கதர்களுக்குப் பிரசாதமாக வழங்குகிறார்கள். \n\n"}
{"id": "246562", "url": "https://ta.wikipedia.org/wiki?curid=246562", "title": "சிட்டா", "text": "சிட்டா\n\nதமிழ்நாட்டில் வருவாய்த்துறை நிர்வாக அமைப்பின் கீழ்நிலை நிர்வாக அமைப்பாக வருவாய் கிராம நிர்வாகம் இருக்கிறது. இவ்வமைப்பு, அந்தந்த வட்டாட்சியர் தலைமையில், அவருடைய வழிகாட்டுதலின் கீழ் செயல்படுகிறது. மேலும் இது, குறிப்பிட்ட எல்லை வரையறைக்கு உள்ளான நிலப் பரப்பினைக் கொண்டு இயங்குகின்ற நிர்வாக அமைப்பாக உள்ளது. இவ்வாறு குறிப்பிட்டப் பகுதிகளை எல்லைகளாகக் கொண்டு நிர்வாக வசதிக்குத் தகுந்தபடி அமைக்கப்பட்ட வருவாய் கிராம நிர்வாக நில உடைமையை குறிக்கும் முக்கிய ஆவணமாக இருப்பது, \"சிட்டா\" ஆகும்.\n\nSection::::முதன்மை ஆவணம்.\nவருவாய்க் கிராமங்களில் உள்ள நிலங்களின் நில உடைமையாளர்களின் மொத்தத் தொகுப்பான, கிராம நிர்வாக அலுவலரால் பராமரிக்கப்படும் ஒரு முக்கிய ஆவணமாகும். சிட்டாவில் அந்த வருவாய் கிராமத்தின் நில உடைமையாளர்களின் பெயர்கள் அகர வரிசைக்கிரமமாகவும், ஏறுமுறையில் பட்டா எண் வழங்கப்பட்டு எழுதப்பட்டிருக்கும். ஒவ்வொரு நில உடைமையாளருக்கும் அந்த வருவாய் கிராமத்தில் நன்செய் (நஞ்சை) நிலங்கள், புன்செய் (புஞ்சை) நிலங்கள், என ஒவ்வொரு நிலத் துண்டின் பரப்பு, பரப்புக்குரிய நில வரி முதலியன குறிக்கப்பட்டிருக்கும்.\n\nSection::::பராமரிப்பு.\n\"சிட்டா\" கிராம நிர்வாக அலுவலரால் பராமரிக்கப்படும். நில உடைமை மாறும்போது, மாற்றம் குறித்து வட்டாட்சியர் அலுவலகத்திலிருந்து வரப்பெற்ற நில உரிமை மாற்ற உத்திரவின்படி தக்க மாறுதல் செய்து, உத்திரவு எண், உத்திரவு நாள் முதலியனவற்றைப் பதிவு செய்து கிராம நிர்வாக அலுவலரின் சுருக்கொப்பம் மற்றும் நாள் இடப்பட்டிருக்கும். 10 ஆண்டுகளுக்கு ஒருமுறை வரிசைக்கிரமமாக புதிதாக உரிய மாற்றங்களுடன் எழுதி வட்டாட்சியரின் ஒப்புதலுக்குப் பின் கிராம நிர்வாக அலுவலரால் பராமரிக்கபறுதல்\n\nதமிழ்நாட்டில் வருவாய்த்துறையின் நில உடைமை ஆவணங்கள் அனைத்தும் தற்போது கணினி மயமாக்கப்பட்டுள்ளது. நில உடைமையாளர்கள் தங்களது நிலத்தின் விபரங்களின் பதிவுகள் வேண்டினால், முன்பு போல் கிராம நிர்வாக அலுவலரால் வழங்கப்படாமல் வட்டாட்சியர் அலுவலகத்தில் உள்ள தகவல் அலுவலகத்தில் உரிய கட்டணங்கள் செலுத்துவதின் மூலம் பெற்றுக்கொள்ளலாம்.\n\n\n"}
{"id": "246568", "url": "https://ta.wikipedia.org/wiki?curid=246568", "title": "மூன்றாம் ஜெகதேகமல்லன்", "text": "மூன்றாம் ஜெகதேகமல்லன்\n\nமூன்றாம் ஜெகதேகமல்லன் (Jagadhekamalla III ஆட்சிக்காலம் கி.பி. 1164-1183 ) என்பவன் ஒரு மேலைச் சாளுக்கிய மன்னனாவான். மூன்றாம் தைலப்பனுக்குப் பின் ஆட்சிக்குவந்தவன். இவனுடைய ஆட்சி காளச்சூரிய அரசன் இரண்டாம் பிஜ்ஜலா என்பவனின் கட்டுப்பாட்டின் கீழ் இருந்தது.\n\n\nSection::::மேற்கோள்.\n "}
{"id": "246580", "url": "https://ta.wikipedia.org/wiki?curid=246580", "title": "ஓட்டங்காடு மாரியம்மன் திருக்கோயில்", "text": "ஓட்டங்காடு மாரியம்மன் திருக்கோயில்\n\nதிருக்கயிலாய பரம்பரை தருமபுரம் \nஆதீனத்திற்கு சொந்தமான திருக்கடையூர் அமிர்தகடேஸ்வர சுவாமி தேவஸ்தானத்தை சேர்ந்த இக்கோயிலில் குடிகொண்டிருக்கும் அன்னை சீதளாதேவி மாரியம்மன் ஓட்டங்காடு மற்றும் அதனை சுற்றியுள்ள பல்வேறு கிராம மக்களின் ஒருமித்த இஷ்ட்ட தெய்வமாகவும் பல்வேறு வெளியூர் மக்களுக்கு குலதெய்வமாகவும் விளங்கி வருகிறாள்.\n\nSection::::தலவரலாறு.\nஇக்கோயிலுக்கு அதிகாரபூர்வமான தலவரலாறு எதுவும் இல்லையென்றாலும் சுற்றுப்பகுதி கிராமங்களில் அம்மனை பற்றி ஒரு கதை வழங்கி வருகிறது. அது என்னவென்றால் வெகுகாலத்திற்கு முன்பு ஒருநாள் அன்னை மாரியம்மன் மூதாட்டி வடிவம் கொண்டு இப்பகுதியில் நடந்து வந்து கொண்டிருந்தாராம். அப்பொழுது அருகில் இருக்கும் கண்ணங்குடி எனும் கிராமத்தில் ஒரு பண்ணையார் தன் கரும்பு தோட்டத்தில் சாறுபிழிந்து காய்ச்சி ஆட்களை வைத்து வெல்லம் தாயரித்து கொண்டிருந்தாராம். அங்கு சென்ற மூதாட்டி வடிவில் இருந்த அம்மன் மிகவும் தாகமாக இருக்கிறது ஒருக்குவளை கரும்புசாறு வேண்டுமென்று கேட்கவே பண்ணையார் கடுமையாக வசைமாரி பொழிந்து காலையிலேயே பிச்சை எடுக்க வந்துவிட்டாயா? என்று மூதாட்டியை விரட்டி விட்டாராம். அந்த மூதாட்டி சென்ற சிறிது நேரத்தில் அங்கு வேலை செய்து கொண்டிருந்த ஆட்கள் அனைவரும் செயலற்று போய் சிலையாக நின்று விட்டனராம். திடுகிட்ட பண்ணையார் சற்று முன்புவந்த மூதாட்டி ஏதோ தெய்வமோ பூதமோ தெரியவில்லை அவரை அவமதித்த காரணத்தால் தான் தனது ஆட்கள் இவ்வாறு நிற்கின்றனர் போலும் என்று உணர்ந்து குடம் நிறைய கரும்புசாறு எடுத்துக்கொண்டு மூதாட்டி சென்ற வழியே ஓடினாராம். சிறிது நேரத்தில் ஒட்டர் எனும் இனக்குழுவை சேர்ந்த மக்கள் தங்கியிருந்த காட்டு பகுதியை அடைந்தவர் அங்கு மாடுமேய்த்துக்கொண்டிருந்த சிறுவர்களிடம் மூதாட்டி எவரேனும் வந்தாரா? என்று விசாரித்தார். அந்த சிறுவர்கள் ஆமாம் ஐய்யா இங்கு ஒரு பாட்டி வந்தாங்க களைப்பா இருக்கு இந்த இடத்த கொஞ்சம் சுத்தம் பண்ணி கொடுங்க நான் உக்காரணும் என்று கேட்டாங்க, நாங்களும் சுத்தம் பண்ணி கொடுத்தோம் தரையில உக்காந்த பாட்டி பூமிய பொளந்துகிட்டு கீழ போயிட்டாங்க. இந்த இடம் மறுபடியும் பழைய மாதிரி ஆயிட்டுது. என்று தங்களுக்கு நிகழ்ந்த அதிசயத்தை கூறவே ஆடிப்போன பண்ணையார் தன்னை மன்னித்து விடும்படி அங்கேயே அழுது புரண்டிருக்கிறார். உடனே மூதாட்டி வடிவில் இருந்த அம்மன் மீண்டும் தோன்றி சுயரூப தரிசனம் தந்து. இந்த பகுதி பிடித்து போனதால் இங்கு கோயில் கொள்ள எண்ணினோம். எனக்கொரு மாடக்கோயில் கட்டி வழிபடு, இந்த பகுதி மக்களுக்கு கிராமதேவதையாக இருந்து அருள் பாலிப்பேன் என்று கூறி மறைந்தாராம். பிறகு அந்த பண்ணையார் ஒரு மாடக்கோயிலை அமைத்து வழிபட்டாராம்.\n\nSection::::கோயிலின் பழமை.\nஇந்த பகுதியில் வசிக்கும் நூறு வயதை நெருங்கிய கிழவர் ஒருவரிடம் விசாரித்த பொழுது அவருடைய தாத்தா காலத்தில் கூட ஓட்டங்காடு கோயிலில் தீமிதி நடந்தது எனக்கூறியுள்ளார். மேலும் ஆலயத்தின் உள்ளே அமைக்க பட்டிருக்கும் அம்மனின் திருவுருவம் தேய்ந்து போய் பழமையாக இருப்பதிலிருந்து ஆலயத்தின் பழமையை அறிய முடியும் என்றாலும் கோயிலுக்கு எழுதப்பட்ட வரலாறு ஏதும் இருப்பதாக அறிய முடியவில்லை. பிற்காலத்தில் தருமை ஆதின ஆட்சிக்கு வயப்பட்ட இவ்வாலயம் நூதனமாக கட்டபெற்றுள்ளது.\n\nSection::::திருவிழா.\nஎல்லா மாரியம்மன் கோயிலிலும் ஆடி சித்திரை மாதங்களில் விழா நடக்கும் என்றாலும் ஓட்டங்காடு ஆலயத்தில் பங்குனி மாதம் திருவிழா நடக்கிறது. பங்குனி மாதம் முதல் வெள்ளியன்று அம்மனுக்கு காப்புக்கட்டி மூன்றாம் வெள்ளியன்று தீமிதி உற்சவம் நடக்கிறது. மாதத்தின் இரண்டாம் வெள்ளிக்கிழமை அன்று துவங்கி தீமிதி அன்று வரை இரவு நேரங்களில் அம்மன் வீதியுலா வறுகிறார். குறிப்பாக அருகிலுள்ள கீழ்மாத்தூர், வாழ்க்கை, வள்ளுவபுள்ளி, கண்ணங்குடி, வெள்ளத்திடல், போன்ற கிராமங்களுக்கு முறையே ஒருநாள் எழுந்தருளும் அம்மனுக்கு அந்தந்த கிராம மக்கள் வானவேடிக்கையுடன் ஆட்டுகெடா வெட்டி பலியிட்டு தங்கள் பக்தியை வெளிபடுத்துகின்றனர். சுற்று பகுதிமக்கள் அல்லாமல் பல்வேறு வெளியூர் மக்களுக்கு குலதெய்வமாகவும், கண்கண்ட பேசும் தெய்வமாகவும் அன்னை விளங்குவதால் மிகுந்த பிரசித்தி பெற்ற கோயிலாக ஓட்டங்காடு சீதளாதேவி மாரியம்மன் ஆலயம் விளங்கி வருகிறது.\n\nSection::::அமைவிடம்.\nநாகைமாவட்டம் மயிலாடுதுறையிலிருந்து செம்பனார்கோயில் வழியே செல்லும் 23 என்ற பேருந்திலும் 387 என்ற அரசு பேருந்திலும் சென்றால் ஆலயத்தினை அடையலாம். மேலும் திருக்கடையூருக்கு மேற்கே செல்லும் கீழ்மாத்தூர் பாதையில் ஐந்து கிமீ பயணித்தாலும் ஆலயத்தினை அடையலாம்.\n"}
{"id": "246584", "url": "https://ta.wikipedia.org/wiki?curid=246584", "title": "பார்க் ஹ்யத்ட் சென்னை", "text": "பார்க் ஹ்யத்ட் சென்னை\n\nபார்க் ஹயாத் ஹோட்டல் (சென்னை) (Park Hyatt Chennai) இந்தியாவின் சென்னையிலுள்ள ஒரு ஐந்து நட்சத்திர ஹோட்டல் ஆகும். இது சென்னையின் கிண்டியில் அமைந்துள்ளது. இது அக்டோபர் 1, 2012 இல் திறக்கப்பட்டது. பார்க் ஹயாத்தின் ஹோட்டல்களின் வரிசையில் இது 30 வது ஹோட்டல் ஆகும். குளோபல் ஹயாத் கார்பரேஷன் நிறுவனத்தினால் இந்த ஹோட்டல் நிர்வகிக்கப்படுகிறது. \n\nSection::::வரலாறு.\nவிஜய் மஹ்டனே எனும் தொழிலதிபரால் இந்த ஹோட்டல் கட்டப்பட்டது. இவர் அம்பத்தூரில் உள்ள துணி வியாபாரத்தின் உரிமையாளர் ஆவார். தனது வணிகத்தினைப் பல்வகைப்படுத்தும் நோக்கில் ஹோட்டல் வணிகம், தகவல் தொழில்நுட்பக் கட்டிடங்கள் மற்றும் குடியிருப்பு பகுதிகளை, அம்பத்தூர் அபிவிருத்தியாளர்களின் உதவியுடன் கட்டினார். இந்த ஹோட்டலைக் கட்டியது மஹ்டனேவாக இருந்தாலும், இதன் நிர்வாக செயல்பாடுகளை ஹயாத் குழுதான் கவனித்து வருகிறது. இது அக்டோபர் 1, 2012 இல் தொடங்கப்பட்டது. 2013 ஆம் ஆண்டிற்கான சிறந்த அறிமுக ஹோட்டலுக்கான \"ஆண்டின் சிறந்த புது ஹோட்டல்\" விருதினைப் பெற்றது.\n\nSection::::அமைப்பு.\n11 அடுக்குகளைக் கொண்ட இந்த ஹோட்டல் 201 அறைகளைக் கொண்டது. இந்த அறைகளின் அளவுகள் 43 முதல் 180 சதூர மீட்டர் வரை இருக்கும். இந்த அறைகளில் 20 சூட் அறைகளும் அடங்கும், இவை ஏழு மாடிகள் வரை பரவியுள்ளது. பெருவிருந்தளிக்கும் இடமான 8072 சதுர அடி (747 சதுர மீட்டர்) கொண்ட அறை, ஆறு அறைகளாகப் பிரிக்கப்பட்டுள்ளது. நியூயார்க்கின் கட்டிடக் கலை நிபுணரான ஜார்ஜ் வாங்க் என்பவரால் இந்த ஹோட்டல் கட்டப்பட்டது. ஹோட்டல் முழுவதும் இந்தியத் துணிகளால் அலங்கரிக்கப்பட்டுள்ளது. இந்த அலங்காரங்கள் வேணு ஜுனேஜா என்பவரால் வடிவமைக்கப்பட்டது. இந்த நெசவு அலங்காரம் சில்க் துணிகளை ஒரு சுவரிலும், கித்தான் பொருட்களை மற்றொரு சுவரிலும் கொண்டதாகவுள்ளது. ஆறு திறந்தபுறத் தோற்றம் கொண்ட சமையலறைகளுடன், மூன்று நிலைகளுடன் கூடிய உணவுப்பகுதிக்கு “த ஃபிளையிங்க் எலிபென்ட்” (பறக்கும் யானை) என்று பெயர் வைத்துள்ளனர். \n\nSection::::இருப்பிடம்.\nபார்க் ஹயாத் ஹோட்டல் (சென்னை), ஆளுநர் இருப்பிடத்திற்கு அடுத்ததாக அமைந்துள்ளது, கிண்டி வனப்பாதுகாப்புடன் இணைந்துள்ளது. ஹோட்டலில் இருந்து பார்த்தசாரதி கோவில் 11 கிலோ மீட்டர் தொலைவிலும், அஷ்டலக்ஷ்மி கோவில் 9 கிலோ மீட்டர் தொலைவிலும், கபாலீஸ்வரர் கோவில் 10 கிலோ மீட்டர் தொலைவிலும், சாந்தோம் கதீட்ரல் பசிலிக்கா 11 கிலோ மீட்டர் தொலைவிலும், எலியட்ஸ் கடற்கரை 9 கிலோ மீட்டர் தொலைவிலும், மெரினா கடற்கரை 13 கிலோ மீட்டர் தொலைவிலும், எழும்பூர் அருங்காட்சியகம் 10 கிலோ மீட்டர் தொலைவிலும், செயின்ட் ஜார்ஜ் கோட்டை 14 கிலோ மீட்டர் தொலைவிலும், வள்ளுவர் கோட்டம் 8 கிலோ மீட்டர் தொலைவிலும் மற்றும் தக்ஷினா சித்ரா 7 கிலோ மீட்டர் தொலைவிலும் அமைந்துள்ளது. இந்த ஹோட்டலில் தங்கியிருக்கும் காலத்தில் இந்த இடங்கள் சுற்றிப் பார்க்க உகந்தவை.\n\nSection::::போக்குவரத்து இடங்கள்.\nஹோட்டலுக்கு அருகே அமைந்துள்ள போக்குவரத்து வசதிகள்:\nஅண்ணா சர்வதேச மற்றும் உள் நாட்டு விமான நிலையம் – 9 கிலோ மீட்டர்\nசென்னை சென்ட்ரல் ரயில் நிலையம் – 15 கிலோ மீட்டர்\nகோயம்பேடு பேருந்து நிலையம் – 14 கிலோ மீட்டர்\n"}
{"id": "246586", "url": "https://ta.wikipedia.org/wiki?curid=246586", "title": "சிதம்பர ரகசியம்", "text": "சிதம்பர ரகசியம்\n\nசிதம்பர ரகசியம் என்பது சைவ சமயம் சார்ந்த இந்துக்களின் நம்பிக்கையாகும். சிதம்பரம் நடராசர் கோயிலில் உள்ள சிவன் சிலைக்கு அருகில் இருப்பதாக கூறப்படுகிறது.\n\n"}
{"id": "246588", "url": "https://ta.wikipedia.org/wiki?curid=246588", "title": "ஜனபட லோகா", "text": "ஜனபட லோகா\n\nஜனபட லோகா , \"நாட்டுப்புற உலகம்\" , \"நாட்டுப்புற பண்பாட்டு உலகம்\" என்பது கன்னட கிராமிய கலையில் குறிப்பிடத்தக்க ஓரிடமாகும். இது கர்நாடகா ஜனபட பரிசத்தின் ஓர் பிரிவாகும். இந்தியாவில் கர்நாடகா மாநிலத்தில் ராமநகர மாவட்டத்தில் பெங்களூரு- மைசூர் நெடுஞ்சாலையில் 53 கிலோ மீட்டர் தொலைவில் அமைந்துள்ளது.\n\nSection::::வரலாறு.\n 1979ஆம் ஆண்டு மார்ச் மாதம் 21ஆம் தேதி கர்நாடகா ஜனபட பரிசத் உருவாக்கப்பட்டது.. .\n\nஜனபட லோகா 15 ஏக்கர் நிலப்பரப்பில் அமைந்துள்ளது.\n"}
{"id": "246592", "url": "https://ta.wikipedia.org/wiki?curid=246592", "title": "விஸ்மா புத்ரா", "text": "விஸ்மா புத்ரா\n\nவிஸ்மா புத்ரா () என்பது, மலேசியாவின் வெளியுறவு அமைச்சைக் குறிப்பிடும் சொல் ஆகும். அதே வேளையில், புத்ராஜெயாவில், அமைக்கப்பட்டு இருக்கும் மலேசிய வெளியுறவு அமைச்சகத்தின் வளாகமும், விஸ்மா புத்ரா என்றே அழைக்கப் படுகிறது. \n\nமலாய் மொழியில் \"விஸ்மா\" என்றால் மாளிகை அல்லது பெரும் கட்டடம். \"புத்ரா\" என்றால் மண்ணின் மைந்தர். மலேசியாவின் கூட்டாட்சி நிர்வாகத் தலைநகரமாக விளங்கும் புத்ராஜெயாவில், விஸ்மா புத்ரா வளாகம் அமைந்து உள்ளது. இந்த விஸ்மா புத்ரா வளாகம், 170 மில்லியன் ரிங்கிட் செலவில் உருவாக்கப்பட்டது. 2001 செப்டம்பர் 17-ஆம் தேதி, மலேசியாவின் முன்னாள் பிரதமர் துன் மகாதீர் பின் முகமது அவர்களால், அதிகாரப்பூர்வமாகத் திறந்து வைக்கப்பட்டது.\n\nSection::::வரலாறு.\nமலேசிய வெளியுறவு அமைச்சை உருவாக்கும் திட்டம் 1956-ஆம் ஆண்டிலே தொடங்கியது. 1955-ஆம் ஆண்டு, மலாயாவின் முதல் கூட்டரசு தேர்தல் நடந்து முடிந்ததும், துங்கு அப்துல் ரஹ்மான் அவர்களின் அலுவலகத்திலேயே மலேசிய வெளியுறவு அமைச்சு அமைக்கப்பட்டது. அப்போது அந்த அமைச்சு, மலாயா கூட்டரசின் வெளிவிவகார அமைச்சு என்று அழைக்கப்பட்டது.\n\nமலேசிய வெளியுறவு அமைச்சு அமைக்கப்பட்டதும், பிரிட்டன், ஆஸ்திரேலியா ஆகிய நாடுகளுக்கு 11 பேர் முதன்முறையாக அரசத் தந்திரப் பயிற்சிகளுக்கு அனுப்பி வைக்கப்பட்டனர். பின்னர், இவர்களில் சிலர் உலக நாடுகளுக்கு மலாயாவின் தூதர்களாக நியமிக்கப்பட்டனர். \n\nSection::::புத்ராஜெயாவிற்கு இடமாற்றம்.\nஅதன் பின்னர், 1966-ஆம் ஆண்டு, மலாயாவின் வெளிவிவகார அமைச்சு என்பது மலேசிய வெளியுறவு அமைச்சு என்று பெயர் மாற்றம் கண்டது. கோலாலம்பூர், புக்கிட் பெட்டாலிங் எனும் இடத்திற்கு இடப்பெயர்வும் செய்யப்பட்டது. அப்போது இருந்து, மலேசிய வெளியுறவு அமைச்சு, இன்று வரையில் விஸ்மா புத்ரா என்று அழைக்கப்படுகிறது. இதற்கிடையில், 2001 செப்டம்பர் 17-ஆம் தேதி, புத்ராஜெயாவிற்கு நிரந்தரமாக இடம் மாறியது.\n\nமலேசியாவின் முதல் தூதரகங்கள் லண்டன், வாஷிங்டன், கான்பெரா, நியூயார்க், புதுடில்லி, ஜகார்த்தா, பாங்காக் ஆகிய நகரங்களில்தான் அமைக்கப்பட்டன. 1963-ஆம் ஆண்டில் 14 நாடுகளில் தூதரகங்கள் தோற்றுவிக்கப்பட்டன. 1966-இல், அதுவே 21 நாடுகளாகின. இப்போது, 105 நாடுகளில் மலேசியாவின் தூதரகங்கள் செயல்பட்டு வருகின்றன.\n"}
{"id": "246596", "url": "https://ta.wikipedia.org/wiki?curid=246596", "title": "அதிக வசூல் ஈட்டிய தமிழ் திரைப்படங்களின் பட்டியல்", "text": "அதிக வசூல் ஈட்டிய தமிழ் திரைப்படங்களின் பட்டியல்\n\nஅதிக வசூல் ஈட்டிய தமிழ் திரைப்படங்களின் பட்டியல் என்பது தமிழ் மொழியில், இந்தியாவின் தமிழகத்தில், குறிப்பாக சென்னையில், இலங்கை, மலேசியா, சிங்கப்பூர், கனடா ஆகிய நாடுகளிலிருந்து வெளியாகும் தமிழ் திரைப்படங்களில் அதிக வசூல் ஈட்டிய திரைப்படங்களின் பட்டியல் ஆகும். இந்த விபரங்கள் அதிகாரப்பூர்வமாக அறிவிக்கப்பட்ட விபரங்கள் இல்லை என்றாலும், இவை நம்பத்தகுந்த ஆதாரங்களிலிருந்து பெறப்பட்டுள்ளன.\n\nSection::::அதிக வசூல் ஈட்டிய திரைப்படங்கள்.\n\"இந்த வண்ணத்தில் தெரிவது\"       \"தற்போது திரையரங்குகளில் ஓடிக்கொண்டிருக்கும் திரைப்படமாகும்.\"\n"}
{"id": "246601", "url": "https://ta.wikipedia.org/wiki?curid=246601", "title": "மகாராஷ்டிர மாவட்டப் பட்டியல்", "text": "மகாராஷ்டிர மாவட்டப் பட்டியல்\n\nஇந்தியாவில், மகாராஷ்டிரம் மாநிலம் 1 மே 1960இல் துவக்கப்பட்டது. துவக்கத்தில் 26 மாவட்டங்களுடன் இருந்தது. பின்னர் நிர்வாக வசதிக்காக ஆறு புதிய மாவட்டங்களுடன் சேர்த்து, தற்போது ஐந்து மண்டலங்களும், ஆறு கோட்டங்களும், 36 மாவட்டங்களும் உள்ளது. மகாராஷ்டிர மாநிலத்தின் 36 மாவட்டங்கள், ஐந்து மண்டலங்களாகவும், ஆறு கோட்டங்களாகவும் பிரிக்கப்பட்டுள்ளது. \n\nSection::::மண்டலங்களும் கோட்டங்களும்.\nமகாராஷ்டிர மாநிலம் ஐந்து மண்டலங்களாகாவும், ஆறு கோட்டங்களாகவும் பிரிக்கப்பட்டுள்ளது.\n\n\nSection::::மாவட்டங்கள்.\nமகாராஷ்டிரா மாநிலம் 36 மாவட்டங்களைக் கொண்டது.\n\n"}
{"id": "246606", "url": "https://ta.wikipedia.org/wiki?curid=246606", "title": "இந்தியாவில் பெண் சிசுக்கொலை", "text": "இந்தியாவில் பெண் சிசுக்கொலை\n\nபெண் சிசுக்கொலை என்பது கருவில் இருக்கும் அல்லது பிறந்த குழந்தை பெண் குழந்தையாக இருந்தால் அதனை கருவில் இருக்கும் காலத்திலோ அல்லது பிறந்த பின்போ கொன்றொழிப்பதை பொதுவாகக் குறிக்கும். பிறந்தது முதல் ஒரு வயது வரையுள்ள குழந்தை \"சிசு\" என அழைக்கப்படுகிறது. கருவில் இருக்கும் பெண் குழந்தையைக் கொல்வது பெண் கருக்கொலை எனவும், பிறந்த பின் கொல்வது சிசுக் கொலை எனவும் வழங்கப்படுகிறது. இந்தியாவில் கிராமம் மற்றும் நகரம் என வேறுபாடின்றி இச்செயல் நடைபெறுகின்றது. ஆயினும் கிராமப்புறங்களில் இச்செயல் அதிகமாக நடைபெறுவதாகக் கருதப்படுகிறது. இச்செயலை உள்ளூர் கிராம மருத்துவச்சி என அழைக்கப்படுவோர் அல்லது அக்குடும்ப உறுப்பினர்களுள் தந்தை அல்லது தந்தை வழி தாத்தாவால் நிகழ்த்தப்படுகிறது. நகரப்பகுதிகளில் கதிரியக்க மின்னணுக் கருவிகள் மூலம் கருவில் இருக்கும் சிசு ஆணா அல்லது பெண்ணா என அறிந்து அதனைக் கருவிலேயே அழித்தொழிக்கும் செயல் மருத்துவ மனைகளில் நன்கு படித்த மருத்துவரால் நிகழ்த்தப்படுகிறது. இந்தியா பெண்குழந்தைகளுக்கு பாதுகாப்பற்ற ஒரு நாடாகக் கருதப்படுகிறது. இந்தியாவில் பெண் சிசுக்களில் இறப்பு விகிதம் ஆண் சிசுவின் இறப்பு விதத்தை விட 75 விழுக்காடு அதிகமுள்ளது. இது போன்ற பெண் சிசுக்கொலையினால் உலகெங்கும் ஆண் பெண் விகிதத்தில் ஏற்றத்தாழ்வான நிலை நிலவுகிறது. வளரும் நாடுகளில் இது மிக அதிகமாகவே காணப்படுகிறது. ஏறத்தாழ சமமாக இருக்கவேண்டிய பிறப்பு இறப்பு விகிதத்தில், அதிகரித்துவரும் பெண்கருக்கொலை, பெரும் மாற்றத்தை ஏற்படுத்தும் எனவும். மேலும் குழந்தைகளும் பெண்களும் வன் புணர்ச்சிக்கு உள்ளாவர். ஒரு பெண்ணைப் பலர் மனைவியாகப் பங்கிட்டுக்கொள்ளும் நிலையும் ஏற்படலாம் என்றும் ஐக்கிய நாடுகள் எச்சரித்துள்ளன. இச்சூழல் ஏற்படின் அது சமுதாயப் பண்பாட்டினை, மதிப்பினைப் படிப்படியாகக் குறைத்து நெருக்கடி நிலையை ஏற்படுத்தலாம்.\n\nSection::::காரணங்கள்.\nபெண் குழந்தைகளை விட ஆண் குழந்தைகள் அதிகம் விரும்பப்படுவதாலும், பெண் குழந்தைகளை மதிக்காத காரணத்தாலும், பெண் குழந்தைகளைப் பெறுதல் செலவினம் எனவும் கருதப்படுவதாலும் பெண் சிசுக்கொலை நடைபெறுகிறது. பெண் குழந்தைகளை விட ஆண் குழந்தைகளை அதிகமாகப் போற்றும் கலாச்சாரமுடைய சமுதாயத்தில் இப்பழக்கம் அதிகமாகக் காணப்படுகிறது. பெண் குழந்தைகளுக்கு எதிரான இந்த மனநிலை ஏழை, செல்வந்தர் என்ற இருநிலைகளிலும் நிலவுகிறது. இதற்கு சமூக விதிகளும், மக்களின் கலாச்சார நம்பிக்கைகளும் பெருமளவு காரணமாகின்றன. இந்திய நாட்டில் பெண் குழந்தைகளை விரும்பாத அல்லது தேர்ந்தெடுக்காத நிலைக்குச் சமுதாயப் பொருளாதாரக் காரணங்களைக் கூறலாம். இந்தியாவில் நடத்தப்பட்ட ஆய்வுகளில்\n\nஆகியனவற்றை மிக முக்கியக் காரணங்களாகக் கூறுகின்றன.\n\nSection::::பெண் சிசுக்கொலை குறித்த சில உண்மைகள்.\nசமீபத்தில் ஐக்கிய நாடுகளின் சமூக மற்றும் பொருளாதாரத்துறை (United Nations Department of Economic and Social Affairs ( UN-DESA) வெளியிட்ட ஒரு அறிக்கையில் நாற்பது வருடங்களாகவே நூற்று ஐம்பது நாடுகளில் இரண்டு நாடுகளைத் தவிர பெண் குழந்தைகள் இறப்புவிகிதம் குறைவான அளவிலேயே உள்ளது. பெண் சிசு இறப்பு விகிதம் அதிகமுள்ள நாடுகளுள் இந்தியாவும் சீனாவும் மற்ற நாடுகளை விஞ்சி நிற்கின்றன. உலகளவில் 122 சிசு மரணங்களில் 100 பெண் சிசுவாக உள்ளது. இதனுடன் ஒப்பிடுகையில் சீனாவில் 100 சிசு மரணங்களில் 70 பெண் சிசுவாக உள்ளன. அண்மைக்கால யூனிசெஃப் அறிக்கையின்படி இந்திய நாட்டில் 50 மில்லியன் சிறுமியரும், பெண்களும் தொடர்ந்த பெண்பால் வேற்றுமையுணர்வு காரணமாகக் கொல்லப்பட்டுள்ளனர். உலகின் பல நாடுகளில் ஏறத்தாழ 100 ஆண் குழந்தைகள் பிறக்கும்போது 105 பெண் குழந்தைகள் பிறக்கிறார்கள். ஆனால் இந்தியாவில் 100 ஆண்களுக்கு 93க்கும் குறைவாகவே பெண்கள் இருக்கிறார்கள். இந்தியாவில் ஒவ்வொரு நாளும் 2000 பெண் சிசுக்கள் சட்டத்திற்குப் புறம்பாகக் கருவிலேயே கலைக்கப்படுவதாக ஐக்கிய நாடுகள் கூறுகின்றன.\n"}
{"id": "246607", "url": "https://ta.wikipedia.org/wiki?curid=246607", "title": "இட்டைட்டு மொழி", "text": "இட்டைட்டு மொழி\n\nஇட்டைட்டு மொழி (Hittite Language) இந்திய-ஐரோப்பிய மொழிக் குடும்பத்தைச் சேர்ந்த ஒரு இறந்த மொழி. இன்று துருக்கி எனப்படும் பண்டைய அனதோலியாவின் வட மத்திய பகுதியில், அத்துசாவை (Hattusa) மையமாகக்கொண்டு அமைந்திருந்த பேரரசொன்றை உருவாக்கிய இட்டைட்டு மக்கள் இம்மொழியைப் பேசினர். கிமு 16 தொடக்கம் கிமு 13 ஆம் நூற்றாண்டு காலப்பகுதியில் இம்மொழியின் ஆப்பெழுத்துப் பதிவுச் சான்றுகள் காணப்படுகின்றன. அதேவேளை கிமு 20 ஆம் நூற்றாண்டில் இருந்தே பழம் அசிரிய மொழிப் பதிவுகளில் இட்டைட்டு மொழிக் கடன்சொற்களையும், ஏராளமான மக்கட்பெயர்களையும் காணமுடிகிறது.\n\nபிந்திய வெண்கலக் காலத்தை அண்டி, இட்டைட்டு மொழி தனது தகுதியை அதற்கு நெருங்கிய உறவுள்ள லூவிய மொழியிடம் இழக்கத் தொடங்கியது. கிமு 13 ஆம் நூற்றாண்டில், லூவிய மொழியே இட்டைட்டுத் தலைநகரமான அத்துசாவில் பரவலாகப் பேசப்பட்ட மொழியாக இருந்தது. பொதுவான வெண்கலக்கால வீழ்ச்சியின் ஒரு பகுதியாக இட்டைட்டுப் பேரரசு வீழ்ச்சியடைந்தது இதன் பின்னர் தொடக்க இரும்புக்காலத்தில் தென்மேற்கு அனத்தோலியாவிலும், வடக்கு சிரியாவிலும் உருவான புதிய இட்டைட்டு நாடுகளின் முதன்மை மொழியாக லூவிய மொழி விளங்கியது. இட்டைட்டு மொழியே சான்றுகளுடன் கூடிய மிகப்பழைய இந்திய-ஐரோப்பிய மொழி ஆகும். இம்மொழிக் குடும்பத்தின் அனத்தோலியக் கிளையின் பெருமளவு அறியப்பட்ட மொழியும் இதுவே.\n\n"}
{"id": "246611", "url": "https://ta.wikipedia.org/wiki?curid=246611", "title": "அத்துசா", "text": "அத்துசா\n\nஅத்துசா (Hattusa) பிந்திய வெண்கலக் காலத்தில் இட்டைட்டுப் பேரரசின் தலைநகரமாக இருந்தது. கிசிலிர்மார்க் ஆற்றின் பெரு வளைவுக்குள் அடங்கிய துருக்கியின் தற்கால போகசுக்காலேக்கு அருகில் இப்பழைய நகரின் அழிபாடுகள் காணப்படுகின்றன. 1986ல் யுனெஸ்கோ உலக பாரம்பரியக் களங்களின் பட்டியலில் அத்துசா சேர்க்கப்பட்டது.\n\nSection::::வரலாறு.\nகிமு 2000க்கு முன்னர், தாயக மக்களாகத் தெரியும் ஆத்தி மக்கள் அத்துசு என அழைக்கப்படும் பகுதியில் ஒரு குடியிருப்பை அமைத்திருந்தனர். இப்பகுதியில் இதற்கு முன்னரும் குடியிருப்புக்கள் இருந்ததாகத் தெரிகிறது. ஆத்தியர்கள் தமது முதல் குடியிருப்பை பியூயூக்கலேயின் உயரமான முகடுகளில் அமைத்திருந்தனர். இப்பகுதியில் குடியிருப்புக்கள் இருந்ததற்கான தடயங்கள் கிமு ஆறாவது ஆயிரவாண்டில் இருந்து கிடைக்கின்றன. கிமு 19ம், 18ம் நூற்றாண்டுகளில், அசிரியாவில் இருந்த அசுரில் இருந்து வந்த வணிகர்கள் தமது வணிக நிலை ஒன்றை இங்கே அமைத்திருந்தனர். இது நகரத்தில், அவர்களுக்குரிய தனியான பகுதியில் அமைந்திருந்தது.\n"}
{"id": "246626", "url": "https://ta.wikipedia.org/wiki?curid=246626", "title": "அகத்தியர் தேவார திரட்டு", "text": "அகத்தியர் தேவார திரட்டு\n\nஅகத்தியர் தேவாரத் திரட்டு என்பது தேவாரத்திலிருந்து 25 தேவாரப்பதிகங்களைக் கொண்ட தொகுப்பாகும். இப்பாடல்கள் அகத்திய முனிவரால் தொகுக்கப்பட்டதால் அவரது பெயரால் அழைக்கப்படுகிறது என்று கருதப்படுகிறது.\n\nSection::::தொன்மக் கதை.\nசமயக் குரவர்கள் நால்வர் எழுதிய தேவாரத்தில் மொத்தமாக 8262 பாடல்கள் உள்ளன. இப்பாடல்களின் தொகுதி அடங்கன் முறை எனப்படுகிறது. இதனை சிவாலய முனிவர் என்பவர் பாராயணம் செய்ய முயன்று தோற்றார். இதனை சிதம்பரம் நடராசரிடம் முறையிட்டமையால், அகத்திய முனிவரை தரிசிக்கும்படி அறிவுறுத்தினார். இதன் படி பொதிகை மலையில் மூன்று ஆண்டுகள் தவத்தினை மேற்கோண்டார் சிவாலய முனிவர். அதன் பலனால் அகத்தியரை கண்டார். அகத்தியர் சிவாலய முனிவருக்காக தினமும் தேவாரத்தினைப் படிக்க ஏதுவாக 25 பதிகங்களை தேர்வு செய்து தந்தார். \n\nஇத்திரட்டு திருஞானசம்பந்தரின் 10 பதிகங்கள், திருநாவுக்கரசரின் 8 பதிகங்கள் மற்றும் சுந்தரருடைய 7 பதிகங்களை உள்ளடக்கியதாகும்.\nதிருஞானசம்பந்தர்\n\nதிருநாவுக்கரசர்\n\nசுந்தரர்\n\nSection::::விழா.\nதிருவாவடுதுறை கோமுக்தீசுவரர் கோயிலில் அகத்தியர் தேவார திரட்டு முற்றோதல் எனும் விழா நடைபெறுகிறது.\n\n\n\nSection::::ஆதாரங்கள்.\n2.யாழ்ப்பாணம் ஆறுமுகம் நாவலர் 1983 ம் ஆண்டு வெளியிட்டுள்ள அகத்தியர் தேவார திரட்டு பதிப்பு\n"}
{"id": "246630", "url": "https://ta.wikipedia.org/wiki?curid=246630", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1டி", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1டி\n\nஐஆர்என்எஸ்எஸ் 1-டி (\"IRNSS-1D\") என்பது இந்திய பிராந்திய ஊடுருவல் துணைக்கோள் வரிசையில் நான்காவதாக ஏவப்படுவதாகும். இதற்கு முன்னர் இதேபோல் ஐ.ஆர்.என்.எஸ்.எஸ்-1ஏ, ஐ.ஆர்.என்.எஸ்.எஸ்-1பி, ஐ.ஆர்.என்.எஸ்.எஸ்-1சி, என்று மூன்று வகைகள் ஏவப்பட்டு பயன்படுத்தப்பட்டு வருகிறது. 2015 ஆம் ஆண்டு மார்ச்சு மாதம் 9 ஆம் திகதியில் ஏவப்பட வேண்டிய இது தொழில் நுட்பக்காரணங்களினால் மார்ச் 28 ஆம் திகதி மாலை 5 மணி 19 நிமிடங்களுக்கு விண்ணில் செலுத்தப்பட்டது. அதன் பின்னர் இக்கோள் புவிநிலைச் சுற்றுப்பாதையில் நிறுத்தப்படும். இச்செயற்கைக்கோள் ஆந்திர மாநிலத்தின் கடலோரப் பகுதியான ஸ்ரீஹரிக்கோட்டாவிலிருந்து பி.எஸ்.எல்.வி.-சி27 மூலம் விண்ணில் நிலை நிறுத்தப்பட்டது.\n\nSection::::செலவு.\nஇந்த திட்டத்திற்காக மொத்த செலவு 1,400 கோடிகள்.\n\n\n"}
{"id": "246635", "url": "https://ta.wikipedia.org/wiki?curid=246635", "title": "நீலகிரி நெட்டைக்காலி", "text": "நீலகிரி நெட்டைக்காலி\n\nநீலகிரி நெட்டைக்காலி (Nilgiri pipit (\"Anthus nilghiriensis\")) என்பது ஒரு தனித்துவமான பறவை இனமாகும். இப்பறவை தென்னிந்தியாவின் உயர்ந்த மலைப்பகுதிகளில் காணப்படும் அகணிய உயிரி பறவையாகும். இந்தப் பகுதியில் உள்ள மற்ற நெட்டைக்காலிகளைவிட இதன் நிறம் மிகுதியான பழுப்பு நிறத்தில் உள்ளது. நீலகிரி நெட்டைக்காலி 12.6-14 சென்டிமீட்டர் (5.0-5.5 இன்ச்) நீளமுடையது.\n\nSection::::வாழிடம்.\nநீலகிரி நெட்டைக்காலிகள் மலைசார் புல்தரைகள், சதுப்பு நிலப்பகுதிகள் போன்றவற்றை ஒட்டிய பகுதிகளில், பெரும்பாலும் 1,000 மீட்டர் (3,300 அடி) உயரத்தில் பொன்முடி மலைகளிலும்,நீலகிரி, பழனி மலைப்பகுதிகளில் 1,500 மீட்டர் (4,900 அடி) உயரப் பகுதிகளில் உள்ள மலை சரிவுகளில் சிறு நீரோடைகள் உள்ள இடங்களில் காணப்படுகின்றன. மேலும் இவை களக்காடு முண்டந்துறை புலிகள் காப்பகப் பகுதிகளிலும் காணப்படுகின்றன. பொதுவாக இந்த பறவை அழிந்து விட்டது என்று சொல்லப்படுகிறது.\n\nSection::::நடத்தை.\nநீலகிரி நெட்டைக்காலிகள் தனியாகவோ அல்லது இணையாகவோ காணப்படுகின்றன. அவை பொதுவாக தொந்தரவுக்கு ஆளாகும்போது குட்டைப் புதர், மரத்திற்குள் பறந்து சென்று மறைந்து கொள்கின்றன. இவை ஏப்ரல் முதல் ஜூலை வரை கோடைக்காலத்தில் இனப்பெருக்கம் செய்கின்றன. குட்டைப் புற்களில் புற்களைக் கொண்டு கூடுகட்டி, இரண்டு மூன்று சாம்பல் பழுப்பு நிறமுடைய முட்டைகள் இடுகின்றன. இவை இனப்பெருக்கக் காலத்தில் முதுகெலும்பில்லாத பூச்சிகளையும், புல் விதைகளையும் உணவுவாகக் கொள்கின்றன .\n"}
{"id": "246639", "url": "https://ta.wikipedia.org/wiki?curid=246639", "title": "ஓவியத்தின் மூலக்கூறுகள்", "text": "ஓவியத்தின் மூலக்கூறுகள்\n\nகோடு, முப்பரிமாணத் தோற்றம், வெளி, படிக அமைப்பு, வடிவம், வண்ணம், மதிப்பு ஆகியவை ஓவியத்தின் மூலக்கூறுகள் (\"Elements of art\") ஆகும்.\n\nSection::::கோடு.\nவரைதிரையில் இரு புள்ளிகளை இணைக்கும் கீறல் கோடு எனப்படும். கோடுகள், செங்குத்துக் கோடுகள், படுக்கைக் கோடுகள், சாய்வுக் கோடுகள், வளைவுக்கோடுகள், என பல வகைப்படும். கோடானது நீளம், அகலம், திசை ஆகிய மூன்றும் கொண்டதாகும்.\n\nSection::::கன பரிமாணத் தோற்றம்.\nஒரு பொருள் வரைதிரையில் கன அளவுடன் எடுத்துக்கொள்ளும் இடம் அல்லது எடுத்துக்கொள்வதுபோலத் தோன்றும் இடம் கன பரிமாணத்தோற்றம் எனப்படும். பொதுவாக முப்பரிமாண பொருட்களை விவரிக்கும் போது பயன்படுத்தப்படுகிறது. முப்பரிமாணப் ஓவியப் படைப்புகள் நீள, அகலத்துடன் ஆழமும் கொண்டிருக்கும். இருபரிமாண ஓவியங்களிலும் தோற்றம் மற்றும் நிழலிடல் உத்திகள் மூலம் கனபரிமாணத் தோற்றத்தைக் கொணர முடியும்.\n\nSection::::வெளி.\nவரைஞரால் குறிப்பிட்ட காரணத்திற்காக வரைதிரையில் அளிக்கப்படும் இடங்கள் வெளி எனப்படும் (Space). வெளி என்பது முன்னமைவு, நடு அமைவு, பின்அமைவுப் பகுதிகளைக் கொண்டது. நேர் வெளி, எதிர் வெளி என இருவகையாக அமையும் . வரையப்பட்ட பொருள் அமையும் இடம் நேர்வெளி; மீதமிருக்கும் இடம் எதிர் வெளி ஆகும்.\n\nSection::::படிக அமைப்பு.\nவரை தளத்தின் அல்லது வரை பொருளின் தொட்டு உணரக்கூடிய வழவழப்பான அல்லது சொரசொரப்பான தன்மையை படிக அமைப்பு (Texture) எனலாம்.\n\nSection::::வடிவம்.\nவரைதிரையில் கோடுகளுக்குள் அடைக்கப்பட்ட உருவத்தை வடிவம் எனலாம். வடிவங்கள் செயற்கை சார்ந்த வடிவங்களாகவோ (Geometric) இயற்கை சார்ந்த (Organic) வடிவங்களாகவோ இருக்கலாம்.\n\nSection::::வண்ணம்.\nவண்ணங்கள் பலவகைப்படும். முதன்மை வண்ணங்கள் (Primary Colors) இரண்டாம்தர வண்ணங்கள் (Secondary Colors ) மூன்றாம்தர வண்ணங்கள் (Tertiary Colors ) மற்றும் பல.\n\nSection::::மதிப்பு.\nவரைதிரையில் வரையப்படும் பொருளில் ஒளி மற்றும் இருளின் (Light & Shade) அளவு அல்லது வண்ணங்களின் ஒளிர்மை, இருண்மை தன்மையின் அளவு மதிப்பு (Value) ஆகும்\n\n"}
{"id": "246646", "url": "https://ta.wikipedia.org/wiki?curid=246646", "title": "தனங்கிளப்பு", "text": "தனங்கிளப்பு\n\nதனங்கிளப்பு யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியால் மூன்று பக்கங்களும் சூழ அமைந்துள்ள இவ்வூரின் வடக்கில் நுணாவில், கோயிற்குடியிருப்பு என்னும் ஊர்களும், மேற்கில் மறவன்புலவும், மற்றப்பக்கங்களில் கடலேரியும் உள்ளன. இவ்வூர் தனங்கிளப்பு கிராம அலுவலர் பிரிவுக்குள் அடங்கியுள்ளது.\n\nஇவ்வூர் கடலேரியால் முப்புறம் சூழப்பட்ட பகுதியில் அமைந்துள்ளதால், மீன்பிடித்தொழிலும் இவ்வூரில் ஒரு முக்கியமான தொழிலாக உள்ளது. 2013 ஆம் ஆண்டின் மதிப்பீட்டின்படி இவ்வூரில் 42 மீனவக் குடும்பங்கள் வாழ்கின்றன.\n\n\n"}
{"id": "246648", "url": "https://ta.wikipedia.org/wiki?curid=246648", "title": "கோயிற்குடியிருப்பு", "text": "கோயிற்குடியிருப்பு\n\nகோயிற்குடியிருப்பு யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியின் கரையில் அமைந்துள்ள இவ்வூரின் வடக்கு எல்லையில் சங்கத்தானையும், கிழக்கு எல்லையில் கடலேரியும், மேற்கில் சாவகச்சேரி நகரப் பகுதியும், தெற்கில் தனங்கிளப்பும் உள்ளன. இவ்வூர் தனங்கிளப்பு கிராம அலுவலர் பிரிவுக்குள் அடங்கியுள்ளது.\n\nஇவ்வூர் கடலேரியை அண்டி அமைந்துள்ளதால், மீன்பிடித்தொழிலும் இவ்வூரில் ஒரு முக்கியமான தொழிலாக உள்ளது. 2013 ஆம் ஆண்டின் மதிப்பீட்டின்படி இவ்வூரில் 76 மீனவக் குடும்பங்கள் வாழ்கின்றன.\n\n\n"}
{"id": "246650", "url": "https://ta.wikipedia.org/wiki?curid=246650", "title": "மதுரை முக்தீஸ்வரர் கோயில்", "text": "மதுரை முக்தீஸ்வரர் கோயில்\n\nமதுரை முக்தீஸ்வரர் கோயில், மதுரை நகரில் வண்டியூர் மாரியம்மன் தெப்பக்குளத்தின் மேற்கு பகுதியில் அமைந்துள்ளது.\n\nSection::::இறைவன்.\nகருவறையில் உள்ள இறைவன் முக்தீஸ்வரர் ஆவார். விநாயகர், முருகன், சந்திரன், சூரியன் ஆகியோர் காணப்படுகின்றனர். அம்மன் சன்னதி தனியாக உள்ளது. \n\nSection::::அமைப்பு.\nபலி பீடம், ரிஷபக்கொட்டில், கொடி மரம் ஆகியவை கோயிலில் காணப்படுகின்றன. முன் மண்டபத்தைத் தொடர்ந்து உள் மண்டபம், கருவறை ஆகியவை காணப்படுகின்றன. கருவறைக் கோஷ்டத்தில் முறையே தட்சிணாமூர்த்தி, அடிமுடிகாணா அண்ணல், துர்க்காம்பிகை ஆகியோர் காணப்படுகின்றனர்.\n\nSection::::ஓவியங்கள்.\nமதுரைத் திருவிளையாடல்கள் 64இல் இக்கோயில் அமையக் காரணமாக இருந்த ஐராவதம் சாபம் தீர்த்தது, இந்திரன் சாபம் தீர்த்தது உள்ளிட்ட திருவிளையாடல்கள் ஓவியங்களாகக் காணப்படுகின்றன.\n\n"}
{"id": "246652", "url": "https://ta.wikipedia.org/wiki?curid=246652", "title": "சங்கத்தானை", "text": "சங்கத்தானை\n\nசங்கத்தானை யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரிக்கு அண்மையில் இருந்தாலும் இவ்வூருக்குக் கடலேரியுடன் எல்லை கிடையாது. இவ்வூரின் வடக்கில் மீசாலை வடக்கும், கிழக்கு எல்லையில் அல்லாரையும், மேற்கில் மந்துவில், சாவகச்சேரி நகரப் பகுதி என்பனவும், தெற்கில் கோயிற்குடியிருப்பும் உள்ளன. இவ்வூர் சங்கத்தானை கிராம அலுவலர் பிரிவுக்குள் அடங்கியுள்ளது.\n\nயாழ்ப்பாணம்-கண்டி வீதியும், தெற்கிலிருந்து யாழ்ப்பாணம் நோக்கிச் செல்லும் தொடர்வண்டிப் பாதையும் இவ்வூரினூடாகச் செல்கின்றன. இவ்வூரில் ஒரு தொடர்வண்டி நிலையமும் உள்ளது.\n\n\n"}
{"id": "246653", "url": "https://ta.wikipedia.org/wiki?curid=246653", "title": "குட்டை இறக்கையன்", "text": "குட்டை இறக்கையன்\n\nகுட்டை இறக்கையன் (\"white-bellied blue robin\" (Myiomela albiventris)) என்பது Muscicapidae என்னும் குடும்பத்தைச் சார்ந்த அகணிய உயிரி (ஓரிடவாழி) பறவையாகும். இப்பறவைகள் தென்னிந்தியாவின் மலைப்பகுதிகளின் சோலைக்காடு களில் காணப்படுகின்றன. \nSection::::வாழ்விடம்.\nஇதன் இயற்கை வாழிடங்கள் மிக உயரமான இடத்தில் உள்ள புல்தரைப் பள்ளத்தாக்குகள் உள்ள சோலைக்காடுகளில் காணப்படுகின்றது. இவ்வினப் பறவைகள் தென் இந்தியாவின் 1200 மீட்டர் உயர மலைப் பகுதிகளில் காணப்படுகின்றன.\n\nஇவை பெருமளவில் பழனி, அசம்பு மலைப்பகுதிகளில் முதன்மையாக உள்ளன. மேலும் பாலக்காட்டுக் கணவாயின் தெற்கே சில பகுதிகளில் காணப்படுகின்றன. இவற்றில் நெல்லியம்பதி, ஏலக்காய் மலை, செம்முங்கி, செம்பங்கி மலைகள் அடங்கும்.\n"}
{"id": "246654", "url": "https://ta.wikipedia.org/wiki?curid=246654", "title": "கர்நாடக மாவட்டப் பட்டியல்", "text": "கர்நாடக மாவட்டப் பட்டியல்\n\nகர்நாடக மாநிலத்தின் மாவட்டங்கள், இந்தியாவின் கர்நாடகம் மாநிலத்தில் உள்ள 30 மாவட்டங்கள், பெங்களூர், பெல்காம், குல்பர்கா, மைசூர் ஆகிய நான்கு ஆட்சிப்பிரிவுகளுள் அடங்கும்.\n"}
{"id": "246655", "url": "https://ta.wikipedia.org/wiki?curid=246655", "title": "தேசிய கல்வி ஆராய்ச்சி மற்றும் பயிற்சிக் குழு", "text": "தேசிய கல்வி ஆராய்ச்சி மற்றும் பயிற்சிக் குழு\n\n\"தேசிய கல்வி ஆராய்ச்சி மற்றும் பயிற்சிக் குழு\" (இந்தி:\"राष्ट्रीय शैक्षिक अनुसंधान और प्रशिक्षण परिषद\", ஆங்கிலம்:\"National Council of Educational Research and Training-NCERT \" ) இந்தியாவில் தில்லியைத் தலைமையிடமாகக் கொண்டு செயல்படும் குழு ஆகும். இது மத்திய, மாநில அரசுகளுக்குக் கல்வி குறித்த ஆலோசனை மற்றும் உதவிகள் வழங்கும் குழுவாக செயல்பட்டு வருகிறது. இக்குழு 1961 ஆம் ஆண்டு நிறுவப்பட்டது.\n\nSection::::வரலாறு.\nஇந்திய அரசின் கல்வி அமைச்சகம் 1961 ஜூலை 27 அன்று தேசிய கல்வியியல் ஆராய்ச்சி மற்றும் பயிற்சிக் குழுமம் ஒன்றை நிறுவுவது என தீர்மானித்தது. 1961 ஆம் ஆண்டு செப்டம்பர் 1 ஆம் நாள் இது முறையாக தனது செயல்பாட்டைத் தொடங்கியது. இந்தக் குழுமமானது கல்விக்கான மைய நிறுவனம், பாடநுால் ஆராய்ச்சிக்கான மைய நிறுவனம், இடைநிலைக் கல்வி மற்றும் விரிவாக்க நிகழ்ச்சிகளுக்கான இயக்குநரகம், அடிப்படைக் கல்விக்கான தேசிய நிறுவனம், தேசிய அடிப்படைக் கல்விக்கான மையம் மற்றும் தேசிய காட்சி-கேள்வி கல்விக்கான நிறுவனம் போன்ற ஏழு நிறுவனங்களை உள்ளடக்கி ஒருங்கிணைக்கப்பட்டு உருவான நிறுவனம் ஆகும். இது ஆசிரியர் கல்விக்கான தேசியக் குழுமத்திலிருந்து வேறுபட்டதாகும். தேசிய கல்வியியல் ஆராய்ச்சி மற்றும் பயிற்சி நிறுவனமானது தேசிய அளவிலான கல்விக்கான பொதுவான அமைப்பினை வடிவமைத்தல், ஆதரித்தல் போன்ற நிலைப்பாடுகளுடன் நிறுவப்பட்டது. பொதுவான கல்வி அமைப்பு என்பது தேசியத்தின் பண்பைக் கொண்டதாகவும் அதே நேரத்தில் நாடு முழுவதும் உள்ள மாறுபட்ட கலாச்சாரத்தை அங்கீகரிப்பதாகவும், ஊக்குவிப்பதாகவும் இருக்க வேண்டும் என்ற உறுதிப்பாட்டையும் கொண்டது. 1964-66 கல்விக் கொள்கையின் பரிந்துரைகளின் அடிப்படையில், கல்வியின் மீதான முதல் தேசிய கொள்கை அறிவிப்பு 1968 ஆம் ஆண்டு வெளியிடப்பட்டது. இந்தக் கொள்கை பள்ளிக் கல்வியில் நாடு முழுவதும் ஒரே சீரான 10 ஆண்டு பொதுக்கல்வி மற்றும் 2 ஆண்டு பலதரப்பட்ட விருப்பத் தேர்வின் அடிப்படையிலான கல்வியை ஏற்க வேண்டும் என்ற நெறிமுறையை அறிவித்தது.\n\nSection::::பத்தாண்டு பள்ளிக் கல்விக்கான கலைத்திட்டம்.\nஇந்த கலைத்திட்ட வடிவமைப்பானது 1975 ஆம் ஆண்டு வெளிவந்தது. ஆராய்ச்சிகளின் அடிப்படையில் கலைத்திட்டங்கள் வளர்த்தெடுக்கப்பட வேண்டும் என்பதை வலியுறுத்தியது. ஆகையால் தேசிய கல்வியியல் ஆராய்ச்சி மற்றும் பயிற்சி நிறுவனமானது, 1970 களில் ஒரு பத்தாண்டுகளை இந்தியச் சூழலில் பாடத்திட்டம் மற்றும் செயல்முறைகளை தொடர்புபடுத்துவதற்காக கலைத்திட்ட ஆராய்ச்சி மற்றும் மேம்பாட்டு நடவடிக்கையில் செலவிட்டது.\n\nSection::::தொடக்க மற்றும் இடைநிலைக் கல்விக்கான தேசிய கலைத்திட்டம்.\nஇந்த திருத்தப்பட்ட கலைத்திட்ட வடிவமைப்பானது, \"தேசிய கல்விக் கொள்கைக்குப் (1986)\" பிறகு 1988 ஆம் ஆண்டில் வெளிவந்தது.இது 12 ஆண்டு பள்ளிக் கல்வியை உள்ளடக்கியதோடு கலைத்திட்ட மற்றும் கற்பித்தல் பொருட்களை குழந்தைகளை மையமாகக் கொண்டு மறுசீரமைப்பதை பரிந்துரைத்தது. இந்தக் கொள்கை தேர்வு சீர்திருத்தங்களை கொண்டு வருவதையும், கல்வியின் அனைத்து நிலைகளிலும் தொடர்ச்சியான மற்றும் முழுமையான மதிப்பீட்டை செயல்படுத்துவதையும் பரிந்துரைத்தது.\n\nSection::::பள்ளிக் கல்விக்கான தேசிய கலைத்திட்ட வடிவமைப்பு.\nஇந்த கலைத்திட்டம் 2000 ஆம் ஆண்டில் வெளிவந்தது. இது ஒரு ஆரோக்கியமான, மகிழ்ந்து அனுபவிக்கும் வகையிலான, மன அழுத்தம் அற்ற, கலைத்திட்ட சுமையற்ற கல்வியை பரிந்துரைத்தது. ஆகையால் ஒரு ஒருங்கிணைந்த, கருத்தியலான அணுகுமுறையானது பரிந்துரைக்கப்பட்டது. சூழலியல் கல்வியானது வலியுறுத்தப்பட்டது. மேலும், மொழி மற்றும் கணிதம் ஆகியவை முதல் இரண்டாண்டு பள்ளிக்கல்வியில் ஒருங்கிணைக்கப்பட்டது.\n\nதேசிய கலைத்திட்ட வடிவமைப்பு: இந்த கலைத்திட்ட வடிவமைப்பு 2005 ஆம் ஆண்டில் வெளிவந்தது. தேசிய அளவிலான மாற்றத்திற்கான குழு இதை வரைவு செய்தது. இந்தச் செயல்முறை 5 வழிகாட்டு நெறிமுறைகளை அடிப்படையாகக் கொண்டது:\n\n\nSection::::இலச்சினை.\nதேசிய கல்வியியல் ஆராய்ச்சி மற்றும் பயிற்சி நிறுவனத்தின் இலச்சினையானது கி.மு. 3ஆம் நூற்றாண்டைச் சார்ந்த அசோகர் காலத்து தொல்பொருள் எச்சத்திலிருந்து எடுக்கப்பட்டது. இந்த தொல்பொருள் எச்சமானது கர்நாடக மாநிலம், ராய்ச்சூர் மாவட்டத்தில் உள்ள மாஸ்கி என்ற இடத்திற்கு அருகில் நிகழ்ந்த அகழ்வாய்வின் போது கண்டறியப்பட்டதாகும். இந்த நிறுவனத்தின குறிக்கோளானது ஈசா வாஸ்ய உபநிடதத்திலிருந்து எடுக்கப்பட்டதாகும். இதன் பொருள் 'கற்றல் மூலம் நித்திய வாழ்க்கை' என்பதாகும். ஒன்றோடொன்று பின்னப்பட்ட வளையங்கள் இந்தக் குழுமத்தின் மூன்று கூறுகளின் ஒருங்கிணைப்பைக் குறிப்பதாகும். தேசிய கல்வியியல் ஆராய்ச்சி மற்றும் பயிற்சி நிறுவனத்தின் மூன்று கூறுகள்:\n\n\n\n"}
{"id": "246656", "url": "https://ta.wikipedia.org/wiki?curid=246656", "title": "கோயிலாக்கண்டி", "text": "கோயிலாக்கண்டி\n\nகோயிலாக்கண்டி அல்லது கோவிலாக்கண்டி யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியின் கரையில் அமைந்துள்ள இவ்வூரின் வடக்கில் கைதடியும், கிழக்கில் கைதடி நாவற்குழிப் பகுதிகளும், தெற்கில் கடலேரியும், மேற்கில் நாவற்குழி கிழக்குப் பகுதியும் உள்ளன. இவ்வூர் கோயிலாக்கண்டி கிராம அலுவலர் பிரிவுக்குள் அடங்கியுள்ளது.\n\nநாவற்குழியில் இருந்து பூநகரி நோக்கிச் செல்லும் வீதி இவ்வூரின் ஊடாகச் செல்கிறது. குடாநாட்டினூடாகச் செல்லும் தொடர்வண்டிப் பாதையும் இவ்வூரை அண்டிச் செல்கிறது.\n\n\n"}
{"id": "246657", "url": "https://ta.wikipedia.org/wiki?curid=246657", "title": "கல்வயல்", "text": "கல்வயல்\n\nகல்வயல் யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். இவ்வூரின் வடக்கில் சரசாலையும், கிழக்கில் சாவகச்சேரி நகரம், மந்துவில் என்பனவும், தெற்கில் நுணாவிலும், மேற்கில் மட்டுவிலும் உள்ளன. இவ்வூர் கல்வயல் கிராம அலுவலர் பிரிவுக்குள் அடங்கியுள்ளது.\n\nயாழ்ப்பாணம் - கண்டி வீதிக்கு வடக்கே ஏறத்தாழ ஒன்றரைக் கிலோமீட்டர் தொலைவில் உள்ள இவ்வூர் சாவகச்சேரி-புலோலி வீதிக்கும், சரசாலை-நுணாவில் வீதிக்கும் இடையில் உள்ளது.\n\n\n\n"}
{"id": "246658", "url": "https://ta.wikipedia.org/wiki?curid=246658", "title": "வெண்சீர் வெண்டளை", "text": "வெண்சீர் வெண்டளை\n\nSection::::வெண்சீர் வெண்டளை.\nதேமாங்காய், புளிமாங்காய், கருவிளங்காய், கூவிளங்காய் என்ற வாய்பாட்டால் அமையும் நான்கு சீரும் வெண்பா உரிச்சீருக்கு உதாரணமாம்.\n\nநிலைச்சீராக (நின்ற சீர்) வெண்பா உரிச்சீர் அமைந்து தன் வருஞ் சீர் முதலசையோடு(நேரசை) ஒன்றுவது வெண்சீர் வெண்டளையாகும்.\n"}
{"id": "246662", "url": "https://ta.wikipedia.org/wiki?curid=246662", "title": "சரசாலை", "text": "சரசாலை\n\nSection::::அறிமுகம்.\nசரசாலை யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஓர் ஊர் ஆகும். இவ்வூருக்கு வடக்கில் கப்பூது கிராமமும், கிழக்கில் மீசாலை, மந்துவில் என்பனவும், தெற்கில் மட்டுவில் கிழக்குப் பகுதியும், மேற்கில் வலிகாமம் பிரிவைச் சேர்ந்த வாதரவத்தையும் உள்ளன. இவ்வூர் சரசாலை வடக்கு, சரசாலை தெற்கு என்னும் இரண்டு கிராம அலுவலர் பிரிவுகளுக்குள் அடங்கியுள்ளது.யாழ்ப்பாணம் - கண்டி வீதிக்கு வடக்கே சாவகச்சேரியில் இருந்து ஏறத்தாழ ஐந்து கிலோமீட்டர் தொலைவில் உள்ள இவ்வூருகு பருத்தித்துறை நோக்கிச் செல்லும் சரசாலை-நுணாவில் வீதி ஊடாக பயணம் செய்யலாம்.\n\nSection::::வரலாறு.\nசரசாலை எனும் பெயர் இராமாயண காலத்துடன் தொடர்புபட்டு உருவான ஒரு காரணப்பெயராகும். இராமாயண யுத்த காலத்தில் இந்தியாவிலிருந்து படையெடுத்து வந்திருந்த இராமபிரனானும் அவரது சேனைகளும் இவ் ஊரிலே போருக்காக பயன்படுத்தப்பட்ட அம்புகளை தயாரித்தார்கள். அம்பு என்பதை சரசு எனவும் அழைக்கலாம். எனவே அம்புகளை உற்பத்தி செய்யும் இடமாக இருந்தமையால் இது சரசு ஆலை என அழைக்கப்பட்டு பின்னர் சரசாலை என அழைக்கப்படுகின்றது.\n\nSection::::சிறப்புகள்.\nசரசாலை கிராமம் கனகன்புளியடி சந்தியிலிருந்து ஆரம்பித்து புத்தூர் வீதியின் வலது புறமாகவும் பருத்தித்துறை வீதியின் இருமருங்காகாவும் நீண்டு செல்கின்றது. கனகன்புளியடி சந்திக்கு ஐந்து சந்தி என்ற சிறப்பும் உண்டு. இதைவிடவும் சரசாலை வடக்கில் பறவைகள் சரணாலயம் காணப்படுகின்நது. இங்கு பல வெளிநாட்டுப் பறவைகளை காணக்கூடியதாக உள்ளது.\n\n\n\n\n"}
{"id": "246667", "url": "https://ta.wikipedia.org/wiki?curid=246667", "title": "கடன்சொல்", "text": "கடன்சொல்\n\nகடன்சொல் (loan word) என்பது, குறித்த ஒரு மொழியில், இன்னொரு மொழியில் இருந்து பெற்று மொழிபெயர்ப்புச் செய்யாது அப்படியே பயன்படுத்தப்படும் சொல்லைக் குறிக்கும். சொல்லைக் கொடுக்கும் மொழி கொடைமொழி எனவும், பெற்றுக்கொள்ளும் மொழி பெறுமொழி எனவும் அழைக்கப்படுகின்றன.\n\nSection::::கடன்பெறுவதற்கான சூழல்கள்.\nவெவ்வேறு மொழிகளைப் பேசுவோர் ஒருவருடன் ஒருவர் தொடர்பு கொள்ளும்போது, ஒரு மொழிச் சொல் இன்னொரு மொழியில் கலப்பது இயல்பானது. அயலில் உள்ள வெவ்வேறு மொழியினர் கலந்து பழகுவதனாலும், பண்பாட்டுத் தொடர்புகளினாலும், குறுகியதூர, தொலைதூர வணிகங்களினாலும், இடப்பெயர்வுகள் மூலமும், படையெடுப்பு, அரசியல் ஆதிக்கம் என்பவற்றாலும் இவ்வாறான மொழிக்கலப்புகள் ஏற்படுவதற்கான வாய்ப்புக்கள் ஏற்படுகின்றன.\n\nSection::::சொற்களைக் கடன்பெறுவதற்கான காரணங்கள்.\nமுதன்மையாக இரண்டு நோக்கங்களுக்காகச் சொற்கள் கடன்வாங்கப்படுவதாக ஆய்வாளர்கள் கூறுகின்றனர். \n\nஒரு மொழியைப் பேசுவோர் இன்னொரு மொழிபேசும் மக்களிடம் இருந்து ஏதாவது புதிய பொருளையோ, புதிய கருத்துருக்களையோ அறிந்துகொள்ளும்போது அவற்றைக் குறிப்பதற்குச் சொற்கள் தேவைப்படுகின்றன. சிலவேளைகளில், இப்பொருட்களையும், கருத்துருக்களையும் மட்டுமன்றி அவற்றுக்கான சொற்களையும் அவற்றை அறிமுகப்படுத்தியவர்களிடம் இருந்தே பெற்றுக்கொள்கின்றனர். இது தேவை நோக்கத்துக்காகச் சொற்களைக் கடன் பெறும் வகையாகும். மிகப் பழைய காலத்திலேயே இந்து, பௌத்த, சமண மதக் கருத்துக்கள் தமிழ் மக்களிடையே அறிமுகமான காலத்தில் அவற்றைத் தமிழில் வெளிப்படுத்துவதற்கான சொற்களும், சமசுக்கிருதம், பிராகிருதம் ஆகிய மொழிகளில் இருந்து பெற்றுக்கொள்ளப்பட்டன. இதுபோலவே அண்மைக்காலத்தில் மேனாட்டவர் அறிவியல், தொழில்நுட்பத் துறைகளில் முன்னிலை வகிப்பதன் காரணமாக, அவர்களின் கண்டுபிடிப்புக்களும், புத்தாக்கப் பொருட்களும் அவற்றுக்கான பிறமொழிப் பெயர்களுடனேயே கீழைநாடுகளைச் சென்றடைகின்றன. தமிழிலும், கார், பஸ், ரேடியோ, பல்ப் போன்ற சொற்கள் தமிழில் கலந்தன.\n\n\"சோறு\" என்னும் நல்ல தமிழ்ச் சொல் இருக்க \"சாதம்\" என்னும் சமசுக்கிருதச் சொல்லைப் பயன்படுத்துவதும், \"நூல்\", \"பொத்தகம்\" போன்ற சொற்கள் இருக்க \"புக்\" என்று ஆங்கிலச் சொல் பயன்படுவதும் கௌரவ நோக்கத்துக்கான கடன்வாங்கல் ஆகும்.\n\n"}
{"id": "246671", "url": "https://ta.wikipedia.org/wiki?curid=246671", "title": "நாவலூர்", "text": "நாவலூர்\n\nநாவலூர் என்னும் புறநகர்ப் பகுதி, இந்திய நகரான சென்னையை ஒட்டி அமைந்துள்ளது. இது சோழிங்கநல்லூர், சிறுசேரி ஆகிய இடங்களுக்கு இடையில் அமைந்துள்ளது. காஞ்சிபுரம் மாவட்டத்தின் திருப்போரூர் வட்டத்துக்கு உட்பட்டது.\n"}
{"id": "246673", "url": "https://ta.wikipedia.org/wiki?curid=246673", "title": "பெங்களூர் நாகரத்தினம்மா", "text": "பெங்களூர் நாகரத்தினம்மா\n\nபெங்களூர் நாகரத்தினம்மா (3 நவம்பர் 1878 – 19 மே 1952) என்கிற புகழ்பெற்ற கர்நாடக மரபிசை வாய்ப்பாட்டுக் கலைஞர் பண்பாட்டுச் செயல்பாட்டாளராகவும் திகழ்ந்தவர். தேவரடியார் மரபில் வந்த இவர் கலை வளர்ச்சிக்குதவும் புரவலராகவும், வரலாற்று ஆய்வாளராகவும் விளங்கினார். \n\nதிருவையாற்றில் தியாகராஜர் சமாதியின் மீது ஒரு கோயிலை எழுப்பியவர். தியாகராஜ ஆராதனை விழா ஏற்பட உதவி அந்நிகழ்வில் பெண்களும் சமமாகப் பங்குபெற வழிசெய்தவர். முத்துப்பழனி என்ற பெண்கவிஞரின் ராதிகா சாந்தவனம் என்ற தெலுங்குக் காப்பியத்தை தேடிப்பிடித்து முந்தைய பதிப்பில் ஆபாசமாகக் கருதி வேண்டுமென்றே விடப்பட்ட பகுதிகளைச் சேர்த்து மறுபதிப்பு செய்தவர். மேலும் இவர் வெளிட்ட நூல்கள்: “மத்யா பானம்” (தெலுங்கு), சமசுகிருதத்தில் “ஸ்ரீதியாகராஜ அஷ்டோத்திட நாமாவளி” (சமசுகிருதம்) “பஞ்சகீரண பௌதீக” (தமிழ்)\n\n"}
{"id": "246676", "url": "https://ta.wikipedia.org/wiki?curid=246676", "title": "இரிகொபெர்த்தா மெஞ்சூ", "text": "இரிகொபெர்த்தா மெஞ்சூ\n\nஇரிகொபெர்த்தா மெஞ்சூ தும் (\"Rigoberta Menchú Tum\", ; பிறப்பு: சனவரி 9, 1959) குவாத்தமாலா நாட்டின் கீசெ இனப் பெண்மணி ஆவார். மெஞ்சூ தமது வாழ்நாளை குவாத்தமாலாவின் பழங்குடி மக்களின் உரிமைகளுக்காக அர்ப்பணித்தவர். 1960 முதல் 1996 வரை நடந்த குவாத்தமாலா உள்நாட்டுப் போரின் போதும் பிறகும் இந்த உரிமைகளுக்காக குரல் கொடுத்து வருகின்றார். 1992ஆம் ஆண்டுக்கான அமைதிக்கான நோபல் பரிசு இவருக்கு வழங்கப்பட்டுள்ளது. 1998ஆம் ஆண்டில் ஆதுரியா இளவரசர் விருதும் கிடைத்துள்ளது. இவரைக் குறித்து \"நான், ரிகொபெர்த்தா மெஞ்சூ\" (1983) என்ற வாழ்க்கை வரலாறும் இவரே ஆக்கிய \"கிராசிங் பார்டர்சு\" தன்வரலாறும் எழுதப்பட்டுள்ளன.\n\nமெஞ்சூ யுனெசுக்கோ நல்லெண்ண தூதர் ஆவார். உள்நாட்டு அரசியல் கட்சிகளில் பங்கேற்றுள்ள மெஞ்சூ 2007ஆம் ஆண்டிலும் 2011ஆம் ஆண்டிலும் அரசுத்தலைவர் தேர்தலில் போட்டியிட்டுள்ளார்.\n\n"}
{"id": "246680", "url": "https://ta.wikipedia.org/wiki?curid=246680", "title": "எமிலி கிரீன் பால்ச்", "text": "எமிலி கிரீன் பால்ச்\n\nஎமிலி கிரீன் பால்ச் (Emily Greene Balch; ஜனவரி 8, 1867- ஜனவரி 9, 1961) ஓர் அமெரிக்கப் பேராசிரியரும், பொருளாதார வல்லுநரும், எழுத்தாளரும், சமூக செயற்பாட்டாளரும், பெண் உரிமைப் போராளியும் ஆவார். 1946 ஆம் ஆண்டில் அமைதிக்கான நோபல் பரிசு பெற்றவர்\n\n"}
{"id": "246684", "url": "https://ta.wikipedia.org/wiki?curid=246684", "title": "வெண்கலக்கால வீழ்ச்சி", "text": "வெண்கலக்கால வீழ்ச்சி\n\nவெண்கலக்கால வீழ்ச்சி அல்லது பிந்திய வெண்கலக்கால வீழ்ச்சி எனப்படுவது, ஏஜியப் பகுதி, தென்மேற்கு ஆசியா, கிழக்கு நடுநிலக்கடற் பகுதி ஆகிய பகுதிகளில் வெண்கலக்காலம், தொடக்க இரும்புக்காலத்துக்கு மாறியதைக் குறிக்கிறது. கடுமையானதாகவும், சடுதியானதாகவும், பண்பாட்டு அடிப்படையில் தகர்ப்புத்தன்மை கொண்டதாகவும் அமைந்ததாக ஆய்வாளர்கள் கருதுகின்றனர். வெண்கலக்காலத்தைச் சேர்ந்த ஏஜியப் பகுதி, அனத்தோலியா ஆகியவற்றில் காணப்பட்ட அரண்மனைப் பொருளாதாரம், கிரேக்க இருண்ட காலங்களின் தனித்தனி ஊர்ப் பண்பாடுகளாக மாறியது. \n\nகிமு 1206க்கும் 1150க்கும் இடைப்பட்ட காலத்தில், அனத்தோலியாவிலும், சிரியாவிலும் இருந்த மைசீனிய இராச்சியங்கள், இட்டைட்டுப் பேரரசு என்பவற்றிலும், சிரியாவிலும் கனானிலும் இருந்த புதிய எகிப்து இராச்சியத்திலும் ஏற்பட்ட பண்பாட்டு வீழ்ச்சி வணிகப் பாதைகளைத் தடைப்படுத்தி கல்வியறிவும் குறையக் காரணமாயிற்று. இக்காலப் பகுதியின் முதல் கட்டத்தில் பைலோசுக்கும், காசாவுக்கும் இடையில் இருந்த எல்லா நகரங்களுமே அழிக்கப்பட்டன. அத்துசா, மைசீனி, உகாரிட் என்பன இவ்வாறு அழிந்த நகரங்களுக்கு எடுத்துக்காட்டுகள். கிமு 13 ஆம் நூற்றாண்டு இறுதிப் பகுதியையும், கிமு 12 ஆம் நூற்றாண்டின் தொடக்கப்பகுதியிலும், நாற்பது முதல் ஐம்பது ஆண்டுகளுக்கு உள்ளாகவே கிழக்கு நடுநிலக் கடற் பகுதியைச் சேர்ந்த ஏறத்தாழ எல்லா முக்கிய நகரங்களுமே அழிந்து விட்டன. இவற்றுட் பல மீண்டும் மக்கள் வாழக்கூடிய இடங்களாக மாறவில்லை. \n"}
{"id": "246685", "url": "https://ta.wikipedia.org/wiki?curid=246685", "title": "இட்டைட்டு மக்கள்", "text": "இட்டைட்டு மக்கள்\n\nஇட்டைட்டு மக்கள் அனத்தோலிய மக்கள் ஆவர். கிமு 1600 அளவில் வடமத்திய அனத்தோலியாவில் இருந்த அத்துசாவில் இட்டைட்டு பேரரசு ஒன்றை நிறுவினர். இப்பேரரசு கிமு 14 ஆம் நூற்றாண்டில் முதலாம் சுப்பிலுலியுமா என்பவனின் கீழ் அதன் உச்ச நிலையில் இருந்தது. அக்காலத்தில் ஆசியா மைனரின் பெரும்பகுதியுடன் லேவன்ட், மேல் மெசொப்பொத்தேமியா ஆகியவற்றின் பகுதிகள் என்பவை இப்பேரரசின் எல்லைக்குள் அடங்கியிருந்தன. கிமு 1180க்குப் பின்னர் வெண்கலக்கால வீழ்ச்சியின்போது இப்பேரரசு ஒரு முடிவுக்கு வந்தது. இப்பகுதி பல துண்டுகளாகப் பிளவுபட்டுப் பல சுதந்திரமான புதிய-இட்டைட்டு நகர அரசுகளாக உருவாயின. இவற்றுட்சில கிமு 8 ஆம் நூற்றாண்டு வரை நிலைத்திருந்தன.\n\nஇட்டைட்டு மக்களின் மொழியான இட்டைட்டு மொழி, இந்திய-ஐரோப்பிய மொழிக் குடும்பத்தின் அனத்தோலியக் கிளையின் சிறப்பியல்பான உறுப்பு மொழியாகும். இம்மக்கள் தங்களுடைய நாட்டை ஆத்தி என அழைத்தனர். \n\n"}
{"id": "246689", "url": "https://ta.wikipedia.org/wiki?curid=246689", "title": "சென்னை பன்னாட்டு வானூர்தி நிலையம்", "text": "சென்னை பன்னாட்டு வானூர்தி நிலையம்\n\nசென்னை அண்ணா பன்னாட்டு வானூர்தி நிலையமானது சென்னைக்கு 7 கிலோ மீட்டர் தெற்கே மீனம்பாக்கத்தில் அமைந்துள்ளது. இது மும்பை, தில்லி ஆகியவற்றுக்கு அடுத்தபடியாக முக்கியமாக உள்ள வானூர்தி நிலையமாகும். 2005 ஆம் ஆண்டில் 10 மில்லியன் பயணிகள் இந்நிலைய வானூர்திகளின் மூலமாக பயணம் செய்துள்ளனர். மும்பைக்கு அடுத்தபடியாக அதிக போக்குவரத்துள்ள சரக்கு வானூர்தி நிலையமும் இதுவாகும். 1400 ஏக்கர் பரப்பளவில் கடல் மட்டத்தில் இருந்து 34 அடி உயரத்தில் அமைந்துள்ளது.\n\nSection::::வரலாறு.\nசென்னை பன்னாட்டு வானூர்தி நிலையம் இந்தியாவின் தொடக்ககாலத்தில் உருவாக்கப்பட்ட வானூர்தி நிலையங்களில் ஒன்றாகும். இது மீனம்பாக்கத்தில் அமைந்துள்ளதால் மீனம்பாக்கம் வானூர்தி நிலையம் என்றும் அழைக்கப்படுகின்றது. முதல் வானுர்தி (புஷ்மோத்) 1932 ஆம் ஆண்டு தரை இறங்கியது. இரண்டாம் உலகப் போரின்போது இராணுவப் பயன்பாட்டிற்கு மட்டுமே பயன்படுத்தப்பட்டது. 1952 ஆம் ஆண்டு உள்நாட்டு வானுர்தி வாரியம் கட்டுப்பாட்டை ஏற்றுக்கொண்டது. இது தற்போது சரக்கு போக்குவரத்து வானூர்திகள் வந்து செல்லுமிடமாக உள்ளது.\n1984 ஆம் ஆண்டு நிகழ்ந்த குண்டுவெடிப்பினால் 1985 ஆம் ஆண்டு மீனம்பாக்கம் அருகில் திரிசூலத்தில் புதிய நிலையம் கட்டப்பட்டது. 1989 ஆம் ஆண்டு புதிய பன்னாட்டு முனையகம் தொடங்கப்பட்டது. 2003 ஆம் ஆண்டு புதிய பன்னாட்டு புறப்பாடு முனையகம் செயல்படுத்தப்பட்டது. இங்கு இரண்டு முனையங்கள் உள்ளன. ஒன்று அண்ணா பன்னாட்டு முனையமாகும். இரண்டாவது காமராசர் உள்நாட்டு முனையமாகும்.\n\nSection::::தனித்துவம்.\nஇந்நிலையம் உலகத் தரத்திற்கான அனைத்து இலவச மற்றும் கட்டண வசதிகளை கொண்டது. உள்நாட்டு மற்றும் பன்னாட்டு முனையகம் அருகருகில் அமையப்பெற்று இரண்டும் (கநோபி ) இணைக்கப்பட்டது. எதிரில் அமையப்பெற்ற திரிசூலம் புறநகர் ரயில் நிலையத்துடன் சுரங்கப்பாதை மூலம் இணைக்கப்பட்டது. இது முதல் இடத்தை பல விசயங்களில் பிடித்துள்ளது அவை:\n\nSection::::போக்குவரத்து.\nஇந்நிலையம் தேசிய நெடுஞ்சாலை NH45யை ஒட்டியே அமைந்துள்ளது. இதன் எதிரில் திரிசூலம் புறநகர் ரயில் நிலையம் அமைந்துள்ளது. புதிதாக அமைய உள்ள சென்னை மெட்ரோ ரயில் இந்நிலையத்திற்குள் வந்து செல்லுமாறு திட்டம் தீட்டப்பட்டுள்ளது. ஆதலால் நகரத்தின் அனைத்து பகுதிகளுடன் போக்குவரத்து ரீதியில் நன்றாக இணைக்கப்பட்டுள்ளது.\n\nSection::::விபத்துகள்.\nSection::::விமான நிலையக் கண்ணாடி உடைந்தமை.\nசென்னை விமான நிலையத்தில் புதிதாக அமைக்கப்பட்ட பன்னாட்டு முனையத்தில் மேற்கூரைக் கண்ணாடிகள் முதல் முறையாக 2013 மே 12 அன்று விழத் தொடங்கி 2016 மார்ச் 13 வரை 56 தடவைகள் உடைந்து கீழே விழுந்துள்ளன. 2014 ஏப்ரல் 7 இல் 17ஆவது முறையாகவும் கண்ணாடிகள் உடைந்தன 2014 சூன் 23 இல் 20ஆவது முறையாகவும் 2014 நவம்பர் 28 இல் 29 ஆவது முறையாகவும், 2015 சனவரி 15 இல் 32ஆவது முறையாகவும், 2015 மார்ச் 16 இல் 36ஆவது முறையாகவும்,\nடிசம்பர் 7,2018 அன்று 83 முறையாக கண்ணாடி உடைந்து விபத்து.\n\n"}
{"id": "246691", "url": "https://ta.wikipedia.org/wiki?curid=246691", "title": "ரோகேஷ்", "text": "ரோகேஷ்\n\nரோகேஷ், ஒரு தமிழ்ப் பாடலாசிரியர். இவர் சென்னைத் தமிழில் எழுதுவதில் வல்லவர்.\n\nSection::::வாழ்க்கைச் சுருக்கம்.\nரோகேஷ், பள்ளிக்கல்வியைப் பாதியிலேயே நிறுத்தியவராய் இருந்தாலும், பாடலாசிரியராக உயர்ந்துள்ளார். இருபத்தி வயதான இவர், சென்னை பாரீஸில் எந்திர இயற்றுநர் பணியாற்றிக் கொண்டிருந்தார். பாடல்கள் எழுதும் வாய்ப்பு கிடைத்தவுடன் இந்த வேலையை விட்டுவிட்டார். இவர் வியாசர்பாடியைச் சேர்ந்தவர் ஆவார்.\n\nSection::::முதல் வாய்ப்பு.\nகிரண் (அனேகன் படத்தின் கலை இயக்குநர்) மற்றும் ரோகேஷின் நண்பர் முத்து மூலமாக ரோகேஷ் இயக்குநர் கே. வி. ஆனந்திற்கு அறிமுகம் செய்யப்பட்டார். அதன் மூலம், அனேகன் படத்தில் பாடல் எழுத வாய்ப்பு கிடைத்துள்ளது.\n\n"}
{"id": "246698", "url": "https://ta.wikipedia.org/wiki?curid=246698", "title": "லூவிய மொழி", "text": "லூவிய மொழி\n\nலூவிய மொழி (\"Luwian language\") அல்லது லூவியம் என்பது, இந்திய-ஐரோப்பிய மொழிக் குடும்பத்தின் அனத்தோலியக் கிளையைச் சேர்ந்த ஒரு தொல்பழங்கால மொழி அல்லது மொழித் தொகுதி. எழுதப்பயன்பட்ட எழுத்துமுறையின் அடிப்படையில் இரண்டுவகையான லூவியத்தை அடையாளம் கண்டுள்ளனர். ஒன்று ஆப்பெழுத்து முறையிலும், மற்றது படவெழுத்து முறையிலும் எழுதப்பட்டவை. எனினும், இவை வெவ்வேறு எழுத்து முறைகளில் எழுதப்பட்ட ஒரே மொழியா அல்லது இரண்டு மொழிகளா என்பதில் ஆய்வாளரிடையே ஒருமித்த கருத்து இல்லை.\n\nஅனத்தோலியாவில் இருந்த வேறு பல மொழிகள் லூவிய மொழியைப் போன்று இருப்பதாக அடையாளம் காணப்பட்டுள்ளன. இது, இம்மொழிகள் ஆப்பெழுத்து லூவியம், படவெழுத்து லூவியம் என்பவற்றுடன், தமக்குரிய லூவியத்தின் கிளைகளைச் சேர்ந்தவை என்பதைக் காட்டுகின்றன. சில மொழியியலாளர்கள் இக்கிளையை \"லூவியக் குழு\" எனப் பெயரிட்டுள்ளனர்.\n\nSection::::வகைப்பாடு.\nலூவிய மொழியை வகைப்படுத்துவது தொடர்பில் பல்வேறு கருத்துகள் முன்வைக்கப்பட்டுள்ளன. இவற்றுட்சில பின்வருமாறு:\n\nSection::::அனத்தோலியக் குழு.\nஇந்திய-ஐரோப்பியக் குடும்பத்துள் அடங்கும் அனத்தோலிய மொழியான இட்டைட்டு மொழியுடன் தொடர்புள்ளது என்ற எடுகோளின் அடிப்படையில் லூவிய மொழி ஒரு அனத்தோலிய மொழி என்ற கருத்து முன்வைக்கப்பட்டுள்ளது. \n\nSection::::டிரோசான் எடுகோள்.\nநேரடியாக லூவியத்தின் வழிவந்தது எனக் கூறமுடியாவிட்டாலும், லிசிய மொழி, லூவியத்துடன் தொடர்புள்ளது என்றும், டிரோஜான் மக்கள் லூவிய மொழியைப் பேசியிருக்கக்கூடும் என்ற கருத்தும் சில ஆய்வாளரிடையே காணப்படுகின்றது.\n\nSection::::வேறு எடுகோள்கள்.\nபெரும்பான்மை வரலாற்று மொழியியலாளர்களால் ஏற்றுக்கொள்ளப்படாத எடுகோள்களும் பல்வேறு காலகட்டங்களில் முன்வைக்கப்பட்டன. தைரேனிய மொழி, தார்சிய மொழி, கிரேக்க மொழி போன்றவற்றுடனும் லூசிய மொழிக்குத் தொடர்புகள் இருக்கக்கூடும் என்றும் கருத்துகள் இவற்றுள் அடங்கும்.\n\n"}
{"id": "246703", "url": "https://ta.wikipedia.org/wiki?curid=246703", "title": "மகாகனி", "text": "மகாகனி\n\nமகாகனி(Swietenia Macrophylla) என்பது ஒருவகை மரம். இதனுடைய தாயகம் மேற்கிந்தியத் தீவுகளாகும். இதனுடைய வெளிப்புறத் தோற்றம் மாமரத்தின் தோற்றத்தை ஒத்திருக்கும்.\nSection::::பயன்கள்.\nஇது பெரும்பாலும் பலகைகளுக்காக வளர்க்கப் படுகிறது. படகு செய்வதற்கும், இசைக் கருவிகள் செய்வதற்கும், விமானத்தின் ஒட்டுப் பலகைகள், பென்சில் தயாரிப்பதற்கும் இதனுடைய மரப்பலகைப் பயன்படுத்தப்படுகிறது.\nSection::::ஆதாரங்கள்.\nமகாகனி தாவரவகை\nமகாகனி\n"}
{"id": "246705", "url": "https://ta.wikipedia.org/wiki?curid=246705", "title": "அயனி (மரம்)", "text": "அயனி (மரம்)\n\nஅயனி என்பது பலா இனத்தைச் சேர்ந்த ஒரு மரம். இதனுடைய பழமானது சிறிய பலா பழத்தைப் ஒத்திருக்கும். இது நேராக வளரும் தன்மையுடையது.\nஇது கேரளாவிலும், தமிழ்நாட்டில் கன்னியாகுமரி மாவட்டத்திலும் பரவலாகக் காணப்படுகிறது.\nதென்னிந்தியாவில், குறிப்பாக தமிழகம், கர்நாடகா, கேரளா, மஹாராஷ்ட்ரா போன்ற மாநிலங்களில் மேற்குத் தொடர்ச்சி மலைப்பகுதிகளிலுள்ள பசுமையிலைக்காடுகளில் அதிகமாக வளர்கிறது. முப்பத்தைந்து மீட்டர் உயரம் வரை வளரக்கூடிய இம்மரம் வீட்டு ஜன்னல்கள், நிலை போன்றவற்றைச்செய்ய அதிகம் பயன்படுகிறது. கேரளாவின் புகழ் பெற்ற பாம்புப்படகு அயினி மரத்தை உபயோகித்தே அதிகமும் செய்யப்படுகிறது. தேக்கைப்போன்று இந்த மரமும் வலிமை கொண்டதே. கன்யாகுமரி மாவட்டத்திலிருக்கும் மாத்தூர், திருவட்டார், திற்பரப்பு போன்ற மலையும் மலை சார்ந்த இடங்களில் இது அதிகம் விளைகிறது. தொட்டிப்பாலத்தைக் காணச்செல்லும்போது வழி நெடுக இருக்கும் ரப்பர் தோட்டங்களினூடே அயினி மரங்களும் அதிகம் வளர்ந்திருப்பதைக்காணலாம். \n\nஅயினிப்பலா உருவில் பலாப்பழத்தின் சிறியவுரு போலவே இருக்கும். நன்கு பழுத்ததும் முள்முள்ளான மேல்தோல் அடர் மஞ்சள் நிறத்திற்கு மாறிவிடும். இப்பழத்தின் தோலை வெறும் கைகளாலேயே மெதுவாகப் பிரித்தெடுத்தால், உள்ளே ஆரஞ்சு நிறத்தில் புளியம்பழ அளவிலான சுளைகள் நடுத்தண்டுடன் ஒட்டிக்கொண்டு கொத்தாக இருப்பதைக் காண முடியும். வேனிற்காலங்களில் அதிகம் கிடைக்கும். லேசான புளிப்பும் இனிப்புமாக உண்ண மிகச்சுவையாக இருக்கும் இந்தப்பழம் சிறுவர்களுக்கும் குழந்தையுள்ளம் கொண்டவர்களுக்கும் மிக விருப்பமானது. ஆகவே, பள்ளிக்கூடங்களின் வெளியே இதை விற்றுக்கொண்டிருப்பது வழக்கமான காட்சி. பழத்தினுள் இருக்கும் விதைகள் கருமை நிறத்திலிருக்கும். அவற்றையும் வறுத்துத் தோலுரித்துத் தின்னலாம். \n\nபழத்தினுள் இருக்கும் விதைகள் கருமை நிறத்திலிருக்கும். அவற்றையும் வறுத்துத் தோலுரித்துத் தின்னலாம்.\n\nSection::::பயன்கள்.\nஇதனுடைய பழம் உண்பதற்காகப் பயன்படுகிறது. இது பெரும்பாலும் மரம் நேராக வளரும் தன்மையுடையதால் மரத்தடிக்காக வளர்க்கப்படுகிறது. இவ்விதையின் பொடி, ஆஸ்துமாவிற்கு அருமருந்து எனச்சொல்லப்படுகிறது.\n"}
{"id": "246706", "url": "https://ta.wikipedia.org/wiki?curid=246706", "title": "புதுச்சேரி ஆயி மண்டபம்", "text": "புதுச்சேரி ஆயி மண்டபம்\n\nஆயி மண்டபம் என்பது புதுச்சேரி மாநில அரசின் சின்னமாகத் திகழ்கிற மண்டபமாகும். இது புதுவை மாநில சட்டப்பேரவைக்கு எதிரேயுள்ள பாரதி பூங்காவில் அமைந்துள்ளது. கிரேக்க - ரோமானிய கட்டிடக்கலை அழகுடன் அமைக்கப்பட்டுள்ள இந்த நினைவுச்சின்னம் 16ம் நூற்றாண்டில் வாழ்ந்த ஆயி என்ற தாசி, குளம் வெட்டி குடிநீர்ப் பஞ்சம் தீர்த்த மக்கள் தொண்டின் நினைவைப் போற்றும் வகையில் எழுப்பப்பட்டுள்ளது.\nSection::::வரலாறு.\nகிருஷ்ணதேவராயர் தமது ஆளுகைக்குட்பட்டிருந்த புதுவையைப் பார்க்க வரும்போது முத்தரையர்பாளையத்தில் இருந்த ஒரு கோயில் போன்ற மாளிகையைக் கண்டு வணங்குகிறார். அது தாசி ஆயியின் இல்லம். தாசியின் இல்லத்தைக் கண்டு மன்னர் கும்பிடுவதைக் கண்ட சிலர் நகைக்க உண்மை அறிந்து கிருஷ்ணதேவராயர் கோபம்கொண்டு மாளிகையை இடிக்க உத்தரவிட்டதாகவும், ஆயி அரசரிடம் இறைஞ்சி அவகாசம் பெற்று அம்மாளிகை இருந்த இடத்தில் மக்களுக்குப் பயன்படும் வகையில் குளம் வெட்டியதாகவும் வழங்கிவருகிறது. இதுவே முத்தரையர்பாளையம் ஆயி குளம் என்பதாகும். பின்னர் புதுச்சேரி பிரன்ச்சு குடியிருப்பான பின்பு, புதுவையில் ஏற்பட்ட தண்ணீர்த் தட்டுப்பாட்டை நீக்க கவர்னர் போன்டெம்ப்ஸ் வேண்டுகோளின்பேரில், பிரெஞ்சு மன்னர் மூன்றாம் நெப்போலியன் அனுப்பிவைத்த பொறியாளர் லாமைரெஸ்சே ஆயி குளத்திலிருந்து இன்று பாரதி பூங்கா உள்ள இடம்வரை கால்வாய் வெட்டினார். இது புதுச்சேரியின் குடிநீர்த் தட்டுப்பாட்டுப் பிரச்சினையைத் தீர்த்தது. இவ்வாறு தனது மாளிகையை இடித்து குளம்வெட்டி மக்கள் தொண்டாற்றிய தாசியின் கதையை அறிந்த மூன்றாம் நெப்போலியன் பணித்ததின் பேரில் ஆயியைச் சிறப்பிக்கும்பொருட்டு இம்மண்டபம் ஏற்படுத்தப்பட்டது. இது கட்டப்பட்ட காலம் 1852 - 1870 ஆகும்.\n"}
{"id": "246707", "url": "https://ta.wikipedia.org/wiki?curid=246707", "title": "மல்லிகா (நடிகை)", "text": "மல்லிகா (நடிகை)\n\nரீஜா வேணுகோபால், அல்லது திரைப்படத்துறையில் நன்கு அறியப்பட்ட மல்லிகா ஒரு இந்திய திரைப்பட நடிகை ஆவார். இவர் பொதுவாக தமிழ் மற்றும் மலையாள திரைப்படங்களில் நடித்து வருகிறார்.\n\nSection::::திரை வாழ்க்கை.\nமலையாளத்தில் 2002ஆம் ஆண்டில் \"நிழல்குது\" திரைப்படத்தில் அறிமுகமானார். அதனைத் தொடர்ந்து தமிழில் சேரன் நடித்து இயக்கிய ஆட்டோகிராப் (2004) திரைப்படத்தில் முக்கிய கதாப்பாத்திரத்தில் நடித்தார்.\n"}
{"id": "246709", "url": "https://ta.wikipedia.org/wiki?curid=246709", "title": "தெரிசனங்கோப்பு", "text": "தெரிசனங்கோப்பு\n\nதெரிசனங்கோப்பு என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் தோவாளை ஊராட்சி ஒன்றியத்தில் மேற்கு தொடர்ச்சி மலையடிவாரத்தில் அமைந்துள்ள ஒரு ஊராட்சி ஆகும்.\n"}
{"id": "246710", "url": "https://ta.wikipedia.org/wiki?curid=246710", "title": "வறுத்தலைவிளான்", "text": "வறுத்தலைவிளான்\n\nவறுத்தலைவிளான் அல்லது வருத்தலைவிளான் (\"Varuthalaivilan\", \"Varuththalaivilan\") என்பது இலங்கையின் வடக்கே யாழ்ப்பாண மாவட்டத்தில் உள்ள ஒரு சிறு ஊர்.\n\nவறுத்தலைவிளான் வல்லை-தெல்லிப்பழை-அராலி வீதியில் தெல்லிப்பழைக்கும் கட்டுவன் சந்திக்கும் இடையில், வறுத்தலைவிளான் கிராமசேவகர் பிரிவு (யா/241) வலிகாமம் வடக்கு பிரதேச செயலாளர் பிரிவில் அமைந்துள்ளது.\n\nஈழப்போர் காரணமாக இக்கிராமம் 1990 ஆம் ஆண்டு முதல் பலாலி விமான நிலையம், மற்றும் அதன் அருகேயுள்ள பலாலி படைத்துறையினரின் பாதுகாப்புக்காக உயர் பாதுகாப்பு வலயத்தில் முடக்கப்பட்டுள்ளது.\n\nதமிழறிஞர் வித்துவ சிரோமணி சி. கணேசையர் (1878-1958) வறுத்தலைவிளானில் வாழ்ந்து வந்தார். இங்குள்ள மருதடி விநாயகருக்கு ‘மருதடி விநாயகர் பிரபந்தம்’, ‘மருதடி விநாயகர் இருபா இருபஃது’ ‘மருதடி விநாயகர் அந்தாதி’ ‘மருதடி விநாயகர் ஊஞ்சல்’ எனப் பல பாடல்களை எழுதி வெளியிட்டார்.\n\nவறுத்தலைவிளான் அமெரிக்கன் மிசன் தமிழ்க் கலவன் பாடசாலை 1866 ஆம் ஆண்டில் வினாசித்தம்பி தம்பிப்பிள்ளை என்பவரால் ஆரம்பிக்கப்பட்டது. இப்பாடசாலை 1990 சூன் வரை இயங்கி வந்தது.\n\n2015 ஆம் ஆண்டில் இலங்கையில் மைத்திரிபால சிறிசேன தலைமையில் புதிய அரசு பதவியேற்றதை அடுத்து பலாலி, வீமன்காமம் தெற்கு, வறுத்தலைவிளான் பகுதிகளில் 400 ஏக்கர் காணிகளையும், கட்டுவன், குரும்பசிட்டி பகுதிகளில் 300 ஏக்கர் காணிகளையும் உயர் பாதுகாப்பு வலயத்தில் இருந்து மீள்குடியேற்றத்திற்காக விடுவித்தது.\n"}
{"id": "246713", "url": "https://ta.wikipedia.org/wiki?curid=246713", "title": "சடையமங்கலம், கன்னியாகுமரி மாவட்டம்", "text": "சடையமங்கலம், கன்னியாகுமரி மாவட்டம்\n\nசடையமங்கலம் (Chadayamangalam) என்பது இந்தியாவின் தமிழ்நாடு மாநிலத்தில் கன்னியாகுமரி மாவட்டத்திலிருக்கும் தக்கலை ஊராட்சி ஒன்றியத்துக்குட்பட்ட ஒரு ஊராட்சி ஆகும்.\n\nSection::::ஆதாரங்கள்.\nதினமணி நாளேடு- சடையமங்கலம் ஊராட்சி\n"}
{"id": "246714", "url": "https://ta.wikipedia.org/wiki?curid=246714", "title": "அரசு இராசாசி மருத்துவமனை", "text": "அரசு இராசாசி மருத்துவமனை\n\nஅரசு இராசாசி மருத்துவமனை மதுரை, தமிழ்நாடு, இந்தியாவில் அமைந்துள்ளது. இம்மருத்துவமனை தமிழ்நாட்டின் தென்மாவட்டங்களைச் சார்ந்த இரண்டு கோடிக்கும் அதிகமான மக்களுக்கு மூன்றாம் நிலை சிகிச்சை வழங்குகிறது. இம்மருத்துவமனை எர்கினசு மருத்துவமனை என முன்பு அழைக்கப்பட்டது. 1842 ஆம் ஆண்டு ஆரம்பிக்கப்பட்ட மருத்துவமனை, 1872 மதுரை நகராட்சியின் கட்டுப்பாட்டிலும், பின் 1918 இலிருந்து மாநில அரசின் கட்டுப்பாட்டிலும் உள்ளது. 1954 இல் இருந்து கற்பிக்கும் மருத்துவமனையாகவும் உள்ளது. மருத்துமனையின் மொத்த பரப்பளவு . படுக்கைகளின் எண்ணிக்கை 1,574. மதுரை மருத்துவக் கல்லூரி இம்மருத்துவமனையுடன் இணைப்பபுப் பெற்றுள்ளது.\n\nஇம்மருத்துவமனையில் 24 மணி நேரம் அவசர சிகிச்சை உதவி மற்றும் ஆய்வுக்கூட வசதி ஆகியவை உள்ளன. தமிழ்நாடு அரசு ஒருங்கிணைந்த மருத்துவக் காப்பீட்டுத் திட்டமும் இம்மருத்துவமனை வாயிலாக செயல்படுத்தப்படுகிறது.\n"}
{"id": "246730", "url": "https://ta.wikipedia.org/wiki?curid=246730", "title": "விஜயசாந்தி", "text": "விஜயசாந்தி\n\nவிஜயசாந்தி (பி: 24 சூன் 1966) ஒரு இந்திய திரைப்பட நடிகை மற்றும் இந்திய அரசியல்வாதி ஆவார். இவர் 2004இல் அரசியலில் சேருவதற்கு முன்னர் 186 திரைப்படங்களில் தமிழ், தெலுங்கு, மலையாளம், கன்னடம், மற்றும் இந்தி உள்ளிட்ட மொழிகளில் நடித்துள்ளார். அதிரடி திரைப்படங்களில் நடித்ததன் மூலமாக இவர் தென்னிந்தியாவின் \"லேடி சூப்பர் ஸ்டார்\" என அழைக்கப்படுகிறார். 1991ல் வெளியான \"கார்தவ்யம்\" திரைப்படத்தில் நடித்ததற்காக சிறந்த நடிகைக்கான இந்திய தேசிய திரைப்பட விருதினை வென்றார். சிறந்த தெலுங்கு நடிகைக்கான பிலிம்பேர் விருதினை ஐந்து முறையும், ஆந்திர மாநில அரசின் நந்தி விருதினை நான்கு முறையும் வென்றுள்ளார். மேலும் தென்னிந்திய வாழ்நாள் சாதனையாளருக்கான பிலிம்பேர் விருதையும் வென்றுள்ளார்.\n\nSection::::வாழ்க்கைக் குறிப்பு.\nSection::::சிறுவயதில்.\nவிஜயசாந்தி 1966 சூன் 24 அன்று சென்னையில் பிறந்தார். இவரது பெற்றோர் வரலட்சுமி, சீனிவாச பிரசாத் இருவரும் ஆந்திர மாநிலத்தின் கோதாவரி மாவட்டத்தின் ராஜமுந்திரியைச் சேர்ந்தவர்கள். ஆயினும் இவர்கள் ஆந்திராவின் வாராங்கல் மாவட்டத்தில் ராமாங்குடம் பகுதியில் (தற்போது தெலங்கானா) வாழ்ந்து வருகின்றனர். இவர் திரைப்படங்களில் நடிக்கத் தொடங்குவதற்கு முன்பு சென்னையில் ஹோலி ஏஞ்சல்ஸ் உயர்நிலைப் பள்ளியில் தனது பத்தாம் வகுப்பு கல்வியை பூர்த்தி செய்தார்.\n\nSection::::திருமண வாழ்க்கை.\nவிஜயசாந்தி ஆந்திராவைச் சேர்ந்த \"எம். வி. சீனிவாச பிரசாத்\" என்பவரை திருமணம் செய்து கொண்டார்.\n\n\n\n\n"}
{"id": "246732", "url": "https://ta.wikipedia.org/wiki?curid=246732", "title": "ஜேன் ஆடம்ஸ்", "text": "ஜேன் ஆடம்ஸ்\n\nஜேன் ஆடம்சு (\"Jane Addams\", செப்டம்பர் 6, 1860 – மே 21, 1935) அமெரிக்க முன்னோடி குடியிருப்பு சமூகப் பணியாளரும் பொது மெய்யியலாளரும் சமூகவியலாளரும் எழுத்தாளரும் ஆவார். இவர் பெண்கள் வாக்குரிமைக்காகவும் உலக அமைதிக்காகவும் போராடிய தலைவர்.\n1880களில் புகழ்பெற்றிருந்த குடியிருப்பு இயக்கத்தில் மிகுந்த ஆர்வம் கொண்டிருந்த ஜேன் \"எல்லன் கேட்சு இசுடாருடன்\" இணைந்து \"ஹல் மாளிகை\" என்ற குடியிருப்பைத் தோற்றுவித்தார். ஏழைகளின் குடியிருப்பில் நடுத்தர மக்கள் குடியேறி அவர்களுடன் அறிவையும் பண்பாட்டையும் பகிரும் இயக்கமே குடியிருப்பு இயக்கமாகும். சிகாகோவின் ஏழை மக்கள் மற்றும் வந்தேறிகள் எதிர்கொண்ட பிரச்சினைகளைத் தீர்க்க பெருமுயற்சி மேற்கொண்டார். வந்தேறிகளுக்கும் பெண்களுக்கும் அமைதியும் கூடுதல் உரிமைகளும் பெற்றுத் தர பாடுபட்டார். 1931ஆம் ஆண்டு அமைதிக்கான நோபல் பரிசு இவருக்கு வழங்கப்பட்டது. இந்தப் பரிசை வென்ற முதல் அமெரிக்கப் பெண்மணி இவரேயாவார். இவர் பெண் விழைவோராக இருந்தார். 1935ஆம் ஆண்டு சிகாகோவில் காலமானார்.\n\n"}
{"id": "246734", "url": "https://ta.wikipedia.org/wiki?curid=246734", "title": "சொக்கப்பனை கொளுத்துதல்", "text": "சொக்கப்பனை கொளுத்துதல்\n\nசொக்கப்பனை கொளுத்துதல் என்பது சிவாலயங்களில் கார்த்திகை தீபத் திருவிழாவின் பொழுது நடைபெறும் நிகழ்வாகும். இந்நிகழ்வு திருமால், முருகன் கோயில்களிலும் நடத்தப்படுகிறது. இந்நிகழ்வு பூச்சிகளைக் கவர்ந்திழுத்து அழிப்பதற்கு உதவியாக இருப்பதாக கூறப்படுகிறது.\n\nபனைமரத்தினை வெட்டிச் சிவாலயத்தின் முன்முற்றத்தில் நட்டு, அதில் சில அடி உயரத்திற்குப் பனையோலைகளைக் கூம்பு போன்று அமைக்கின்றார்கள். இவ்வமைப்பு சொக்கப்பனை என்று அழைக்கப்படுகிறது. கார்த்திகை தீபத்தன்று சிவாலயக் கோபுர உச்சியில் தீபம் ஏற்றி, பஞ்ச மூர்த்திகளுக்கு வழிபாடு நடத்தப்படுகிறது. அதன் பின் பஞ்ச மூர்த்திகளைச் சொக்கப்பனை வைத்திருக்கும் இடத்திற்கு எடுத்து வருகிறார்கள். பின்னர் பஞ்ச மூர்த்திகளுக்குத் தீபாராதனை காட்டப்பெற்று, அந்தத் தீபச்சுடரால் சொக்கப்பனையைக் கொளுத்துகின்றார்கள்.\n\nஎரிகின்ற சொக்கப்பனை அக்கினி மய லிங்கமாகப் பக்தர்களால் வணங்கப்படுகிறது.\n"}
{"id": "246739", "url": "https://ta.wikipedia.org/wiki?curid=246739", "title": "ஆடி வெள்ளி", "text": "ஆடி வெள்ளி\n\nஆடி வெள்ளி 1990ல் வெளிவந்த தமிழ்த் திரைப்படமாகும். இதனை ராம நாராயணன் இயக்கியிருந்தார். இத்திரைப்படத்தில் சீதா, நிழல்கள் ரவி ஆகியோர் முக்கியக் கதாப்பாத்திரங்களில் நடித்திருந்தனர்.\n\nஆடி வெள்ளி திரைப்படத்தில் யானையொன்றும், பாம்பொன்றும் நடித்துள்ளது. இத்திரைப்படத்தில் யானைக்கு வெள்ளிக்கிழமை ராமசாமி என்று பெயரிட்டிருந்தார்கள்.\n\n\n"}
{"id": "246740", "url": "https://ta.wikipedia.org/wiki?curid=246740", "title": "ஜம்மு காஷ்மீர் மாவட்டப் பட்டியல்", "text": "ஜம்மு காஷ்மீர் மாவட்டப் பட்டியல்\n\nஇந்தியாவின், சம்மு காசுமீர் மாநிலம் 22 மாவட்டங்களைக் கொண்டது. இம்மாவட்டங்கள், ஜம்மு, காஷ்மீர் பள்ளத்தாக்கு மற்றும் லடாக் பகுதிகளில் அமைந்துள்ளது. பாகிஸ்தான் ஆக்கிரமிப்பு செய்துள்ள காஷ்மீரின் வடக்குப் பகுதிகள் மற்றும் சீனா ஆக்கிரமிப்பு செய்துள்ள அக்சாய் சின் பகுதிகளைத் தவிர, தற்போது இந்தியாவின் ஆட்சிப் பகுதியில் உள்ள மாவட்டங்களை மட்டும் இங்கு எடுத்துக் கொள்ளப்பட்டுள்ளது. \n\n"}
{"id": "246743", "url": "https://ta.wikipedia.org/wiki?curid=246743", "title": "குட்டி பிசாசு", "text": "குட்டி பிசாசு\n\nகுட்டி பிசாசு 2010ல் வெளிவந்த தமிழ் திரைப்படமாகும். இதனை இராம நாராயணன் எழுதி இயக்கியிருந்தார். இத்திரைப்படம் இராம நாராயணனின் 121வது திரைப்படமாகும். இத்திரைப்படத்தில் குழந்தை கீர்த்திகா சங்கீதா கிரிஷ் (நடிகை), ரம்யா கிருஷ்ணன், ராம்ஜி மற்றும் நாசர் (நடிகர்) ஆகியோர் முக்கியக் கதாப்பாத்திரத்தில் நடித்துள்ளனர்.\n\n"}
{"id": "246744", "url": "https://ta.wikipedia.org/wiki?curid=246744", "title": "இருமையப் பண்பகத்திரி", "text": "இருமையப் பண்பகத்திரி\n\nஇருமையப் பண்பகத்திரி (\"dicentric chromosome\") என்பது கதிர் வீச்சின் தாக்கத்தால் ஏற்படும் பல விளைவுகளில் ஒன்று. பண்பகத்திரியில் ஏற்படும் முறிவு காரணமாக அடுத்தடுத்து காணப்படும் குரோமசோம்களின் முறிந்த பகுதிகள் இணைவதால் இப்படிப்பட்ட இரு மையங்களுடன் கூடிய அசாதாரண பண்பகத்திரிகள் தோற்றுவிக்கப்படுகின்றன. இவ்வாறு தோன்றும் இரு மையப் பண்பகத்திரிகள் அயனியாக்கும் கதிர்களின் ஆற்றலையும் ஆற்றல் வீதத்தினையும் பொறுத்திருக்கின்றன. ஆற்றல் கூடும் போது இரு மையப் பண்பகத்திரிகளும் அதிகரிக்கின்றன. ஏற்பளவு வீதம் கூடும் போதும் இது அதிகரிக்கிறது.\n"}
{"id": "246745", "url": "https://ta.wikipedia.org/wiki?curid=246745", "title": "நாகேஸ்வரி", "text": "நாகேஸ்வரி\n\nநாகேஸ்வரி 2001ல் வெளிவந்த தமிழ் திரைப்படமாகும். இதனை இராம நாராயணன் இயக்கியுள்ளார். இத்திரைப்படத்தில் ரம்யா கிருஷ்ணன், கரன், விவேக், வடிவேலு ஆகியோர் முக்கிய கதாப்பாத்திரங்களில் நடித்துள்ளனர். இதற்கு எஸ். ஏ. ராஜ்குமார் இசையமைத்துள்ளார்.\n\n"}
{"id": "246746", "url": "https://ta.wikipedia.org/wiki?curid=246746", "title": "செனான் நான்குபுளோரைடு", "text": "செனான் நான்குபுளோரைடு\n\nசெனான் டெட்ராபுளோரைடு (\"Xenon tetrafluoride\") என்பது முதன்முதலில் கண்டறியப்பட்ட மந்த வாயுக்களின் இருமூலக்கூறு வேதிச் சேர்மமாகும். இதனுடைய மூலக்கூறு வாய்பாடு என்பதாகும். செனானும் புளோரினும் () வேதி வினை புரிந்து செனான் டெட்ராபுளோரைடு உருவாகிறது. இவ்வினைக்கான வேதியியற் சமன்பாடு கீழே தரப்பட்டுள்ளது:\n\nவெப்பம் உமிழ் வினையான இவ்வினையில் 251 கிஜூ/மோல் ஆற்றல் வெளிவிடப்படுகிறது.\n\nசாதராண நிலையில் செனான் டெட்ராபுளோரைடு நிறமற்ற படிகமாகக் காணப்படுகிறது. 1963 ஆம் ஆண்டில் நடைபெற்ற அணுக்கருக் காந்த ஒத்ததிர்வு நிறமாலையியல், படிகங்களின் அணு மற்றும் மூலக்கூறு அமைப்பை அறிய உதவும் எக்சு-கதிர் படிகவியல் ஆய்வுகள் மூலமாக இதனுடைய படிகவடிவம் கண்டறியப்பட்டது. இதனுடைய சதுரச் சமதள மூலக்கூறு அமைப்பில் மூலக்கூறின் சமதளத்திற்கு மேலும் கீழுமாக தனித்த இலத்திரன் இரட்டைகள் காணப்படுகின்றன. நியூட்ரான் விளிம்பு வளைவு அறிவியல் மற்றும் வலுவளவு ஓட்டு இலத்திரன் சோடிகளின் தள்ளுகைக் கொள்கை ஆகியன இவ்வமைப்பிற்கு வலுசேர்த்து தெளிவுபடுத்துகின்றன.\n\nசெனான் டெட்ராபுளோரைடு 115.7°செ வெப்பநிலையில் (240.26 °ப) பதங்கமாகிறது.\n\nசெனானின் பிற புளோரைடுகள் போலவே செனான் டெட்ரா புளோரைடும் ஆற்றல் உமிழும் வினையை வெளிப்படுத்துகிறது. சாதாரண வெப்பநிலையில் வெப்பம் மற்றும் அழுத்தப் பண்புகளில் நிலைப்புத்தன்மை பெற்றுள்ளது. செனானின் அனைத்து புளோரைடுகளும் நீருடன் உடனடியாக வினைபுரிந்து தூய்மையான செனான் வாயு, ஐதரசன் புளோரைடு மற்றும் மூலக்கூறு ஆக்சிசன் ஆகியனவற்றை வெளிவிடுகின்றன. சற்று ஈரமான காற்றிலேயே இவ்வினை நிகழும் என்பதால் அனைத்து செனான் புளோரைடுகளும் ஈரமில்லாச் சூழலில் பாதுகாக்கப்பட வேண்டும்.\n\nSection::::தொகுப்பு முறை தயாரிப்பு.\nஒரு நிக்கல் கொள்கலனில் செனான் மற்றும் புளோரின் வாயுக்களின் 1 : 3 விகித கலவை எடுத்துக்கொள்ளப்பட்டு அதை 400 பாகை செல்சியசு வெப்பநிலை அளவிற்குச் சூடாக்கும்போது செனான் டெட்ரா புளோரைடு உருவாகிறது. இதனுடன் சிறிதளவு செனான் எக்சா புளோரைடும் (XeF ) உருவாகிறது. உள்ளிடும் கலவையில் சேர்க்கப்படும் புளோரினின் அளவை அதிகரித்துக் கொள்வதின் மூலமாக இச்சேர்மத்தின் உற்பத்தியை மேலும் அதிகரித்துக் கொள்ள முடியும். இவ்வினையில் நிக்கல் ஒரு வினையூக்கி அல்ல என்றாலும் அது புளோரினுடன் வினைபுரிந்து பாத்திரத்தின் உட்புறத்தில் நிக்கல் புளோரைடு ( NiF ) என்ற உரித்து பிரிக்கமுடியாத பாதுகாப்புப் படலத்தை உருவாக்குகிறது. நிக்கல் கொள்கலன் இவ்வினையில் பயன்படுத்தப்படுவதற்கு இதுவே காரணமாகும்.\n\nSection::::வேதி வினைகள்.\nதாழ்வான வெப்பநிலைகளில் செனான் டெட்ரா புளோரைடு நீராற்பகுப்பு அடைகிறது. இவ்வினையில் செனான், ஆக்சிசன், ஐதரோ புளோரிக் அமிலம் மற்றும் நீரிய செனான் டிரைஆக்சைடு ஆகியன உருவாகின்றன.\nடெட்ராமீத்தைல் அம்மோனியம் புளோரைடுடன் செனான் டெட்ரா புளோரைடு வினைபுரிந்து டெட்ராமீத்தைல் அம்மோனியம் பெண்டா புளோரோ ஆக்சனேட்டு உருவாகிறது. இச்சேர்மம் XeF5- என்ற ஐங்கோண எதிர்மின் அயனிகளைக் கொண்டுள்ளது. இந்த எதிர்மின் அயனிகளை சீசியம் புளோரைடுடன் வினைப்படுத்தியும் பெறமுடியும்:\n\nபிசுமத் பெண்டாபுளோரைடுடன் (BiF) இது வினைபுரிந்து XeF என்ற நேர்மின் அயனியாக உருவாகிறது.\n\nXeFSbF என்ற உப்பிலும் இந்த நேர்மின் அயனி காணப்படுவதாக அணுக்கருக் காந்த ஒத்ததிர்வு நிறமாலையியல் ஆய்வு தெரிவிக்கிறது.\n\n400 பாகை செல்சியசு வெப்பநிலையில் செனான் டெட்ரா புளோரைடு செனான் வாயுவுடன் வினைபுரிந்து செனான் டைபுளோரைடு (XeF2) உண்டாகிறது.:\n\nசெனான் டெட்ரா புளோரைடு பிளாட்டினத்துடன் வினைபுரிந்து பிளாட்டினம் டெட்ராபுளோரைடு (PtF) உருவாகிறது.:\n\nSection::::பயன்கள்.\nசிலிகான் இரப்பரில் உள்ள உலோக அசுத்தங்களை ஆராய்வதற்கான ஒரு சிதைவு முகவராக செனான் டெட்ரா புளோரைடு பயன்படுத்தப்படுகிறது. செனான் டெட்ரா புளோரைடு சிலிகான் அமைப்புடன் வினைபுரிந்து இறுதியாக உலோக அசுத்தங்களை வெளியேற்றிவிட்டு எளிமையான வாயுப்பொருட்களைத் தருகிற்து .\n\n"}
{"id": "246764", "url": "https://ta.wikipedia.org/wiki?curid=246764", "title": "தெல்லிப்பழை தொடருந்து நிலையம்", "text": "தெல்லிப்பழை தொடருந்து நிலையம்\n\nதெல்லிப்பழை தொடருந்து நிலையம் (\"Tellippalai railway station\") இலங்கையின் வடக்கே தெல்லிப்பழை நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று தெல்லிப்பழை தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nதெல்லிப்பழை நிலையத்தினூடாக பின்வரும் தொடருந்து சேவைகள் இயங்கி வருகின்றன:\n"}
{"id": "246775", "url": "https://ta.wikipedia.org/wiki?curid=246775", "title": "காங்கேசன்துறை தொடருந்து நிலையம்", "text": "காங்கேசன்துறை தொடருந்து நிலையம்\n\nகாங்கேசன்துறை தொடருந்து நிலையம் (\"Kankesanthurai railway station\") இலங்கையின் வடக்கே காங்கேசன்துறை நகரில் அமைந்துள்ள ஒரு தொடருந்து நிலையம். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. வடக்குப் பாதையில் உள்ள கடைசிப் தொடருந்து நிலையம் இதுவாகும். ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று காங்கேசன்துறை தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nகாங்கேசன்துறை தொடருந்து நிலையத்தில் இருந்தும் இந்நிலையம் வரையும் பின்வரும் சேவைகள் இயங்கி வருகின்றன:\n"}
{"id": "246777", "url": "https://ta.wikipedia.org/wiki?curid=246777", "title": "காக்ஸ் டவுன், பெங்களூர்", "text": "காக்ஸ் டவுன், பெங்களூர்\n\nகாக்ஸ் டவுன் என்பது பெங்களூரின் கன்டோன்மென்ட் பகுதிகளில் ஒன்று. இந்த பெயர் பெங்களூரின் ஆட்சியராக இருந்த அலக்சாண்டர் ராங்கன் காக்ஸ் என்பவரின் நினைவாக சூட்டப்பட்டது\n1998ஆம் ஆண்டில், பெங்களூர் மாநகராட்சியின் உத்தரவினால் காக்ஸ் டவுன் என்ற பெயருக்கு பதிலாக சர்வக்ஞநகர் என்று சூட்டப்பட்டது. சர்வக்ஞர் என்பவர் கன்னடப் புலவர் ஆவார். பெயர் மாற்றப்பட்ட பின்னரும் காக்ஸ் டவுன் என்ற பெயராலேயே பரவலாக அறியப்படுகிறது.\n\nSection::::மக்கள்.\nபெங்களூர் கன்டோன்மென்ட்டின் ஏனைய பகுதிகளைப் போன்று, இங்கும் அதிகளவிலான தமிழ் மக்கள் வசிக்கின்றனர். ஆங்கிலேயர் ஆட்சிக்காலத்தில் போருக்காகவும், பிற வேலைகளுக்காகவும் நூற்றுக்கணக்கான தமிழர்கள் பெங்களூருக்கு அழைத்துவரப்பட்டனர். இதுவும் பெங்களூர் கன்டோன்மென்ட்டின் பிறபகுதிகளும், 1949ஆம் ஆண்டுவரையில் சென்னை மாகாணத்தின் ஆட்சியின் கீழ் இருந்தன. பின்னர், மைசூர் மாகாணத்திற்கு வழங்கப்பட்டன.\n"}
{"id": "246780", "url": "https://ta.wikipedia.org/wiki?curid=246780", "title": "ஜோடி வில்லியம்ஸ்", "text": "ஜோடி வில்லியம்ஸ்\n\nஜோடி வில்லியம்சு (\"Jody Williams\", அக்டோபர் 9, 1950) தனிநபர்குறி மிதிவெடிகளுக்கு எதிராகவும், மனித உரிமைகளுக்காகவும்குறிப்பாகப் பெண்களுடையது போராடியதற்காகவும் இன்றைய உலகில் பாதுகாப்பு குறித்த புதிய புரிதலை உருவாக்கியதற்காகவும் அறியப்படும் அமெரிக்க அரசியல் செயற்பாட்டாளர் ஆவார். இவருக்கு அமைதிக்கான நோபல் பரிசு 1997ஆம் ஆண்டில் தனிநபர்குறி மிதிவெடிகளை (கண்ணி வெடி) அகற்றியமைக்காகவும் தடை செய்தமைக்காகவும் அமைதிக்கான நோபல் பரிசு வழங்கப்பட்டது.\n\n"}
{"id": "246781", "url": "https://ta.wikipedia.org/wiki?curid=246781", "title": "வெரெணிகே துறைமுகம்", "text": "வெரெணிகே துறைமுகம்\n\nவெரெணிகே அல்லது பர்ணிஸ் துறைமுகம் சங்ககாலத்திலேயே தமிழகத்துடன் வணிகத் தொடர்பு கொண்டிருந்த, எகிப்தின் பண்டைய துறைமுக நகரம் ஆகும். செங்கடலின் மேலைக் கடற்கரையில் அமைந்துள்ள இத்துறைமுகம் தற்போது மெதினெத் எல் ஹரஸ் அன்று அழைக்கப்படுகிறது. 1994 தொடங்கி இங்கு டெலவேர் பல்கலைக்கழகம் பிற அமைப்புகளுடன் இணைந்து மேற்கொண்டுள்ள அகழாய்வுகளில் பண்டைத் தமிழகத்துடன் இத்துறைமுகம் கொண்டுள்ள தொடர்பை மெய்ப்பிக்கும் பல சான்றுகள் கிடைத்துள்ளன.\n"}
{"id": "246788", "url": "https://ta.wikipedia.org/wiki?curid=246788", "title": "பழனிபாரதி", "text": "பழனிபாரதி\n\nபழநிபாரதி இந்தியத் திரைப்படத்துறையின் பாடலாசிரியர் ஆவார். திரைப்படங்களில் இவர் பாடல்கள் தனித்தன்மை கொண்டதாக விளங்கின. கவிதைநூல்கள் பலவும் எழுதி வரும் இவர் தை என்னும் ஆண்டு இதழின் ஆசிரியர் குழுவிலும் ஒருவராக உள்ளார். இளையராஜா இலக்கிய விருது உட்பட பல விருதுகளை இவர் பெற்றிருக்கிறார்.\n\nஇவரை உவமைக் கவிஞர் சுரதா \"இதோ ஒரு மகாகவி புறப்பட்டு விட்டான்\" என்று பாராட்டியுள்ளார். பெரும்புள்ளி என்ற திரைப்படத்தில் பாடல் எழுதி தமிழ்த் திரையுலகிற்கு அறிமுகம் ஆனார். 1500க்கும் மேற்பட்ட திரைப்பாடல்களை எழுதியுள்ளார்.\n\nஇவர் விடுதலைப் புலிகளின் தலைவர் பிரபாகரனின் 60ஆவது பிறந்தநாளுக்குப் பிரபாகரன்... வழித்துணையல்ல.. வழி என்ற பாடலை எழுதி வெளியிட்டார்.\n\nSection::::கவிதை நூல்கள்.\nபழனி பாரதி எழுதியுள்ள கவிதை நூல்கள்.\n"}
{"id": "246791", "url": "https://ta.wikipedia.org/wiki?curid=246791", "title": "திருத்துறைப்பூண்டி பிறவி மருந்தீஸ்வரர் கோயில்", "text": "திருத்துறைப்பூண்டி பிறவி மருந்தீஸ்வரர் கோயில்\n\nபிறவி மருந்தீஸ்வரர் கோயில் திருத்துறைப்பூண்டியில் அமைந்துள்ள சிவாலயமாகும். \n\nSection::::இறைவன், இறைவி.\nஇவ்வாலயத்தின் மூலவர் பிறவி மருந்தீஸ்வரர் எனவும், அம்பிகை பெரியநாயகி என்றும் அழைக்கப்படுகிறார்.\n\nSection::::சிறப்பு.\nஇவ்வாலயத்தில் அஸ்வினி நட்சத்திரத்திற்குரிய தேவதைகள் சிவபெருமானை வழிபடுவதால், இவ்வாலயம் அஸ்வினி நட்சத்திரத்திற்கு உரிய ஆலயமாக கருதப்படுகிறது.\n"}
{"id": "246793", "url": "https://ta.wikipedia.org/wiki?curid=246793", "title": "கிளாட் ஆல்வாரஸ்", "text": "கிளாட் ஆல்வாரஸ்\n\nகிளாட் ஆல்வாரஸ் (Claude Alwares) என்பவர் கோவாவைச் சேர்ந்த ஒரு இயற்கை வேளாண் அறிஞர் ஆவார். சுற்றுச் சூழல் போராளி எனவும் மதிக்கப்படுகிறார் தொடக்கக் காலத்தில் கல்வியாளராக இருந்தவர். இயற்கை விவசாயம் பற்றிச் சில நூல்களை எழுதியுள்ளார்.\n\nSection::::பணிகள்.\nகிளாட் ஆல்வாரஸ் சுற்றுச் சூழல் கண்காணிப்புக் குழுவான கோவா அறக் கட்டளையின் இயக்குநராக உள்ளார். நெதர்லாந்தில் ஆய்வுப் பட்டம் பெற்றார். இந்தியாவில் இயற்கை வேளாண்மை நிறுவனம் என்னும் அமைப்பைத் தொடங்கி அந்த அமைப்பின் நிருவனச் செயலாளராக இருந்தார். தற்பொழுது அதன் மத்தியச் செயலக இயக்குநராக வினையாற்றி வருகிறார். \nகிளாட் ஆல்வாரசின் மனைவியும் சூழலியல் ஆர்வலராகவும் செயல்படுபவராகவும் உள்ளவர். இந்தத் தம்பதிகள் சுற்றுச் சூழலைப் பாதுகாப்பதில் இணைந்து பணியாற்றுகிறார்கள்.\n\nSection::::பரப்பும் கருத்துகள்.\nகார்ப்போரேட்டுகளின் நலன்களுக்காக விவசாய நிலங்களைக் கையகப் படுத்தும் முயற்சி நல்லதில்லை என்பது இவருடைய கருத்து.\nமரபணு மாற்றுப் பயிர்களை அறிமுகப்படுத்துதலும் அவற்றை ஊக்கப் படுத்துதலும் தவறு என்று கூறி வருகிறார்.\nவேதி விவசாயத்தால் கிடைப்பதைவிட இயற்கை விவசாயம் உற்பத்தி செய்யும் உணவுப் பொருள் கூடுதலாக இருக்குமே ஒழிய குறையாது என்று திட்டவட்டமாகச் சொல்கிறார்.\n\n"}
{"id": "246801", "url": "https://ta.wikipedia.org/wiki?curid=246801", "title": "மார்க்கண்டேயன் (பக்கவழி நெறிப்படுத்துதல்)", "text": "மார்க்கண்டேயன் (பக்கவழி நெறிப்படுத்துதல்)\n\nஇப்பக்கம் மார்க்கண்டேயன் என்ற தலைப்பினைத் தொடர்புடைய பக்கங்களுக்கான நெறிபடுத்துதல் பக்கமாகும்.\n\n"}
{"id": "246805", "url": "https://ta.wikipedia.org/wiki?curid=246805", "title": "மாட் என்றி", "text": "மாட் என்றி\n\nமாத்தியூ ஜேம்சு என்றி (\"Matthew James Henry\", பிறப்பு: 14 டிசம்பர் 1991) நியூசிலாந்து துடுப்பாட்ட வீரர். வலக்கை விரைவு வீச்சு பந்துவீச்சாளரான இவர் நியூசிலாந்து ஏ அணியில் விளையாடியவர். தனது முதலாவது பன்னாட்டுப் போட்டியை 2014 சனவரியில் இந்திய அணிக்கு எதிராக விளையாடினார். 2014 டிசம்பரில் முதலாவது பன்னாட்டு இருபது20 போட்டியை நியூசிலாந்து அணிக்காக பாக்கித்தானுக்கு எதிராக அமீரகத்தில் விளையாடினார். 2015 உலகக்கிண்ண அணியின் 15 இறுதியாளர்களில் ஒருவராக ஆரம்பத்தில் சேர்க்கப்படாவிட்டாலும், பின்னர் ஆடம் மில்னி காயமடைந்ததை அடுத்து அணியில் சேர்க்கப்பட்டார்.\n\n"}
{"id": "246806", "url": "https://ta.wikipedia.org/wiki?curid=246806", "title": "மன்னார் மோகனப்பள்ளு", "text": "மன்னார் மோகனப்பள்ளு\n\nமன்னார் மோகனப்பள்ளு தஞ்சாவூர் அரண்மனை சுவடி நூலகத்தில் தஞ்சாவூர் நாயக்க மன்னர் விஜயநாயக்கரால் சேர்க்கப்பெற்ற தமிழ்ச்சுவடியாகும்.\n\nSection::::சிற்றிலக்கியம்.\nஇது சிற்றிலக்கிய வகைப்பாட்டில் அடங்கும்.\n\nSection::::பாடல்கள்.\nஇரண்டு காப்புச்செய்யுள்களோடு தொடங்கும் இப்பள்ளு, 11 பாடல்களைக் கொண்டுள்ளது. மன்னார்குடி ராஜகோபாலப்பெருமாளான மன்னார் பெயரில் பள்ளு இலக்கியமாக இது அமைந்துள்ளது. \n\nSection::::அமைப்பு.\nதொல்காப்பியம் குறிப்பிடுகின்ற இலக்கண அமைதிக்கேற்றவாறு, சிலம்பில் காணப்படுகின்ற விருந்திற்பாணி, ஏர்மங்கலம், முகவைப்பாட்டு முதலிய பாடல்களை ஒத்து அமைந்துள்ள இப்பள்ளு இலக்கியம், ஆடும்பள்ளி, அழகுடைய பள்ளி போன்ற வரிக்கூத்துக்களைத் தழுவியும் உள்ளது. \n"}
{"id": "246807", "url": "https://ta.wikipedia.org/wiki?curid=246807", "title": "சபிதா ஆனந்த்", "text": "சபிதா ஆனந்த்\n\nசபிதா ஆனந்த் () ஒரு இந்தியத் திரைப்பட நடிகை ஆவார். மலையாளத்தில் 1980களின் முன்னணி நடிகைகளில் ஒருவராகத் திகழ்ந்த இவர், 1950, மற்றும் 1960களில் மலையாளத் திரைப்படத்துறையில் முன்னணி நடிகரான ஜே. ஏ. ஆர். ஆனந்தின் மகளாவார்.\n\nSection::::திரை வாழ்க்கை.\n1987ஆம் ஆண்டில் \"உப்பு\" என்னும் மலையாளத் திரைப்படத்தில் கதாநாயகியாக அறிமுகமானார். மலையாளத்தில் சுமார் 100 திரைப்படங்களுக்கு மேல் கதாநாயகியாக நடித்துள்ள இவர் மலையாளத்தில், மம்மூட்டி, மோகன்லால் உள்ளிட்ட முன்னணி நடிகர்கள் அனைவருடனும் கதாநாயகியாக நடித்துள்ளார். மலையாளத்தை தொடர்ந்து தமிழிலும், கன்னடத்திலும் பல திரைப்படங்களில் நடித்துள்ளார். தற்போது துணை கதாப்பாத்திரங்களிலும், தொலைக்காட்சித் தொடர்களிலும் நடித்து வருகிறார்.\n\n\nSection::::தொலைக்காட்சித் தொடர்கள்.\n2017 மாப்பிள்ளைை விஜய் tv\n\n2019 நாம் இருவர் நமக்கு இருவர் விஜய் டிவி \n\n"}
{"id": "246808", "url": "https://ta.wikipedia.org/wiki?curid=246808", "title": "ஐ-1கே", "text": "ஐ-1கே\n\nஐ-1கே (I-1K) இன்சாட்-1000 என்றும் அழைக்கப்படுகிறது. இது இஸ்ரோவினால் தயாரிக்கப்படும் செயற்கைக்கோள் ஆகும். இதை ஆந்த்ரிக்சு கழகம் சந்தைப்படுத்துகிறது. இவ்வகை செயற்கைக்கோள்கள் எடை குறைந்த புவிநிலை செயற்கைக்கோள்கள் ஆகும். இவை பொதுவாக நிலப்பரப்பையும் காலநிலையையும் அறியப் பயன்படுத்தப்படுகின்றன.\n\nSection::::வடிவமைப்பு.\nஐ-1கே வகை செயற்கைக்கோள்கள் சுமார் 1,050 முதல் 1,100 கிலோகிராம் எடை கொண்டவை. இதன் வடிவம் 1.505 மீ × 1.476 மீ × 1.530 மீ ஆகும். இதற்குத் தேவையான மின்திறன் 500 முதல் 1000 வாட்டுகள். இதன் ஆயுட்காலம் 7 முதல் 12 ஆண்டுகள்.\n\nSection::::ஐ-1கே செயற்கைக்கோள்கள்.\nஇதுவரை,\nஆகிய செயற்கைக்கோள்கள் இந்த வகையில் ஏவப்பட்டுள்ளன.\n\n"}
{"id": "246809", "url": "https://ta.wikipedia.org/wiki?curid=246809", "title": "ஐ-2கே", "text": "ஐ-2கே\n\nஐ-2கே (I-2K) இன்சாட்-2000 என்றும் அழைக்கப்படுகிறது. இது இஸ்ரோவினால் தயாரிக்கப்படும் செயற்கைக்கோள் ஆகும். இதை ஆந்த்ரிக்சு கழகம் சந்தைப்படுத்துகிறது. இவை 2,000 கிலோகிராம் எடைப்பிரிவில் தயாரிக்கப்படுபவை. இதை சிறிய மற்றும் நடுத்தரவகை எடையுடை செயற்கைகோள்கள் என வகைப்படுத்தப்பட்டுள்ளன. இவற்றிற்கு 3,000 வாட்டுகள் மின்திறன் தேவைப்படும்.\n\nSection::::ஆயுட்காலம்.\nஇந்த வகை செயற்கைக்கோள்கள் 12 ஆண்டுகள் முதல் 18 ஆண்டுகள் வரை செயலில் இருக்கும்.\n\nSection::::ஐ-2கே செயற்கைக்கோள்கள்.\nஇதுவரை,\nஆகிய செயற்கைக்கோள்கள் இந்த வகையில் ஏவப்பட்டுள்ளன.\n\n"}
{"id": "246810", "url": "https://ta.wikipedia.org/wiki?curid=246810", "title": "ஐ-3கே", "text": "ஐ-3கே\n\nஐ-3கே (I-3K) என்பது இஸ்ரோவினால் தயாரிக்கப்படும் செயற்கைக்கோள் ஆகும். இதில் \"ஐ\" (I) என்பது இன்சாட் என்பதைக் குறிக்கிறது. இதை ஆந்த்ரிக்சு கழகம் சந்தைப்படுத்துகிறது. இவை 3,000 கிலோகிராம் எடைப்பிரிவில் தயாரிக்கப்படுபவை. இதை சிறிய மற்றும் நடுத்தரவகை எடையுடை செயற்கைகோள்கள் என வகைப்படுத்தப்பட்டுள்ளன. இவற்றிற்கு 6,500 வாட்டுகள் மின்திறன் தேவைப்படும்.\n\nஆகிய செயற்கைக்கோள்கள் இந்த வகையைச் சார்ந்தவை.\n\n"}
{"id": "246811", "url": "https://ta.wikipedia.org/wiki?curid=246811", "title": "மின்னோட்டச் செறிவு", "text": "மின்னோட்டச் செறிவு\n\nமின்னோட்டச் செறிவு (Current density) என்பது ஒரு சதுர அலகு பரப்பளவில் பாயும் மின்னோட்டம் ஆகும். இதன் அலகு \"ஆம்பியர்/சதுர மீட்டர்\" ஆகும். மின்னோட்டச் செறிவானது மின் மற்றும் மின்னணு வடிவமைப்பிலும் உருவாக்கத்திலும் முக்கியப் பங்கு வகிக்கிறது. மின்சுற்றின் செயல்படு திறனானது மின்னோட்டச் செறிவினைப் பொறுத்து அமையும். மின்னோட்டத்தின் அதிர்வெண் அதிகமாக இருந்தால் புறணி விளைவின் காரணமாய் மின்னோட்டச் செறிவும் அதிகமாக இருக்கும்.\n"}
{"id": "246812", "url": "https://ta.wikipedia.org/wiki?curid=246812", "title": "ஐ-4கே", "text": "ஐ-4கே\n\nஐ-4கே (I-4K) என்பது இஸ்ரோவினால் தயாரிக்கப்படும் செயற்கைக்கோள் ஆகும். இதில் \"ஐ\" (I) என்பது இன்சாட் என்பதைக் குறிக்கிறது. இதை ஆந்த்ரிக்சு கழகம் சந்தைப்படுத்துகிறது. இவை 4,000 கிலோகிராம் முதல் 5,000 கிலோகிராம் எடைப்பிரிவில் தயாரிக்கப்படுபவை. இவற்றிற்கு 10,000 வாட்டுகள் முதல் 13,000 வாட்டுகள் மின்திறன் தேவைப்படும்.\n\nSection::::ஐ-4கே செயற்கைக்கோள்கள்.\nஇதில்,\nஇந்த வகைச் செயற்கைக்கோள் ஆகும்.\n"}
{"id": "246813", "url": "https://ta.wikipedia.org/wiki?curid=246813", "title": "ஜான்சன்-நைகிஸ்ட் இரைச்சல்", "text": "ஜான்சன்-நைகிஸ்ட் இரைச்சல்\n\nஜான்சன்-நைகிஸ்ட் இரைச்சல் (Johnson–Nyquist noise) என்பது ஒரு மின்கடத்தியில் மின்னோட்டம் நிகழும் போது, வெப்ப மிகுதியினால் ஏற்படும் மின்னிரைச்சல் ஆகும். (இந்த மின்னிரைச்சலை வெப்ப மின் இரைச்சல், ஜான்சன் இரைச்சல், நைகிஸ்ட் இரைச்சல் என்று பலவாறாக அழைப்பார்கள்.) பெரும்பாலான இடங்களில் மின்னோட்டம் நிகழ்வதற்குக் காரணம் அங்குள்ள எதிர்மின்னிகள் ஒரு திசையில் ஓடுவதாலேயே. வெப்பம் அதிகமாகும் போது, எதிர்மின்னிகள் ஆற்றல் அடைந்து ஓடும் திசையில் சிறு மாற்றங்கள் ஏற்படுகின்றன. இது மொத்த மின்னோட்டத்தைக் குறைத்தும் அதிகப்படுத்தியும் மின்னோட்டத்தின் அளவை சிறிது மாற்றுகின்றது. இந்த சிறு சிறு மாற்றங்களே நைகிஸ்ட் இரைச்சலுக்குக் காரணம்.\n\nஒரு கடத்தியில் உண்டாகும் வெப்ப மின் இரைச்சல் வெள்ளை இரைச்சல் என்று அழைக்கப் படும். வெப்பம் எதிர்மின்னிகளைத் தாக்கி அவற்றுக்கு ஆற்றலைக் கொடுக்கிறது. அந்த ஆற்றலில் எல்லா வகையான அதிர்வெண்களும் கலந்து இருக்கும்.\n\nSection::::வரலாறு.\nஜான்சன் என்ற அமெரிக்க பொறியாளர் 1926-இல் ஒரு கடத்தியில் உண்டாகும் வெப்ப மின் இரைச்சலின் அளவை மின் கருவிகள் கொண்டு அளந்தார். \nதன்னுடைய ஆய்வின் முடிவுகளை நைகிஸ்ட் என்ற அமெரிக்க பொறியாளரிடம் காண்பித்தார். நைகிஸ்ட் ஜான்சனின் ஆய்வு முடிவுகளை வைத்து அதற்கான விளக்கங்களை எழுதி வெளியிட்டார்.\n\nSection::::மின்னழுத்த இரைச்சலும் ஆற்றலும்.\nஓர் மின் தடயத்தின் வழியாகச் செல்லும் மின்னோட்டத்தில் உள்ள இரைச்சல் மின்னழுத்தத்திலும் தோன்றும். எனவே, இரைச்சல் தரும் ஒரு மின்தடயத்தை இரைச்சல் இல்லா மின்தடையாகவும் இரைச்சல் மின்னழுத்தமாகவும் பிரிக்கலாம். இரைச்சல் மின்னழுத்தத்தைக் கீழ்க் கண்ட சமன்பாட்டால் சுருக்கமாகக் குறிக்கலாம்:\nஇதில், formula_2 என்பது இரைச்சல் மின்னழுத்தம்; T வெப்பநிலை, R மின்தடை, formula_3 இரைச்சல் மின்னழுத்தத்தின் பட்டையகலம், \nformula_4 போல்ட்சுமன் மாறிலி (Boltzmann constant) எண் ஆகும். \nஇரைச்சல் ஆற்றலை\nஎன்று எழுதலாம்.\n\nSection::::இரைச்சல் மின்னோட்டம்.\nஒரு மின்தடயத்தில் ஓடும் மின்னோட்டத்தில் உள்ள இரைச்சலை அந்த மின்தடயத்துக்கு இணையாக பொருத்தப் படும் மின்னோட்ட ஊற்றாகக் கருதலாம். \ni_n = \\sqrt \n"}
{"id": "246814", "url": "https://ta.wikipedia.org/wiki?curid=246814", "title": "மின் முறிவு", "text": "மின் முறிவு\n\nமின் முறிவு (electrical breakdown) என்பது அரிதில் கடத்தி போன்ற ஒரு பொருளில் அளவுக்கும் அதிகமான மின்னழுத்தம் கொடுக்கும் போது, அப்பொருளின் மின்தடை மிகவும் குறைந்து, மின்கடத்தியாக மாறும் நிகழ்வாகும். மின் முறிவு திட, திரவ, வாயு ஆகிய அனைத்துப் பொருள்களிலும் நடைபெறும். ஆனால், ஒவ்வொன்றிலும் மின் முறிவு என்பது வெவ்வேறு விதமாக நிகழும்.\n\nSection::::அரிதில் கடத்தியும் மின் முறிவும்.\nஒரு அரிதில் கடத்தி மின்சாரத்தைக் கடத்தாது. இவ்வாறான அரிதில் கடத்திகள் மின் கம்பிகளின் மீது மின்காப்புப் பொருட்களாகப் பயன்படுத்தப்படுகின்றன. பல இடங்களில், மின்கம்பிகள் ஒன்றையொன்று தொட்டுக் கொள்ளாதவாறு இடையில் அரிதில் கடத்திகள் வைக்கப்பட்டிருக்கும். மின்மாற்றிகள், மின் தேக்கிகள் போன்றவற்றில் அரிதில் கடத்திகள் பொருத்தப்பட்டிருப்பதைக் காணலாம்.\n\nமின்சாரக் கம்பங்களில், ஒரு கம்பிக்கும் மற்றொரு கம்பிக்கும் போதிய இடைவெளி விடப்பட்டிருப்பதை காணலாம். இந்த இடைவெளியில் இருக்கும் காற்று ஓர் அரிதில் கடத்தி. அது இங்கே பெரும்பான்மையான வேளைகளில் மின்காப்பானாக இருந்து மின்சாரம் ஒரு கம்பியில் இருந்து மற்றொரு கம்பிக்குத் தாவாமல் தடுக்கின்றது.\n\nSection::::மின்னோட்டமும் மின் முறிவும்.\nஒரு வாயுப் பொருளில், மின் முறிவு உண்டாகும் போது அதில் நிகழும் மின்னோட்டம் எவ்வாறு மாற்றமடைகின்றது என்பது படத்தில் காட்டப் பட்டுள்ளது. பொதுவாகவே, காற்று போன்ற வாயுப் பொருட்களில் மின்னூட்டம் கொண்ட மின்னணுக்கள் இருக்கும். மின்னழுத்தம் கொடுக்கும் போது, இந்த மின்னணுக்கள் ஒரு திசையை நோக்கி ஓடுகின்றன. இந்த ஓட்டத்தை மின்னோட்டம் என்கிறோம். மின்னழுத்தம் அதிகமாக, மின்னணுக்கள் இன்னும் வேகமாக ஓடுகின்றன. இது படத்தில் 1 என்று குறிக்கப் பட்டுள்ளது. அடுத்து, 2 என்று காட்டப் பட்டுள்ள பகுதியில், மின்னழுத்தை அதிகரித்தாலும் மின்னோட்டம் அதிகமாவதில்லை. இதற்குக் காரணம், மின்னணுக்கள் ஒரு குறிப்பிட்ட வேகத்துக்கு மேல் செல்ல முடிவதில்லை. மின்னழுத்தத்தை இன்னும் கூட்டினால், மின் முறிவு உண்டாகத் தொடங்குகின்றது. வாயுப் பொருளில் உள்ள அணுக்களில் இருக்கும் எதிர் மின்னிகள் அங்கிருந்து வெளியே இழுக்கப் படுகின்றன. இவ்வாறு அணுக்கள் மின்னனுக்களாக மாறி, பின் ஓடத் தொடங்குகின்றன. இதனால், மின்னோட்டம் அதிகமாகின்றது. இது 3 என்று படத்தில் குறிக்கப் பட்டுள்ளது. மின்னழுத்தம் இன்னும் அதிகமாக, மேலும் பல மின்னணுக்கள் உருவாகி, மின்னோட்டம் பேரளவில் ஓடுகின்றது. இது 4 என்று படத்தில் குறிக்கப்பட்டுள்ளது. இதை டவுன்சென்ட் மின்னிறக்கம் (Townsend discharge) என்பர்.\n"}
{"id": "246817", "url": "https://ta.wikipedia.org/wiki?curid=246817", "title": "உத்தரப் பிரதேச மாவட்டப் பட்டியல்", "text": "உத்தரப் பிரதேச மாவட்டப் பட்டியல்\n\nஉத்தரப் பிரதேச மாநிலம் நிர்வாகத்தின் பொருட்டு 18 நிர்வாகக் கோட்டங்களாகவும், 70 வருவாய் மாவட்டங்களாக பிரிக்கப்பட்டுள்ளது.\n\nSection::::கோட்டங்கள்.\nஉத்தரப் பிரதேசம் மாநிலத்தின் 18 நிர்வாகக் கோட்டங்களின் கீழ், 70 வருவாய் மாவட்டங்கள் அமைந்துள்ளன. நிர்வாகக் கோட்டங்கள் விவரம். \n\nSection::::மாவட்டங்கள்.\nஉத்தரப் பிரதேசம் 70 மாவட்டங்களாக பிரிக்கப்பட்டுள்ளது. இந்த 70 மாவட்டங்கள் 18 கோட்டங்களில் அடங்கும். \n"}
{"id": "246824", "url": "https://ta.wikipedia.org/wiki?curid=246824", "title": "கன்னன்குளம்", "text": "கன்னன்குளம்\n\nகன்னன்குளம் என்பது இந்தியாவில் தமிழ்நாடு மாநிலத்தில் திருநெல்வேலி மாவட்டத்தில் இராதாபுரம் வட்டத்தில் வள்ளியூர் ஊராட்சி ஒன்றியத்தில் லெவிஞ்சிபுரம் ஊராட்சிக்கு உட்பட்ட கிராமமாகும். இது திருநெல்வேலி-கன்னியாகுமரி மாவட்ட எல்லையில் அமைந்துள்ளது.\nகன்னன்குளம் அஞ்சல் நிலையம், அரசு ஆரம்ப சுகாதாரநிலையம் ஆகியவையும் இங்கு அமைந்துள்ளன.\n\nSection::::அமைவிடம்.\nஇது கன்னியாகுமரி-தூத்துக்குடி நெடுஞ்சாலையில் கன்னியாகுமரியிலிருந்து சுமார் 15 கி.மீ. தொலைவில் அமைந்துள்ளது. இது கூடன்குளம் அணுமின்நிலையத்தின் மிக அருகாமையில் இந்து மகா சமுத்திரத்தின் கடற்கரை ஓரம் அமைந்துள்ளது.\nSection::::தொழில்கள்.\nபெரும்பாலான மக்கள் விவசாய முக்கிய தொழிலாக கொண்டுள்ளனர். முக்கிய பயிர்களாக பிச்சி, மல்லி பூக்கள் பயிர்களாக பயிரிடப்படுகின்றன. தென்னை, வாழை, கீரை, நெல், கிழங்குகள் போன்றவையும் பயிரிடப்படுகின்றனர்.\nSection::::விளையாட்டு.\nதமிழ்நாடு கபடி அணியில் இடம்பெற்றுள்ள விஜின் என்பவர் இவ்வூரை சார்ந்தவர் என்பது குறிப்பிடத்தக்கது.\n\nSection::::பள்ளிகள்.\nSection::::இந்து மேல்நிலைப்பள்ளி.\nஇது 1964-ம் ஆண்டு பிச்சை நாடார் என்பவரால் ஆரம்பிக்கப்பட்டது.\n\n"}
{"id": "246827", "url": "https://ta.wikipedia.org/wiki?curid=246827", "title": "வாதரவத்தை", "text": "வாதரவத்தை\n\nவாதரவத்தை, இலங்கையின் யாழ்ப்பாண மாவட்டத்தில் வலிகாமப் பிரிவில் உள்ள வலிகாமம் கிழக்கு பிரதேச செயலாளர் பிரிவில் உள்ள ஒரு ஊர் ஆகும்.\n\n"}
{"id": "246828", "url": "https://ta.wikipedia.org/wiki?curid=246828", "title": "அபிதா", "text": "அபிதா\n\nஅபிதா ஒரு இந்தியத் திரைப்பட நடிகை ஆவார். இவர் கேரளத்தை பூர்வீகமாக கொண்டவர் ஆவார். இவர் தமிழ்த் திரைப்படங்களிலும் தமிழ் தொலைக்காட்சித் தொடர்களிலும் நடித்து வருகிறார். விக்ரம் நடித்த சேது திரைப்படத்தில் முக்கிய கதாப்பாத்திரத்தில் நடித்ததன் மூலமாகவும், சன் தொலைக்காட்சியில் 2007 முதல் 2013 வரை ஒளிபரப்பான 'திருமதி செல்வம்' நெடுந்தொடரின் \"அர்ச்சனா\" கதாப்பாத்திரத்தின் மூலமாகவும் புகழ்பெற்றார்.\n"}
{"id": "246837", "url": "https://ta.wikipedia.org/wiki?curid=246837", "title": "மிதிவெடிகள் தடைக்கான பன்னாட்டு இயக்கம்", "text": "மிதிவெடிகள் தடைக்கான பன்னாட்டு இயக்கம்\n\nமிதிவெடிகள் தடைக்கான பன்னாட்டு இயக்கம் அல்லது கண்ணிவெடிகள் தடைக்கான பன்னாட்டு இயக்கம் (\"International Campaign to Ban Landmines\" ICBL) தனிநபரெதிர்ப்பு மிதிவெடிகளையும் கொத்துக் குண்டுகளையும் இல்லாத உலகிற்காகவும் இவ்வெடிகளால் பாதிக்கப்பட்டவர்களின் உரிமைகள் காக்கப்படவும் அவர்களுக்கு முழுமையான வாழ்வு அமையவும் பாடுபடும் அரசு சார்பற்ற அமைப்புகளின் கூட்டணியாகும்.\n\n1992ஆம் ஆண்டில் ஒருபோன்ற மனித உரிமைகள் கண்காணிப்பகம், பன்னாட்டு மெடிகோ, பன்னாட்டு மாற்றுத் திறனாளர் அமைப்பு, மனித உரிமைகளுக்கான மருத்துவர்கள், அமெரிக்க முன்னாள் வியத்நாம் வீரர்கள் சங்கம், மிதிவெடி பரிந்துரைக் குழு உள்ளிட்ட ஆறு அமைப்புகள் தங்கள் பொதுவான இலக்குகளை எட்ட ஒருங்கிணைந்து செயல்பட உடன்பட்டன. அப்போது உருவான இக்கூட்டணி வளர்ந்து 100 நாடுகளில் செயல் உறுப்பினர்களைக் கொண்டுள்ளது; பெண்கள், குழந்தைகள், முன்னாள் வீரர்கள், சமயக் குழுக்கள், சுற்றுச்சூழலாளர்கள், மனித உரிமையாளர்கள், ஆயுதக் கட்டுப்பாட்டாளர்கள், அமைதி மற்றும் முன்னேற்றம் குறித்து குவியப்படுத்திய குழுக்களாக இவர்கள் இயங்குகின்றனர். குறிப்பிடதக்கதோர் ஆதரவாளராக டயானா, வேல்ஸ் இளவரசி இருந்தார்.\n\nமிதிவெடி தடுப்பு உடன்பாட்டை (ஒட்டாவா உடன்படிக்கை) உருவாக்குவதில் மேற்கொண்ட முயற்சிகளுக்காக 1997ஆம் ஆண்டில் இந்த அமைப்பிற்கும் இதன் நிறுவன ஒருங்கிணைப்பாளரான, ஜோடி வில்லியம்சிற்கும் இணையாக அமைதிக்கான நோபல் பரிசு வழங்கப்பட்டது. ஒட்டாவா உடன்படிக்கையின்படி கண்ணிவெடிகளின் பயன்பாடு, தயாரிப்பு, சேமிப்பு, மாற்றுகை தடை செய்யப்படுகின்றது. இந்த உடன்பாடு கண்டமை இந்த இயக்கத்தின் மிகப்பெரும் வெற்றியாக கருதப்படுகின்றது.\n\n\n"}
{"id": "246839", "url": "https://ta.wikipedia.org/wiki?curid=246839", "title": "சீதாமர்கி கோயில்", "text": "சீதாமர்கி கோயில்\n\nசீதாமர்கி கோயில் பீகார் மாநிலத்திலுள்ள சீதாமர்கி மாவட்டத்தில் உள்ளது.\n\nSection::::அமைவிடம்.\nஅலகாபாத்துக்கும் வாரணாசிக்கும் இடையேயுள்ள சீதாமர்கி என்னுமிடத்தில் சீதைக்கான கோயில் உள்ளது.\n\nSection::::கதை.\nவால்மீகி ஆசிரமத்தில் லவன், குசன் வளரும்போது, இராமர் அனுப்பிய அசுவமேத யாகக் குதிரை இவ்விடத்திற்கு வந்ததாகவும், அது இராமர்க்குரியது எனத் தெரியாமல் லவன், குசன் அதனைக் கட்டிவைத்ததாகவும், அதனை விடுவிக்க ராமர் வந்ததாகவும், அப்போது இராமருக்கும் லவன், குசன் ஆகியோருக்கும் இடையே சண்டை நடந்ததாகவும், அப்போது சீதை வெளியே வந்து இராமரிடம் பிள்ளைகளைப் பற்றிக் கூறிவிட்டு, பிள்ளைகளை ராமரிடம் ஒப்படைத்துவிட்டு பூமிக்குள் சென்றதாகவும் வாய்மொழியாக ஒரு கதையை அங்கு கூறுகின்றனர். இந்த இடம் சீதாமடி எனப்படுகிறது.\n\nSection::::கலை.\nஅழகான மரங்கள் சூழ்ந்திருக்க சுற்றிலும் நீர்நிலையோடு அமைந்துள்ள இக்கோயிலின் வளாகத்தில் சீதையின் கதையைக் கூறும் பல சிற்பங்களும் ஓவியங்களும் மிகவும் நேர்த்தியாக கலையம்சத்தோடு அமைக்கப்பட்டுள்ளன.\n\n"}
{"id": "246878", "url": "https://ta.wikipedia.org/wiki?curid=246878", "title": "தமிழகத்தில் இலங்கைத் தமிழ் அகதிகள்", "text": "தமிழகத்தில் இலங்கைத் தமிழ் அகதிகள்\n\nதமிழகத்தில் இலங்கைத் தமிழ் அகதிகள் என்பது இலங்கையில் நடைபெற்ற உள்நாட்டு போரின் போது பாதிக்கப்பட்டு தங்கள் உடைமைகளை இழந்து, அகதிகளாக தமிழகத்திற்கு வருகை தந்த இலங்கைத் தமிழர்களை குறிப்பதாகும். இலங்கையில் இரு வகையான தமிழர்கள் உள்ளனர். 1.பூர்வீகத் தமிழர்கள். 2. ஆங்கிலேயர் ஆட்சிக் காலத்தில், தமிழகத்தில் இருந்து இலங்கையின் மலையகப் பகுதிகளில் தேயிலைத் தோட்டங்களை உருவாக்கவும், பராமரிக்கவும் அழைத்துச் செல்லப்பட்ட மலையகத் தமிழர்கள். 2012 ஆம் ஆண்டு இலங்கை அரசின் மக்கள் தொகை கணக்கின் படி இந்தியப் பூர்வீகத் தமிழர்கள் 839,504 பேரும், இலங்கையின் பூர்வீகத் தமிழர்கள் 2,269,266 பேரும் இலங்கையில் வசித்து வருகின்றனர். \n\nSection::::அகதியாக தமிழகம் வருகை.\nஇலங்கையில் ஏற்பட்ட இன மோதல்களின் தொடர்ச்சியாக உயிரைக் காத்துக் கொள்வதற்காக எந்த வித பாதுகாப்புமில்லாத மீன்பிடிப் படகுகளில் 1983ம் ஆண்டு முதன் முதலில் அகதியாக இந்தியா நோக்கி தமிழர்கள் வந்தனர். வசதி வாய்ப்புள்ள சிலர் விமானம் மூலமும் தமிழகத்திற்கு வருகை தந்தனர். தொடர்ந்து 1983-1987, 1989-1991, 1996-2003, 2006-2010 ம் ஆண்டுகளிலும் தமிழர்கள் அகதிகளாக தமிழகம் நோக்கி வந்தனர். தமிழக மறுவாழ்வுத்துறை அலுவலகத்தின் கணக்கின் படி இக்காலப்பகுதியில் மொத்தமாக 3,03,076 பேர் இலங்கையில் இருந்து அகதிகளாக தமிழகம் நோக்கி வந்துள்ளனர். \n\nSection::::தமிழகத்தில் அகதி முகாம்கள்.\nஅகதிகளாக தமிழகத்திற்கு வருகை தரும் இலங்கைத் தமிழர்களுக்காக மண்டபத்தில் ஏற்கனவே ஆங்கிலேயர் ஆட்சிக் காலத்தில் அமைக்கப்பட்டிருந்த முகாம் தற்காலிக இடைத்தங்கல் முகாமாக மாற்றப்பட்டது. அகதியாக வரும் மக்களை இங்கு வைத்து அவர்கள் உண்மையான அகதிகள் தானா என்பதை உறுதி செய்த பின்னர் தமிழகத்தின் பல்வேறு பகுதிகளிலும் அமைக்கப்பட்ட தற்காலிக முகாம்களுக்கு அனுப்பி வைக்கப்பட்டனர். போராளிக் குழுக்களைச் சார்ந்தவர்கள் எனச் சந்தேகிக்கப்படும் பட்சத்தில் மண்டபத்தில் உள்ள தடுப்பு முகாம்களிலோ அல்லது செங்கல்பட்டு மற்றும் பூந்தமல்லியில் இருந்த சிறப்பு முகாம்களிலோ தடுத்து வைக்கப்பட்டனர். தமிழகத்தில் மண்டபம், கொட்டப்பட்டு ஆகியவை இடைத்தங்கல் முகாம்களாக அமைக்கப்பட்டு தற்போது தற்காலிக முகாம்களாக மாற்றப்பட்டுள்ளது. சென்னையில் உள்ள கும்முடிப்பூண்டி, புழல், ஈரோட்டில் உள்ள பவாணிசாகர், திருச்சியில் உள்ள கொட்டப்பட்டு, வாழவந்தான்கோட்டை, இராமநாதபுரத்தில் உள்ள மண்டபம் ஆகிய முகாம்கள் அளவில் பெரிய முகாம்கள் ஆகும். இங்கு ஒவ்வொரு முகாமிலும் சுமார் 500 முதல் 1500 குடும்பங்கள் வரை தங்க வைக்கப்பட்டுள்ளனர்.\nஓரளவு பொருளாதார வசதியுடன் வருகை தந்தவர்கள் காவல்துறைப் பதிவுடன் முகாம்களுக்கு வெளியே சென்று வசிக்க அனுமதிக்கப்பட்டனர். இவர்கள் குறிப்பிட்ட காலத்திற்கு ஒரு முறை காவல் நிலையம் அல்லது மாவட்ட நிர்வாகத்திடம் தங்களது பதிவுகளை அல்லது அனுமதிகளை புதுப்பித்துக் கொள்ள அறிவுறுத்தப்பட்டனர்.\n\nதற்போது தமிழகத்தில் உள்ள 110 முகாம்களில் சுமார் 20 ஆயிரம் குடும்பங்களைச் சார்ந்த 65000 பேர் வசித்து வருகின்றனர். இவர்களைத் தவிர முகாம்களுக்கு வெளியே சுமார் 35000 பேர் வசித்து வருகின்றனர்.\n\nSection::::தமிழக அரசின் உதவிகள்.\nதமிழகத்தைப் பொறுத்தவரை எந்தக் கட்சி ஆட்சிக்கு வந்தாலும் இலங்கைத் தமிழர்களுக்கு பாராபட்சம் காட்டாமல் முடிந்த வரை உதவித் திட்டங்களை அறிவித்து செயல்படுத்தியுள்ளன.\n\nSection::::வீடு மற்றும் சுகாதாரம்.\nமுகாம்களில் மக்கள் வசிப்பதற்கு ஆரம்பத்தில் பத்துக்கு பத்து என்ற அளவில் தற்காலிக குடியிருப்புகள் ஏற்படுத்திக் கொடுக்கப்பட்டது. தொடர்ந்து வந்த காலங்களில் அவை ஓரளவு நிரந்தர வீடுகளாக அமைத்துக் கொடுக்கப்பட்டது. இருப்பினும் இது அனைத்து முகாம்களிலும் முழுமையாக நடைபெறவில்லை. இன்னும் ஒரு சில முகாம்களிலும் வீடுகளின் தேவை இருந்து கொண்டுதான் உள்ளது. அரசும் தொடர்ந்து வீடுகள் அமைப்பு, திருத்தம் போன்ற பணிகளை செய்து கொண்டிருக்கிறது.\nஒரு சில முகாம்களில் தொண்டு நிறுவனங்களுடன் இணைந்தும் வீடுகள் அமைத்துக் கொடுத்தல் மற்றும் திருத்தப் பணியினை அரசு மேற்கொண்டது. உதாரணமாக திருநெல்வேலியில் கங்கைகொண்டான் என்னும் இடத்தில் பலநோக்கு சமூக சேவை மையத்துடன் இணைந்து புதிய நிரந்தர வீடுகள் அமைத்துக் கொடுக்கப்பட்டுள்ளது. இதே போல திண்டுக்கல் மாவட்டம் பழனி அருகே சிவகிரிப்பட்டியில் ஆபர் என்னும் நிறுவனத்தினாலும், சிவகங்கை மாவட்டம் கௌரிப்பட்டி என்னும் இடத்தில் அட்ரா இந்தியா என்னும் நிறுவனத்தினாலும் நிரந்தர வீடுகள் அமைத்துக் கொடுக்கப்பட்டுள்ளது.\nகழிவறை மற்றும் குழியலறைகளைப் பொறுத்தவரையில் அரசு மட்டுமின்றி முகாம்களில் பணியாற்றிடும் தொண்டு நிறுவனங்களின் மூலமும் செய்து கொடுக்கப்பட்டுள்ளது. \nநீர் தேவையும் இயன்றவரை அரசினால் முழுமையாக செய்து கொடுக்கப்பட்டுள்ளது.\nவீடுகள், சுகாதார வசதி மற்றும் நீர் வசதிகளைப் பொறுத்தவரையில் சில இடங்களில் தேவைகள் இருப்பினும் உள்ளூர் மக்களுடன் ஒப்பிடும் போது ஓரளவு மேம்பட்ட நிலையே அகதி முகாம்களில் காணப்படுகிறது.\n\nSection::::மின்சாரம்.\nஅகதி மக்கள் பயன்படுத்திடுவதற்காக இலவச மின்சாரம் வழங்கப்படுகிறது. மின்சாரத்திற்கான செலவினங்களை தமிழக மறுவாழ்வுத்துறையே ஏற்றுக் கொண்டுள்ளது..\n\nSection::::உதவித்தொகை.\nஇலங்கைத் தமிழர்கள் தங்களது அன்றாட தேவைகளைப் பூர்த்தி செய்து கொள்வதற்காக அரசினால் 1990ம் ஆண்டுகளில் மாதம் ஒன்றிற்கு ரூ.144 ஆக கொடுக்கப்பட்ட உதவித் தொகை தொடர்ந்து வந்த காலங்களில் 288, 400 என மாற்றம் செய்யப்பட்டு தற்போது, குடும்பத் தலைவர் ஒருவருக்கு ரூ.1000ம், 12 வயதிற்கு மேற்பட்ட குடும்பத் தலைவர் அல்லாதவர்களுக்கு ரூ.750ம் 12 வயதிற்கு கீழே உள்ள குழந்தைகளுக்கு ரூ.400ம் ஆக வழங்கப்படுகிறது. \n\nSection::::மானிய விலையில் உணவுப் பொருட்கள்.\nமானிய விலை உணவுப் பொருட்களைப் பொறுத்த வரையில் எட்டு வயது பூர்த்தியடைந்தவர்களை பெரியவர்கள் எனக் கணக்கில் கொண்டு பெரியவர்களுக்கு மாதாந்தம் 12 கிலோ அரிசியும் குழந்தைகளுக்கு மாதாந்தம் ஆறு கிலோ அரிசியும் இலவசமாக வழங்கப்படுகிறது. போக்குவரத்துச் செலவினங்களுக்காக மட்டும் 57 பைசா என்ற வகையில் அரிசிக்கு மக்களிடம் இருந்து பணம் பெறப்பட்டது. ஆனால் தற்போது ஒரு குடும்பத்திற்கு 20 கிலோ வரையிலும் முற்றிலும் இலவசமாகவே வழங்கப்படுகிறது. மிகுதியான அரிசிக்கு மட்டும் இந்தத் தொகை பெறப்படுகிறது. \n\nமண்ணென்ணெய், சீனி, கோதுமை, பாமாயில், உளுந்து, பருப்பு போன்ற ஏனைய பொருட்களும் சராசரி தமிழக ரேசன் அட்டைதாரர்களுக்கு வழங்கப்படும் மானிய விலையிலேயே வழங்கப்படுகிறது. இவற்றில் மண்ணென்ணெய் மற்றும் சீனி மட்டுமே ஆரம்ப காலங்களில் அகதி மக்களுக்கு வழங்கப்பட்டு வந்தது. ஏனைய பொருட்கள் அனைத்தும் கடந்த சில வருடங்களாகவே அகதி மக்களுக்கும் விரிவுபடுத்தப்பட்டு வழங்கப்படுகிறது.\n\nSection::::ஆடைகள், பாத்திரங்கள்.\nஆண்டிற்கொருமுறை அரசினால் துணிமனிகள் வழங்கப்பட்டு வந்தது. கடந்த சில ஆண்டுகளாக துணிமனிகளின் மதிப்பிற்கான கூப்பன் மக்களுக்கு வழங்கப்பட்டு அவற்றைக் கொண்டு கோ-ஆப் டெக்ஸ் சில் மக்கள் தங்களுக்கு வேண்டிய துணிகளை எடுத்துக் கொள்வதற்கு வழி செய்து கொடுக்கப்பட்டுள்ளது. ஆண்கள் எனில் வேட்டி, துண்டு, பணியன், பாய், பெட்சீட் போன்றவை வாங்குவதற்கும், பெண்கள் எனில் சேலை, பாவாடை, ஜாக்கெட், பெட்சீட், துண்டு, பாய் போன்றவை வாங்குவதற்கும் அரசினால் நிர்ணயிக்கப்பட்ட விலையில் கூப்பன்கள் வழங்கப்படுகிறது. இதே போன்று சிறுவர்களுக்கும் அவர்களுக்குரிய ஆடைகள் வாங்குவதற்கான கூப்பன்கள் வழங்கப்படுகிறது. இவற்றைக் கொண்டு மக்கள் தங்களுக்குத் தேவையான ஆடைகளை வாங்கிக் கொள்ள இயலும்.\nஇரண்டு வருடத்திற்கு ஒரு முறை அரசினால் ரூ.250 மதிப்புள்ள அலுமினிய பாத்திரங்கள் வழங்கப்படுகிறது.\n\nஇவை தவிர தமிழக மக்களுக்கு நடைமுறைப்படுத்தப்படும் அரசின் பெரும்பாலான சமூக நலப் பாதுகாப்பு நலத்திட்டங்கள் இலங்கைத் தமிழர்களுக்கும் விரிவுபடுத்தப்பட்டுள்ளது. அவற்றில் சில…\n\n\nSection::::கல்வி.\nSection::::ஆரம்பக் கல்வி.\nஇலங்கையில் இருந்து அகதியாக வரும் மாணவர்கள் எந்த வித உரிய ஆவணங்களும் இல்லாமல் பெற்றோர்கள் வழங்கும் உறுதி மொழியின் அடிப்படையில் பள்ளித் தலைமையாசிரியரின் ஒப்புதலுடன் பள்ளிகளில் சேர்த்துக் கொள்ளப்பட்டனர். ஆரம்பக் கல்வி முதல் 12ம் வகுப்பு வரையில் அரசுப் பள்ளிகளில் இலவசமாக கல்வியைத் தொடர அனுமதிக்கப்பட்டனர். தமிழக மாணவர்களுக்கு வழங்கப்படும் இலவச பாடப்புத்தகம், குறிப்பேடுகள், மிதிவண்டி, மடிக்கணினி போன்றவையும் அகதி மாணவர்களுக்கும் வழங்கப்பட்டது.\n\nSection::::உயர்நிலைக் கல்வி.\nகல்லூரிக் கல்விக்கு ஆரம்ப காலத்தில் சிறப்பு இட ஒதுக்கீடு வழங்கப்பட்டு பொறியியல் கல்வியில் பத்து இடங்கள், மருத்துவ கல்வியில் பத்து இடங்கள், சட்டப் படிப்பில் ஐந்து இடங்கள், வேளாண் கல்லூரியில் ஐந்து இடங்கள், பல்தொழிற்நுட்பக் கல்லூரியில் 20 இடங்கள் என அகதி மாணவர்களுக்கு வாய்ப்புகள் வழங்கப்பட்டது. \n\nஆனால் சென்னை உயர் நீதிமன்றத்தில் தொடரப்பட்ட ஒரு வழக்கில் வழங்கப்பட்ட தீர்ப்பையடுத்து இந்த சிறப்பு இட ஒதுக்கீடுகள் நிறுத்தப்பட்டது. சில ஆண்டுகள் இலங்கைத் தமிழ் அகதி மாணவர்கள் பொறியியல் மற்றும் மருத்துவக் கல்வியைத் தொடர இயலாத நிலை இருந்தது. தொடர்ந்து வந்த காலங்களில் தமிழக அரசின் உதவியோடு பொறியியல் கல்விக்கான வாய்ப்புகள் கிடைக்கப்பெற்றாலும் இன்று வரை அரசு மருத்துவக் கல்லூரிகளில் இலங்கைத் தமிழ் அகதி மாணவர்கள் சேர்த்துக் கொள்ளப்படுவது இல்லை. ஒரு சில மாணவர்கள் மட்டும் தனியார் மருத்துவக் கல்லூரிகளில் பயின்று வருகின்றனர்.\n\nதமிழ்நாட்டில் பள்ளிக் கல்வியை நிறைவு செய்யும் இலங்கைத் தமிழ் அகதி மாணவர்களும் பொறியியல் கல்லூரிகளுக்கான பொதுக் கலந்தாய்வில் பொதுப் பிரிவின் கீழ் கலந்து கொள்ளலாம் என்று தமிழக அரசினால் உத்தரவிடப்பட்டது. இதனைத் தொடர்ந்து தகுதியுள்ள இலங்கைத் தமிழ் அகதி மாணவர்கள் பொறியியல் கல்விக்கான பொதுக் கலந்தாய்வில் கலந்து கொண்டு பொறியியல் கல்வியைத் தொடர்ந்து வருகின்றனர்.\n\n\nSection::::வேலை வாய்ப்பு.\nஅகதி மக்களுக்கு என சிறப்பு வேலை வாய்ப்புகள் எதுவும் அரசினால் உருவாக்கிக் கொடுக்கப்படவில்லை. ஆரம்ப காலங்களில் வேலை வாய்ப்பிற்காக முகாமினை விட்டு வெளியே செல்வதற்கான கட்டுப்பாடுகளும் இருந்தது. தற்போது அவை படிப்படியாக குறைந்துள்ளது. முகாம்களின் அமைவிடத்திற்கேற்ப தங்களுக்கு கிடைக்கும் வேலைகளை அகதி மக்கள் செய்து வருகின்றனர். குறிப்பாக வண்ணப் பூச்சுப் பணிகளில் பெரும்பாலான அகதி மக்கள் ஈடுபடுகின்றனர். படித்த சிலர் தனியார் நிறுவனங்களில் பணி புரிகின்றனர். அகதி மக்களுக்கு அரசு வேலை வாய்ப்புக்கான அனுமதிகள் இல்லை. சில நேரங்களில் தகுதி இருந்தும் கூட தனியார் நிறுவனங்களில் அகதி என்ற காரணத்தினால் வேலை வாய்ப்பு மறுக்கும் சம்பவங்களும் உண்டு. முகாம்களில் பணியாற்றி வரும் தொண்டு நிறுவனங்கள் சில தொழிற்பயிற்சிகள் வழங்கி சிறு தொழில் முயற்சிகளுக்கான உதவிகள் வழங்குகின்றன. \n\nSection::::தணிக்கை/அனுமதிகள்.\nஆரம்ப காலங்களில் அகதி மக்கள் குடியிருப்புகள் பாதுகாப்பு வலயங்கள் போன்றே இயங்கின. ஒவ்வொரு முகாமிலும் காவல்துறை அலுவலர்கள், புலனாய்வுத்துறை அலுவலர்கள் இருப்பார்கள். அவர்களின் அனுமதி பெற்றே வெளியே செல்ல வேண்டும். மாலைக்குள் இருப்பிடம் திரும்ப வேண்டும் போன்ற கட்டுப்பாடுகள் இருந்தது. காலப்போக்கில் கட்டுப்பாடுகள் குறைந்து, அகதி மக்களும் தமிழக மக்களைப் போன்றே நடமாடும் நிலை ஏற்பட்டிருந்தாலும் கூட, இன்றும் அகதி மக்களை அரசு அதிகாரிகள் தணிக்கை என்னும் கணக்கெடுக்கும் முறை நடைமுறையில் உள்ளது. ஒவ்வொரு மாதமும் முதல் மற்றும் மூன்றாம் ஞாயிற்றுக் கிழமைகளில் முகாம் வருவாய் ஆய்வாளர் மற்றும் புலனாய்வுத் துறையினரால் அகதி மக்கள் கணக்கெடுப்பு நடைபெறும். இதில் அனைத்து மக்களும் தவறாது சமூகமளிக்க வேண்டும். இன்றும் சில முகாம்களில் முகாம்களுக்குள்ளேயே புலனாய்வுத்துறை, காவல்துறை போன்றோரின் கண்காணிப்பு உள்ளது. அகதி மக்கள் முகாமினை விட்டு வெளியூர்களுக்கு செல்வதாயின் வட்டாட்சியரிடம் அனுமதி பெற்றே செல்ல வேண்டும்.\n\nSection::::அடையாள அட்டை.\nஇலங்கைத் தமிழ் அகதி மக்களுக்கு அவர்களின் அடிப்படை விபரங்கள் மற்றும் குடும்ப புகைப்படத்துடன் கூடிய குடும்ப அடையாள அட்டைகள் வழங்கப்பட்டது. அகதியாக மண்டபம் முகாமில் பதிவு செய்யப்பட்ட உடனே இத்தகைய அடையாள அட்டைகள் வழங்கப்படும். கடந்த 2007ம் ஆண்டு முதல் முகாம்களில் உள்ள அகதி மக்களுக்கு தனிநபர் அடையாள அட்டைகள் வழங்கப்பட்டது. அகதி மக்களின் விபரங்கள் முழுமையாக சேகரிக்கப்பட்டு தேசிய தகவல் மையத்தின் உதவியுடன் அடையாள அட்டைகள் தயாரிக்கப்பட்டு மறுவழ்வுத்துறை மற்றும் மாவட்ட நிர்வாகத்தின் மூலம் வழங்கப்பட்டுள்ளது. \n\nஇந்திய அரசின் திட்டமான ஆதார் அடையாள அட்டைகள் வழங்கும் திட்டத்தின் கீழும் அடையாள அட்டைகள் இலங்கைத் தமிழ் அகதி மக்களுக்கும் பதிவு செய்து வழங்கப்பட்டுள்ளது.\n\nSection::::தொண்டு நிறுவனங்களும் உதவிகளும்..\nஇலங்கைத் தமிழ் அகதி மக்களிடையே பணி செய்வதாயின் தமிழக அரசின் மறுவாழ்வுத்துறை அனுமதி பெற்றே பணிகளைத் தொடர முடியும். அந்த வகையில் பல்வேறு தொண்டு நிறுவனங்கள் தமிழக அரசின் மறுவாழ்வுத்துறையின் அனுமதியுடன் இலங்கைத் தமிழ் அகதி மக்களுக்கு மறுவாழ்வுப் பணிகளை செய்து வருகின்றன. அவற்றுள் குறிப்பிடத் தக்கவை,\n\nSection::::ஈழ ஏதிலியர் மறுவாழ்வுக் கழகம்.\nஈழ ஏதிலியர் மறுவாழ்வுக் கழகம் என்பது இலங்கைத் தமிழ் அகதி மக்களுக்காக இலங்கைத் தமிழ் மக்களால் நடத்தப்பட்டு வரும் தொண்டு நிறுவனம் ஆகும். ஆரம்ப காலம் முதலே இலங்கைத் தமிழ் அகதி முகாம்களில் பணி செய்து வருகிறது. குழுக் கட்டமைப்புகள், கல்விக்கான உதவிகள், சுய உதவிக் குழுக்களை உருவாக்குதல், சான்றிதழ்கள் தொடர்பான விழிப்புணர்வு என்ற வகையில் இதன் பணிகள் உள்ளன.\n\nSection::::ஜே. ஆர். எஸ்.\nஜே.ஆர்.எஸ் ம் ஆரம்ப காலம் தொட்டே இலங்கைத் தமிழ் அகதி மக்களுக்காக பணியினைச் செய்து வருகிறது. இது முகாம்களில் மாலைநேரக் இலவச பயிற்சி மையங்களை நடத்தி வருகிறது.\n\nSection::::அட்ரா இந்தியா.\nஅட்ரா இந்தியா – இந்நிறுவனம் 2004ம் ஆண்டிற்குப் பின்னரே அகதி முகாம்களில் பணியாற்றத் தொடங்கியது. இருப்பினும் இந்நிறுவனம் முகாம்களில் கழிவறைகள் அமைப்பு, நிரந்தர வீடுகள் அமைப்பு போன்ற பணிகளுக்கு முக்கியத்துவம் கொடுத்து தனது பணிகளை மேற்கொண்டது. தற்போது வாழ்வாதாரத்தை மேம்படுத்துவதற்கான பயிற்சிகள், கடன் உதவிகள் போன்ற திட்டங்களை நடைமுறைப்படுத்தி வருகிறது.\n\nSection::::லெபரா இந்தியா.\nலெபரா இந்தியா – குழந்தைகள் ஊட்ட நலத்திட்டத்தை செயற்படுத்தி வருகிறது. குழந்தைகளுக்கான ஊட்டச்சத்து உணவுகள் வழங்குதல், கல்விக்கான உபகரணங்கள் வழங்குதல் போன்ற பணிகளை மேற்கொண்டு வருகிறது. \n\nபல்நோக்கு சமூக சேவை மையங்கள் தங்கள் அமைவிடத்திற்கு அருகில் உள்ள முகாம்களில் தங்களது நிதி வளத்திற்கு ஏற்ப தங்களால் இயன்ற பணிகளை செய்து வருகின்றனர். வீடமைப்பு, கழிவறை அமைப்பு, தொழிற்பயிற்சிகள் என்பன இவற்றின் பணிகளில் குறிப்பிடத்தக்கவை.\n\nSection::::அரசு நிர்வாகம்.\nஇந்தியாவைப் பொறுத்தவரையில் அகதிகளுக்கு மத்திய அரசு உதவிகளைப் பெற்று மாநில அரசே அவர்களை பராமரித்து வருகின்றது. அகதி மக்களுக்கான செயல் திட்டங்களை மாநில அரசு நடைமுறைப்படுத்தி அவற்றை மத்திய அரசுக்கு சமர்ப்பித்து உரிய செலவினத்தை பெற்றுக் கொள்ளும் முறை பின்பற்றப்படுகிறது. இருப்பினும் இலங்கைத் தமிழர்களின் நலன்களைப் பொறுத்தவரையில் மத்திய அரசின் உதவி மட்டுமின்றி பல்வேறு திட்டங்களில் மாநில அரசும் தனது முழுமையான பங்களிப்பை வழங்கி வருகின்றது.\n\nதமிழக அரசின் மறுவாழ்வுத்துறை அலுவலகம் சென்னையில் உள்ள எழிலகத்தின் நான்காம் தளத்தில் அமைந்துள்ளது. இங்கு மறுவாழ்வுத்துறை ஆணையர் மற்றும் பிற அலுவலர்கள் உள்ளனர். மறுவாழ்வுத்துறையின் கீழ் ஒவ்வொரு மாவட்டத்திலும் மாவட்ட ஆட்சியர், மாவட்ட ஆட்சியரின் நேர்முக உதவியாளர் (பொது), அகதிகளுக்கென சிறப்பு வட்டாட்சியர் போன்றோர் அகதி மக்களுக்கான பொறுப்பாக உள்ளனர். மேலும் முகாம்கள் அமைந்துள்ள தாலுக்காவினைச் சார்ந்த வட்டாட்சியரின் கண்காணிப்பில் முகாம்கள் இருக்கும். ஒவ்வொரு முகாமிற்கும் அகதிகள் பணிகளை மேற்கொள்வதற்கென வருவாய் ஆய்வாளர்கள் நியமிக்கப்பட்டுள்ளனர்.\n"}
{"id": "246885", "url": "https://ta.wikipedia.org/wiki?curid=246885", "title": "தாத்தா", "text": "தாத்தா\n\nதாத்தா (\"grandfather\") என்பது உறவுமுறையைக் குறிக்கும் பெயர்ச்சொல்லாகும். தாய் மற்றும் தந்தையின் தந்தை தாத்தா என்ற உறவுமுறை பெயரால் அழைக்கப்படுகிறார்.\n\nதென்னிலங்கை முசுலிம்களிடையே தாத்தா என்ற சொல் தமக்கையைக் குறிக்கப் பயன்படுத்தப்படுகிறது. இதில் முதலாவது தா எழுத்து வந்தான் என்பதில் வரும் \"தா\" போன்று மொழியப்படுகிறது.\n\nSection::::கூட்டுக்குடும்பத்தில்.\nகூட்டுக்குடும்ப வாழ்க்கை முறையில் குடும்பத்தின் தலைவனாக பொதுவாக தாத்தாவே செயல்படுகிறார். கூட்டுக்குடும்ப வாழ்க்கை அரிதாகிவிட்ட இக்காலத்தில் தாத்தாவின் முக்கியத்துவம் மறக்கப்பட்டுவிட்டது. தாத்தா என்பவர் குடும்பத்தில் மிக முக்கியமான நபராக திகழ்கிறார்.\n\nSection::::வேறு மொழிகளில்.\nசிங்கள மொழியில் தாத்தா (\"තාත්තා\") என்பது தந்தையைக் குறிக்கும்.\n\nSection::::தமிழ்த் தாத்தா.\nபேராசிரியர் உ.வே. சாமிநாதன் (உ.வே.சா.) தமிழ்த் தாத்தா என்று அன்புடன் அழைக்கப்படுகிறார்.\n"}
{"id": "246901", "url": "https://ta.wikipedia.org/wiki?curid=246901", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஏ", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஏ\n\nஐ.ஆர்.என்.எஸ்.எஸ்-1ஏ (IRNSS-1A) என்பது இந்திய பிராந்திய ஊடுருவும் துணைக்கோள்கள் வரிசையில் முதலாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது.\n\nSection::::உருவாக்கம்.\nஇச்செயற்கைக்கோளை இந்திய விண்வெளி ஆய்வு மையம் 125 கோடி இந்திய ரூபாய் மதிப்பில் உருவாக்கியது. இசஞ்சுட்டும் அமைப்பில் தன்னிறைவு அடையும் பொருட்டு இச்செயற்கைக்கோள் உருவாக்கப்பட்டது.\n\nSection::::ஏவுதல்.\nஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள ஏவுதளத்திலிருந்து 1 சூலை 2013 ஆம் ஆண்டு விண்ணில் செலுத்தப்பட்டு வெற்றிகரமாக புவி வட்டப்பாதையில் நிலை நிறுத்தப்பட்டது. இச்செயற்கைக்கோள் முதலில் 26 சூன் 2013 அன்று ஏவத் திட்டமிடப்பட்டு தொழில்நுட்பக் கோளாறு காரணமாய் தாமதமாகியது.\n"}
{"id": "246904", "url": "https://ta.wikipedia.org/wiki?curid=246904", "title": "பெர்ட்ராண்ட் பிக்கார்டு", "text": "பெர்ட்ராண்ட் பிக்கார்டு\n\nபெர்ட்ராண்ட் பிக்கார்டு (Bertrand Piccard) (பிறப்பு: 1 மார்ச் 1958) சுவிட்சர்லாந்து நாட்டு மனநல மருத்துவரும் மற்றும் வான் கப்பல் (Hot air balloon) ஆராய்ச்சியாளரும் ஆவார். 1 மார்ச் 1999ஆம் ஆண்டில், பிரியன் ஜோன்ஸ் என்ற வானோடியுடன், வெப்பக் காற்று பலூனில் (Hot air balloon) (வான் கப்பல்) உலகை வலம் வந்தவர்.\n\nசுவிட்சர்லாந்து, லூசன்னா நகரில் பிறந்தவர். இவரது தாத்தா அகஸ்டி பிக்கார்ட் வான் கப்பலை ஓட்டும் கலையில் நிபுனர். இவரது தந்தை ஜாக்கியுஸ் பிக்கார்ட் ஆழ்கடல் ஆராய்ச்சியாளர்.. சோலார் இம்பல்ஸ் எனும் நிறுவனத்தின் தலைவர் மற்றும் விமானி ஆவார்.\n\nவிமானியானா ஆண்ட்ரே போர்ஸ்பெர்க் உடன் இணைந்து, 13 ஆண்டு கால ஆய்வு முடிவில் எவ்வித எரிபொருள் இல்லாமல் சூரிய ஆற்றலால் மட்டுமே இயங்கும் சோலார் இம்பல்சு-2 விமானத்தை வடிவமைத்துள்ளார்.\n\n9 மார்ச் 2015 முதல் இவ்விமானத்தை ஆண்ட்ரே போர்ஸ்பெர்க்கும் தாமும் மாற்றி மாற்றி ஓட்டி, உலகை வலம் வர, அபுதாபியிலிருந்து புறப்பட்டு, மஸ்கட், அகமதாபாத், வாரணாசி, மியான்மர், சீனா,வட அமெரிக்கா, வடஆப்பிரிக்கா அல்லது தெற்கு ஐரோப்பா நாடுகளை, அரபுக் கடல், பசிபிக் பெருங்கடல் மற்றும் அட்லாண்டிக் பெருங்கடல் மேல் பறந்து கடந்து மீண்டும் அபுதாபியில் தரையிறங்க உள்ளனர்.\n\n\n"}
{"id": "246905", "url": "https://ta.wikipedia.org/wiki?curid=246905", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1சி", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1சி\n\nஐ.ஆர்.என்.எஸ்.எஸ்-1சி (IRNSS-1C) என்பது இந்திய பிராந்திய ஊடுருவும் துணைக்கோள்கள் வரிசையில் மூன்றாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது.\n\nSection::::உருவாக்கம்.\nஇச்செயற்கைக்கோளை இந்திய விண்வெளி ஆய்வு மையம் உருவாக்கியது. இடஞ்சுட்டும் அமைப்பில் தன்னிறைவு அடையும் பொருட்டு இச்செயற்கைக்கோள் உருவாக்கப்பட்டது.\n\nSection::::ஏவுதல்.\nஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள ஏவுதளத்திலிருந்து 15 அக்டோபர் 2014 ஆம் ஆண்டு விண்ணில் செலுத்தப்பட்டு வெற்றிகரமாக புவி வட்டப்பாதையில் நிலை நிறுத்தப்பட்டது.\n\n"}
{"id": "246907", "url": "https://ta.wikipedia.org/wiki?curid=246907", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1இ", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1இ\n\nஐ. ஆர். என். எஸ். எஸ். - 1இ (IRNSS-1E) என்பது மொத்தம் ஏழு செயற்கைக்கோள்களைக் கொண்ட இந்தியப் பகுதிக்கான இடஞ்சுட்டி செயற்கைக்கோள் அமைப்பின் ஐந்தாவது செயற்கைக்கோள் ஆகும். இச்செயற்கைக்கோள் 1425 கிலோகிராம் மேலேற்றல் எடை கொண்டது.\n\nSection::::ஏவுதல்.\nஆந்திர பிரதேச மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள சதீஸ் தவான் விண்வெளி மையத்தின் இரண்டாம் ஏவுதளத்திலிருந்து 20 சனவரி 2016 ஆம் ஆண்டு, இ.சீ.நே. 09:31 மணிக்கு, பி. எஸ். எல். வி. - சி31 ஏவுகலத்தின் மூலம் விண்ணில் செலுத்தப்பட்டு வெற்றிகரமாக துணை புவியிணக்க இடமாற்று சுற்றுப்பாதையில் நிலை நிறுத்தப்பட்டது. பின்னர், செயற்கைக்கோளிலுள்ள திரவ புவிச்சேய்மைநிலை இயக்கியின் உதவியுடன் புவியிணக்கச் சுற்றுப்பாதைக்கு உயர்த்தப்பட்டு நிலை நிறுத்தப்பட்டது.\n\n"}
{"id": "246909", "url": "https://ta.wikipedia.org/wiki?curid=246909", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1எஃப்", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1எஃப்\n\nஐ.ஆர்.என்.எஸ்.எஸ்-1எஃப் (IRNSS-1F) என்பது இந்திய பிராந்திய ஊடுருவும் துணைக்கோள்கள் வரிசையில் ஐந்தாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது. இச்செயற்கைக்கோள் 2016 ஆம் ஆண்டு ஏவத்திட்டமிடப்பட்டுள்ளது.\n\n"}
{"id": "246910", "url": "https://ta.wikipedia.org/wiki?curid=246910", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஜி", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஜி\n\nஐ. ஆர். என். எஸ். எஸ். - 1ஜி (IRNSS-1G) என்பது மொத்தம் ஏழு செயற்கைக்கோள்களைக் கொண்ட இந்தியப் பகுதிக்கான இடஞ்சுட்டி செயற்கைக்கோள் அமைப்பின் ஏழாவது மற்றும் கடைசி செயற்கைக்கோள் ஆகும். இச்செயற்கைக்கோள் 1425 கிலோகிராம் மேலேற்றல் எடை கொண்டது.\n\nSection::::ஏவுதல்.\nஆந்திர பிரதேச மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள சதீஸ் தவான் விண்வெளி மையத்தின் முதலாம் ஏவுதளத்திலிருந்து 28 ஏப்ரல் 2016 ஆம் ஆண்டு, இ.சீ.நே. 12:50 மணிக்கு, பி. எஸ். எல். வி. - சி33 ஏவுகலத்தின் மூலம் விண்ணில் செலுத்தப்பட்டு வெற்றிகரமாக துணை புவியிணக்க இடமாற்று சுற்றுப்பாதையில் நிலை நிறுத்தப்பட்டது. வரும் நாட்களில், செயற்கைக்கோளிலுள்ள திரவ புவிச்சேய்மைநிலை இயக்கியின் உதவியுடன் புவியிணக்கச் சுற்றுப்பாதைக்கு உயர்த்தப்பட்டு நிலை நிறுத்தப்படும்.\n\n"}
{"id": "246911", "url": "https://ta.wikipedia.org/wiki?curid=246911", "title": "மைசூர் ஸ்டேட் வங்கி", "text": "மைசூர் ஸ்டேட் வங்கி\n\nமைசூர் ஸ்டேட் வங்கி (ஆங்கிலம்:State Bank of Mysore) அல்லது ஸ்டேட் பாங்க் ஆஃப் மைசூர் என்பது இந்தியாவின் தேசியமயமாக்கப்பட்ட 26 வங்கிகளில் ஒன்றாகும். இது, இந்தியாவின் மிகப்பெரிய மற்றும் மிகமுக்கியமான வங்கியான பாரத ஸ்டேட் வங்கியின் துணை வங்கியாகும். இவ்வங்கி பெங்களூருவைத் தலைமையிடமாகக் கொண்டு செயல்பட்டு வருகிறது.\nSection::::ஒன்றிணைப்பு.\n2016 ஆம் ஆண்டில், மைசூர் ஸ்டேட் வங்கி உள்ளிட்ட ஐந்து பொதுத்துறை வங்கிகளான பிகானீர் மற்றும் ஜெய்ப்பூர் ஸ்டேட் வங்கி, ஐதராபாத் ஸ்டேட் வங்கி, பாட்டியாலா ஸ்டேட் வங்கி, ஸ்டேட் பேங்க் ஆஃப் திருவிதாங்கூர், மைசூர் ஸ்டேட் வங்கி ஆகிய வங்கிகள், பாரத ஸ்டேட் வங்கியுடன் ஒன்றிணைக்க திட்டமிடப்பட்டது, இதற்கு இந்திய அரசு 2017 பிப்ரவரி 15 ஆம் தேதி ஒப்புதல் அளித்தது. இறுதியாக 2017 மார்ச் 31 அன்று பாரத ஸ்டேட் வங்கியுடன் இணைக்கப்பட்டன.\n"}
{"id": "246917", "url": "https://ta.wikipedia.org/wiki?curid=246917", "title": "ஆண்ட்ரே போர்ஸ்பெர்க்", "text": "ஆண்ட்ரே போர்ஸ்பெர்க்\n\nஆண்ட்ரே போர்ஸ்பெர்க் (André Borschberg), சுவிட்சர்லாந்து நாட்டு வணிகரும் இராணுவ ஜெட் விமானியும் ஆவார். பெர்ட்ராண்ட் பிக்கார்டை தலைவராகக் கொண்ட சோலார் இம்பல்ஸ் திட்ட நிறுவனத்தின் இணை நிறுவனர் மற்றும் தலைமை நிர்வாக இயக்குனர் ஆவார்.\n\n7 சூலை 2010ஆம் ஆண்டில், சூரிய ஆற்றல் மூலம் இயங்கும் சோலார் இம்பல்ஸ் விமானத்தை, நீண்ட தொலைவிலும் அதிக உயரத்திலும், இரவிலும் பகலிலும் 26 மணி நேரம் வரை பறந்து காட்டி சாதனை படைத்தவர்.\n\nசோலார் இம்பல்ஸ்-1 எனும் சூரிய ஆற்றல் விமானத்தை மூன்று முறை இயக்கிக் காட்டியதன் மூலம், பன்னாட்டு விமான அமைப்பு, இவருக்கு எட்டு விருதுகள் வழங்கி சிறப்பு செய்தது.\n\nSection::::சோலார் இம்பல்ஸ்-2.\n9 மார்ச் 2015 முதல் சோலார் இம்பல்சு-2 விமானத்தை பெர்ட்ராண்ட் பிக்கார்டுடன் தாமும், மாறி மாறி ஓட்டிக் கொண்டு, உலகை வலம் வர, அபுதாபியிலிருந்து புறப்பட்டு, மஸ்கட், அகமதாபாத், வாரணாசி, மியான்மர், சீனா,வட அமெரிக்கா, வடஆப்பிரிக்கா அல்லது தெற்கு ஐரோப்பா நாடுகளை, அரபுக் கடல், பசிபிக் பெருங்கடல் மற்றும் அட்லாண்டிக் பெருங்கடல் மேல் பறந்து கடந்து மீண்டும் அபுதாபியில் தரையிறங்க உள்ளனர்.\n\n\n"}
{"id": "246920", "url": "https://ta.wikipedia.org/wiki?curid=246920", "title": "மாஸ்டர்ஸ் சன்", "text": "மாஸ்டர்ஸ் சன்\n\nமாஸ்டர்ஸ் சன் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடரை ஜின் ஃயுக் என்பவர் இயக்கியுள்ளார். இந்த தொடரில் கோங் ஹ்யோ-ஜின், சோ ஜி-சுப், எஸ்சிஓ இன்-குக், கிம் யூ-ரி உள்ளிட்ட பலர் நடித்துள்ளார்கள். \n\nஇந்த தொடர் ஆகஸ்ட் 7, 2013ஆம் ஆண்டு முதல் அக்டோபர் 3, 2013ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமை இரவு 21:55 மணிக்கு ஒளிபரப்பாகி 17 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 23 மார்ச் 2015ஆம் ஆண்டு முதல் 1 மே 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "246923", "url": "https://ta.wikipedia.org/wiki?curid=246923", "title": "சென்னகேசவப் பெருமாள் கோயில்", "text": "சென்னகேசவப் பெருமாள் கோயில்\n\nசென்னகேசவப் பெருமாள் கோயில் (Chennakesava Perumal Temple), சென்னை நகரம் உருவாகிக் கொண்டிருந்த காலகட்டத்தில் கட்டபட்டது.. சென்னகேசவப் பெருமாள் கோயில், தேவராஜ முதலியார் தெரு, சௌகார்பேட்டை, சென்னையில் அமைந்துள்ளது. பிரித்தானிய கிழக்கிந்திய நிறுவனம் வழங்கிய நிதி உதவியுடன் கட்டப்பட்ட கோயில்களில் இதுவும் ஒன்று.\n\nSection::::வரலாறு.\nஇக்கோயிலின் மூலவரான சென்னகேசவப் பெருமாளின் பெயரில், இந்நகரத்திற்கு சென்னப் பட்டிணம் என்று பெயர் வந்தது.\n\nசென்னகேசவப் பெருமாள் கோயில் முதலில் 1646ஆம் ஆண்டில் கட்டப்பட்டது.\n\nதற்போதைய மெட்ராஸ் உயர்நீதிமன்றம் இருக்கும் வளாகத்தில் இருந்த சென்னகேசவப் பெருமாள் கோயில் மற்றும் சென்னமல்லீசுவரர் கோயில் , பிரித்தானிய கிழக்கிந்திய நிறுவனம் தங்களது வணிக வசதிக்காக 1757ஆம் ஆண்டில் இடித்த போது, பொதுமக்கள் ஆவேசமடைந்தனர். பின்னர் கம்பேனி நிறுவனத்தார், மணலி முத்துகிருஷ்ண முதலியாருக்கு இடமும் பொருளும் கொடுத்து, 1762ஆம் ஆண்டில் தற்போது உள்ள இடத்தில் சென்னகேசவப் பெருமாள் கோயிலும். சென்னமல்லீசுவரர் கோயிலும் அடுத்தடுத்து மீண்டும் கட்டப்பட்டன. இந்த இரண்டு கோயில்களையும் இணைத்து பட்டணம் கோவில் என்று அப்பகுதி மக்கள் அழைக்கிறனர்.\n\n"}
{"id": "246932", "url": "https://ta.wikipedia.org/wiki?curid=246932", "title": "ஐதரசன் புளோரைடு", "text": "ஐதரசன் புளோரைடு\n\nஐதரசன் புளோரைடு (\"Hydrogen fluoride\") என்பது HF என்ற மூலக்கூறு வாய்பாடு கொண்ட ஒரு வேதிச்சேர்மம் ஆகும். தொழில்முறையில் புளோரின் தயாரிப்பதற்கு உதவுகின்ற முதன்மை ஆதாரமாக இந்த நிறமற்ற வாயு அல்லது திரவம் பயன்படுகிறது. நீர்த்த நிலையில் ஐதரோ புளோரிக் அமிலமாகk காணப்படும் இது மருந்து வகைகள் மற்றும் பலபடிகள் (உதாரணம்: டெஃப்ளான்) போன்ற முக்கியமான வேதிப்பொருட்கள் தயாரிப்பில் ஒரு முன்னோடியாக விளங்குகிறது. பெட்ரோலிய வேதிகள் தொழிலில் ஐதரசன் புளோரைடு பரவலாக பயன்படுகிறது. இதுதவிர பல மிகையமிலங்களின் பகுதிப்பொருளாகவும் காணப்படுகிறது. அறை வெப்பநிலைக்கு நெருங்கிய வெப்பநிலையில் ஐதரசன் புளோரைடு கொதிக்கிறது. ஆனால் ஐதரசனின் பிற ஆலைடுகள் குறைந்த வெப்பநிலையிலேயே ஆவியாகின்றன.ஐதரசனின் மற்ற ஆலைடுகள் போலில்லாமல் ஐதரசன் புளோரைடு காற்றைவிட இலேசானதாக உள்ளது மற்றும் நுண்துளைப் பொருட்களின் வழியாக விரைவாக விரவுகிறது.\n\nமிகவும் அபாயம் தரக்கூடிய வாயுவாகவும் அரிப்புத்தன்மையுடன் திசுக்களில் உட்புகுந்து தீங்கு ஏற்படுத்தக் கூடியதாகவும் ஐதரசன் புளோரைடு காணப்படுகிறது. கருவிழிப் படலத்தை வேகமாகச் சிதைத்து குருட்டுத்தன்மையை ஏற்படுத்துகிறது.\n\nநீரற்ற ஐதரசன் புளோரைடை கண்டறிந்த பெருமை பிரெஞ்சு வேதியியலாளர் எட்மாண்டு ஃபிரேமியைச் ( 1814 – 1894 ) சார்ந்ததாகும். புளோரினை தனித்துப் பிரிக்க முயற்சித்தபோது இவர் இதனைக் கண்டறிந்தார். ஆனாலும் 1771 ஆம் ஆண்டில் கார்ல் வில்லெம் சிகில்லே இதனைப் பெருமளவில் தயாரித்துள்ளார். அதுமுதலே இவ்வமிலம் கண்ணாடித் தொழிற்சாலைகளில் பயன்படுத்தப்பட்டுள்ளது என்பது குறிப்பிடத்தக்கது ஆகும்.\n\nSection::::அமைப்பு.\nஅறைவெப்பநிலை அல்லது அதைவிட சற்று கூடுதலான வெப்பநிலையில் ஐதரசன் புளோரைடு நிறமற்ற ஒரு வாயுவாகக் காணப்படுகிறது. அதனுடைய உருகுநிலைக்கு கீழான வெப்பநிலையில் ( -83.6 பாகை செல்சியசு அல்லது – 118.5 பாகை பாரன்ஃகைட் ) ஐதரசன் புளோரைடு கோணல் மாணலான ஐதரசன் புளோரைடு சங்கிலிகளால் உருவான நேர்சாய்சதுர திண்மப் படிகங்களாக உருவாகிறது. குறுகிய 95 பைக்கோமீட்டர் பிணைப்பு நீளம் கொண்ட ஐதரசன் – புளோரின் மூலக்கூறுகள், 155 பைக்கோமீட்டர் இடைவெளியில் அருகிலுள்ள ஐதரசன் புளோரைடு மூலக்கூறுகளுடன் மூலக்கூறிடை பிணைப்பாக இணைக்கப்பட்டுள்ளன. திரவநிலையிலுள்ள ஐதரசன் புளோரைடிலும் குறுகிய நீளம் கொண்ட ஐதரசன் புளோரைடு மூலக்கூறுகளின் சங்கிலிகள் காணப்படுகின்றன. ஒவ்வொரு சங்கிலியும் சராசரியாக ஐந்து அல்லது ஆறு மூலக்கூறு இணைப்புகள் பெற்றுள்ளன.\n\nSection::::ஐதரசன் பிணைப்பும் ஐதரசன் புளோரைடும்.\nHF மூலக்கூறுகள் ஐதரசன் பிணைப்புகள் மூலமாக இடைவினை புரிகின்றன. இதன்விளைவாக மற்ற HF மூலக்கூறுகளுடன் சங்கிலித் தொடர்பை உருவாக்குகின்றன. இந்தக் காரணத்தால் ஐதரசன் புளோரைடு, ஐதரசன் குளோரைடு முதலான மற்ற ஐதரசன் ஆலைடுகளை விட அதிகமாக நீரின் செயல்பாடுகளுடன் ஒத்திருக்கிறது. HF மூலக்கூறுகளுக்கு இடையில் உள்ள ஐதரசன் பிணைப்பு திரவநிலை ஐதரசன் புளோரைடிற்கு உயர் பாகுநிலையையும் வாயுநிலை ஐதரசன் புளோரைடிற்கு எதிர்நோக்கும் அழுத்தத்தை விட குறைவான அழுத்தத்தையும் தருகிறது. ஐதரசனின் வலுவான மற்ற ஆலைடுகள் – 85 பாகை செல்சியசு ( -120 பாகை பாரன்ஃகைட்) முதல் – 35 பாகை செல்சியசு ( -30 பாகை பாரன்கீட்டு) வெப்பநிலையில் கொதிக்கும் நிலையில் ஐதரசன் புளோரைடு 20 பாகை செல்சியசு வெப்பநிலை வரையில் கொதிப்பதில்லை.\n\nஐதரசனின் வலுவான மற்ற ஆலைடுகள் போலன்றி ஐதரசன் புளோரைடு தண்ணீரில் முழுமையாக கலந்து கரைகிறது. மேலும், ஐதரசன் புளோரைடும் தண்ணீரும் இணைந்து பல்வேறு திடநிலை சேர்மங்களை உருவாக்குகின்றன. குறிப்பாக 1:1 விகிதத்திலான சேர்மங்கள் – 40 பாகை செல்சியசு வெப்பநிலை வரையில் உருகுவதில்லை. தூய்மையான ஐதரசன் புளோரைடின் உருகுநிலையைவிட ( - 44 பாகை செல்சியசு ) இது அதிகமாகும்\n\nஐதரசனின் வலுவான மற்ற ஆலைடுகள் போலன்றி ஐதரசன் புளோரைடு தண்ணீரில் முழுமையாக கலந்து கரைகிறது. மேலும், ஐதரசன் புளோரைடும் தண்ணீரும் இணைந்து பல்வேறு திடநிலை சேர்மங்களை உருவாக்குகின்றன. குறிப்பாக 1:1 விகிதத்திலான சேர்மங்கள் – 40 பாகை செல்சியசு வெப்பநிலை வரையில் உருகுவதில்லை. தூய்மையான ஐதரசன் புளோரைடின் உருகுநிலையைவிட ( - 44 பாகை செல்சியசு ) இது அதிகமாகும்.\n\nSection::::அமிலத்தன்மை.\nஐதரோகுளோரிக் அமிலம் போன்ற ஐதரசனின் மற்ற ஆலைடு அமிலங்கள் போலில்லாமல் ஐதரசன் புளோரைடு மட்டும் மிகநீர்த்த கரைசலில் வலிமை குறைந்த அமிலமாக உள்ளது. ஐதரசன் – புளோரின் பிணைப்பின் வலிமை இதற்கு ஒரு காரணம் என்றாலும் ஐதரசன் புளோரைடு, தண்ணீர் மற்றும் புளோரின் எதிர்மின் அயனி ஆகியனவற்றின் கொத்தாக இணையும் போக்கும் ஒரு காரணியாகும். அடர்த்தி மிகுந்த கரைசலில் ஐதரசன் புளோரைடு மூலக்கூறுகள் தங்களுக்குள் இணைந்து பைபுளோரைடு (HF) போன்ற பலவணு அயனிகள் மற்றும் புரோட்டான்களை உருவாக்குகிறது. இதன் விளைவாக இதன் அமிலத்தன்மை பேரளவாக அதிகரிக்கிறது . எனவே ஐதரோகுளோரிக் அமிலம், சல்பூரிக் அமிலம்|சல்பூரிக்]] அல்லது நைட்ரிக் அமிலங்கள் அடர் ஐதரோ புளோரிக் அமிலக் கரைசல்களை பயன்படுத்தும்போது புரோட்டான் ஏற்றம் பெறுகின்றன. ஐதரோ புளோரிக் அமிலம் வலிமை குறைந்த அமிலமாக இருந்தாலும் மிகுந்த அரிப்புத்தன்மை உடையதாகவும் நீர் சேர்க்கப்பட்டாலும்கூட கண்ணாடிப் பொருட்களை பாதிக்கக்கூடியதாக உள்ளது.\n\nபுளோரைடு அயனியின் ஐதரசன் பிணைப்பு இடைவினை காரணமாக ஐதரோபுளோரிக் அமிலக் கரைசலின் அடர்த்தியின் அடிப்படையில் அமிலத்தன்மை வேறுபடுகிறது. நீர்த்தக் கரைசல்களான மென் அமிலங்களின் அமிலத்தன்மை எண் மாறிலி Ka = 6.6×10−4 (or pKa = 3.18) ஆகும். மாறாக அதேவேளையில் தொடர்புடைய மற்ற ஐதரசன் ஆலைடு கரைசல்கள் அதாவது வலிமையான அமிலங்களின் அமிலத்தன்மை எண் (pKa < 0) ஆகும். வலிமையான அமிலங்களின் அமிலத்தன்மையைக் கணக்கிட உதவும் ஆம்மெட் அமிலச் செயல்பாடு (H) கணக்கீடுகள் கூறும் அளவைவிட ஐதரசன் புளோரைடின் அடர்த்தியான கரைசல்கள் மிகவும் வலுவான அமிலத்தன்மையுடன் உள்ளன. 100 சதவீத ஐதரோ புளோரிக் அமிலத்தின் ஆம்மெட் மதிப்பு -10.2 மற்றும் – 11 மதிப்பிற்கு இடையில் உள்ளது. சல்பூரிக் அமிலத்தின் ஆம்மெட் மதிப்பு -12 என்பது குறிப்பிடத்தகுந்தது\n\nஐதரசன் புளோரைடின் கரைசல்கள் வெப்ப இயக்கவியல் அடிப்படையில் இயல்பற்றவை. இவற்றின் செயல்பாடு அவற்றின் செறிவை விட அதிவேகமாக அதிகரிக்கிறது. நீர்த்த கரைசலின் குறைவான அமிலத்தன்மை சிலநேரங்களில் உயர் ஐதரசன் – புளோரின் பிணைப்பு வலிமை காரணமாக, ஐதரசன் புளோரைடின் உள்ளுறை வெப்ப இழப்புடன் இணைந்து புளூரைடு அயனியின் அதிக எதிர்மறை உள்ளுறை வெப்பத்தை குறைத்துவிடுகிறது. எனினும், ஐதரசன் பிணைப்புடன் கூடிய அயனி இரட்டை [H3O+•F−] பெற்றுள்ள முதன்மையான கரைபொருள் வகைகளின் அயனியாக்கத்தை கைகியூர் மற்றும் டர்ரல் இணை தங்களுடைய அகச்சிவப்பு நிறமாலையியல் ஆய்வில் அடுத்தடுத்த சமநிலைகளில் விவரிக்க முடியுமென நிருபித்தனர்.\n\n"}
{"id": "246933", "url": "https://ta.wikipedia.org/wiki?curid=246933", "title": "புனித ஆரோக்கியநாதர்", "text": "புனித ஆரோக்கியநாதர்\n\nபுனித ஆரோக்கியநாதர் அல்லது புனித ரோச் அல்லது புனித ராக் ( 1348 – 15/16 ஆகஸ்ட் 1376/79 (மரபுப்படி 1295 – 16 ஆகஸ்ட் 1327) என்பவர் ஒரு கிறித்தவப் புனிதர் ஆவார். இவரின் விழா நாள் 16 ஆகஸ்ட் ஆகும். ஆங்கிலத்தில் இவரை ராக் என்றும் கிளாஸ்கோ, இசுக்கொட்லாந்தில் ரோலோக்ஸ் என்றும் அழைப்பர். இவர் குறிப்பாக கறுப்புச் சாவுக்கு எதிராகப்பாதுகாவல் அளிப்பவராக நம்பப்படுகின்றார். மேலும் இவர் நாய்களுக்கும், தவறாகக்குற்றம் சாட்டப்பட்டோருக்கும் பாதுகாவலராவார்.\n\nSection::::வாழ்க்கைச் சுருக்கம்.\nஇவர் மஜோர்க்கா பேரரசின் மொன்ட் பெலியரில் சுமார் 1295இல் பிறந்திருக்கக்கூடும். இவரின் தந்தை அந்த நகரின் ஆளுனராவார். இவரின் பிறப்பின்போது இவரின் மார்பில் ஒரு சிலுவை வடிவில் சிவப்பு நிற மச்சம் இருந்ததாக நம்பப்படுகின்றது. இவரின் இருபதாம் அகவைக்குள் இவரின் பெற்றோர் இருவரும் இறந்தனர். இவரின் தந்தை, தாம் இறப்பதற்கு முன், இவரை நகரின் ஆளுனராக்கினார். ஆயினும் தந்தையின் இறப்புக்குப்பின்பு தன் சொத்துக்களை விற்று ஏழைகளுக்கு அளித்தார். தனது ஆளுனர் பதவியினை தன் மாமாவுக்கு அளித்துவிட்டு இத்தாலிக்கு திருப்பயணம் மேற்கொண்டார். அச்சமையம் இத்தாலி கறுப்புச் சாவினால் பாதிக்கப்பட்டிருந்தது. அங்கே பாதிக்கப்பட்ட நோயாளிகளுக்கு இவர் பணிபுரிந்தார். பலரை அச்சமயத்தில் சிலுவை அடையாளம் வரைந்து குணமாக்கினார் என்பர். இத்தாலியினை சுற்றியுள்ள பல ஊர்களில் இவர் சேவை செய்தார்.\n\nபியாசென்சா என்னும் ஊரில் பணியாற்றியபோது இவருக்கு அந்த நோய் பிடித்தது. இதனால் இவர் ஊருக்கு வெளியே காட்டில் வனவாசியாக வாழ்ந்தார். ஒரு புதுமையால் இவரின் வசிப்பிடத்தை அறிந்த காத்ஹார்ட் என்பவர் இவருக்கு உதவினார். நலமடைந்தப்பின்னர், தன் சொந்த ஊர் திரும்பினார். அங்கே தாம் யார் என வெளிப்படுத்தாததால் அவரை ஒற்றர் என தவறாகக் கருதிய அவரின் மாமா இவரை சிறையிலடைத்தார். அச்சிறையிலேயே ஐந்தாண்டுகளுக்குப்பின்னர் இவர் இறந்தார். இவரின் மார்பில் இருந்த மச்சமும், இவரிடம் இருந்த ஒரு ஆவணமும் இவரை நகர மக்களுக்கு அடையாளம் காட்டியது. இவரின் அடக்கச்சடங்கு பொதுநிகழ்வாக நடத்தப்பட்டது. இவரின் இறப்புக்குப்பின்பு பல புதுமைகள் இவரின் பெயரால் நிகழ்ந்தன என்பர்.\n\n1414இல் காண்ஸ்தான்சு பொதுச்சங்கம் கூடியபோது பிளேக் நோய் அந்த நகரினை தாக்கியது. அதனால் அச்சங்கத்தினர் மக்கள் அனைவரும் இவரை நோக்கி மன்றாடப்பணித்தனர். இதனால் விரைவாக நோய் நீங்கியது என்பர். 1485இல் இவரின் மீப்பொருட்கள் வெனிசு நகருக்கு கொணரப்பட்டது. அங்கேயே அவை இன்றளவும் உள்ளது.\n\nஇவர் பொதுவாக பிரான்சிஸ்கன் மூன்றாம் சபையின் உறுப்பினர் எனக்கருதப்பட்டாலும், அதனை நிருவ எவ்வகைச்சான்றும் இல்லை. உரோமை புனிதர்கள் பட்டியலில் இவரின் பெயர் திருத்தந்தை பதினான்காம் கிரகோரியால் சேர்க்கப்பட்டது. திருத்தந்தை எட்டாம் அர்பன் 16 ஆகஸ்டுக்கான திருப்புகழ்மாலையில் இவருக்குறியப்பகுதிக்கு அனுமதியளித்தார்.\n"}
{"id": "246936", "url": "https://ta.wikipedia.org/wiki?curid=246936", "title": "சீவகன்", "text": "சீவகன்\n\nசீவகன், ஏமாங்கத நாட்டு மன்னர் சச்சந்தன் - ராணி விசயை இணையரின் மகன் ஆவார். கட்டியங்காரன் என்னும் அமைச்சன் சூழ்ச்சியால் மன்னன் சச்சந்தனைக் கொன்று, ஏமாங்கத நாட்டினைக் கைப்பற்றினான். குழந்தைப் பருவம் முதற்கொண்டு சீவகனைக் கந்துக்கடன் என்னும் வாணிகன் வளர்த்து வந்தான். பருவ வயதில், சீவகன் தன் ஆற்றலால் எட்டுப் பெண்களைத் திருமணம் செய்து கொள்கின்றான். \n\nபின்னர் சீவகன் தன் தந்தை இழந்த நாட்டை கைப்பற்றுவதற்கு, தாயின் அறிவுரையோடு, மாமன் கோவிந்தனின் துணைக்கொண்டு, அமைச்சர் கட்டியங்காரனுடன் போரிட்டு ஏமாங்கத நாட்டை வென்றான். 30 ஆண்டுகள் நீதியுடன் ஆட்சி செய்த சீவகன், ஆட்சிப் பொறுப்பை மகனிடம் அளித்துவிட்டுத் துறவறம் பூண்டு, இறுதியில் வீடுபேறு அடைகிறான். அச்செய்திகளை விரிவாக விளக்கிக் கூறும் நூலே சீவக சிந்தாமணி ஆகும். சீவக சிந்தாமணி எழுதியவர் திருத்தக்கதேவர். \n"}
{"id": "246938", "url": "https://ta.wikipedia.org/wiki?curid=246938", "title": "மின்னிரைச்சல்", "text": "மின்னிரைச்சல்\n\nஇலத்திரனியலில் இரைச்சல் (\"noise\") அல்லது மின்னிரைச்சல் என்பது சீரற்ற (ஒழுங்கு முறை இல்லாத) மின்னோட்டம் ஆகும். மின்னோட்டம் இரைச்சலாய் இருக்கும் போது, அது தோற்றுவிக்கும் மின்னழுத்தமும், ஆற்றலும் இரைச்சல் நிறைந்தவையாய் இருக்கும். மின்னிரைச்சல்கள் பலவகைப்படும்: வெப்ப மின்னிரைச்சல் என்பது வெப்பத்தினால் வருவது; மற்றும், உதிரி மின்னிரைச்சல் என்பது இருமுனையம் போன்ற பொருள்களில் இருந்து வருவது.\n\nதொலைத் தொடர்புத் துறையில் இரைச்சல் என்பது ஒரு வேண்டாத ஒரு குறிப்பலையாகவே கருதப்படுகின்றது. ஆனால், ஒரு சில நேரங்களில் மின்னிரைச்சல் என்பது பயனுள்ளதான ஒன்றாக இருக்கும். எடுத்துக் காட்டாக, கணினித்துறையில் சீரற்ற எண்களை உருவாக்கவும், மின்னியல் துறையில் ஒழுங்கு முறையற்ற குறிப்பலைகளை உருவாக்கவும் மின்னிரைச்சல் என்ற கருத்து மிகவும் பயனுள்ளதாக இருக்கிறது.\n\nSection::::மின்னிரைச்சல் வகைகள்.\nமின்னிரைச்சல் பல வகைப் படும்.\n\nSection::::வெப்ப மின்னிரைச்சல்.\nமின்னிரைச்சல் வெப்ப மிகுதியினால் உண்டாகும். மின்னணுக்கள் ஒரு திசையை நோக்கி ஓடுவதை மின்னோட்டம் என்கிறோம். இந்த மின்னணுக்கள் எதிர்மின்னிகளாக இருந்தால், அவற்றின் ஓட்டம் வெப்ப மிகுதியினால் பெரிதும் தாக்கப்படும். அப்போது அவை ஒரே திசையில் ஓடுவதற்கு மாறாக வெவ்வேறு திசைகளை நோக்கி ஓடும். இவ்வாறு எதிர்மின்னிகள் வெவ்வேறு திசைகளை நோக்கி ஓடுவது மின்னிரைச்சலைத் தோற்றுவிக்கிறது. இந்த மின்னிரைச்சலை வெப்ப மின்னிரைச்சல் என அழைப்பர். இதை ஜான்சன் அல்லது ஜான்சன்-நைகிஸ்ட் இரைச்சல் என்றும் அழைப்பர்.\n\nஇந்த இரைச்சல் மின்னழுத்தத்தைக் கீழ்க்கண்ட சமன்பாட்டால் சுருக்கமாகக் குறிக்கலாம்:\nஇதில், formula_2 என்பது இரைச்சல் மின்னழுத்தம்; T வெப்பநிலை, R மின்தடை, formula_3 இரைச்சல் மின்னழுத்தத்தின் பட்டையகலம், \nformula_4 போல்ட்சுமன் மாறிலி (Boltzmann constant) எண் ஆகும். \nஇரைச்சல் ஆற்றலை\nஎன்று எழுதலாம்.\n\nSection::::உதிரி மின்னிரைச்சல்.\nஇருமுனையம் போன்ற பொருளின் வழியாக மின்னோட்டம் பாயும் போது, அதில் ஓடும் எதிர் மின்னிகள் அனைத்தும் ஒரே நேரத்தில் இரு முனையத்தைக் கடந்து போவதில்லை. மாறாக, ஒரு சில முன்னும், மற்றும் சில பின்னுமாகக் கடந்து போகின்றன. இதனால், அங்கு நிகழும் மின்னோட்டம் குறைந்தும் நிறைந்தும் மாறித் தோன்றும். இவ்வாறான மின்னோட்டதினால் வரும் இரைச்சல் உதிரி மின்னிரைச்சல் எனப்படும். \nமின்சுற்றில் formula_6 என்ற அளவு நேர் மின்னோட்டம் பாயும் போது தோன்றும் உதிரி மின்னோட்டத்தின் அளவைக் கீழ்க் கண்டவாறு குறிக்கலாம்:\nஇதில், formula_8 என்பது உதிரி மின்னோட்டத்தின் அளவு, formula_9 என்பது எதிர் மின்னியின் மின்னூட்டம், \"ΔB\" என்பது பட்டையகலம் ஆகும்.\n"}
{"id": "246939", "url": "https://ta.wikipedia.org/wiki?curid=246939", "title": "2023 துடுப்பாட்ட உலகக்கிண்ணம்", "text": "2023 துடுப்பாட்ட உலகக்கிண்ணம்\n\n2023 துடுப்பாட்ட உலகக்கிண்ணம் பதிமூன்றாவது துடுப்பாட்ட உலகக்கிண்ணம் ஆகும். இதனை இந்தியா ஏற்று நடத்தும். இதன் முன்னர் மூன்று முறை நடத்தியுள்ள இந்தியா நான்காவது முறையாக நடத்தும்.\n\nஇது இந்தியா தனித்து நடத்தும் முதல் துடுப்பாட்ட உலகக்கிண்ணம் ஆகும். இதற்குமுன் இந்தியா 1987 துடுப்பாட்ட உலகக்கிண்ணத்தை பாக்கித்தானுடனும், 1996 துடுப்பாட்ட உலகக்கிண்ணத்தை பாக்கித்தான் மற்றும் இலங்கையுடனும், 2011 துடுப்பாட்ட உலகக்கிண்ணத்தை இலங்கை மற்றும் வங்காளதேசத்துடனும் இணைந்து நடத்தியுள்ளது.\n"}
{"id": "246945", "url": "https://ta.wikipedia.org/wiki?curid=246945", "title": "எட்ஜ் (உலாவி)", "text": "எட்ஜ் (உலாவி)\n\nமைக்ரோசாப்ட் எடஜ் (ஆங்கிலம்: Microsoft Edge; சூட்சமபெயர்: இசுபார்டன்) என்பது விண்டோஸ் 10, ஆண்ட்ராய்டு, ஜஓஎஸ்க்காக மைக்ரோசாப்ட உருவாக்கிய இணைய உலாவி ஆகும்.\n\nவிண்டோசு இயங்குதளத்தில் தற்போது பயன்பாட்டில் உள்ள இண்டர்நெட் எக்சுபுளோரர் உலாவிக்கு பதிலாக, மைக்ரோசாஃப்ட் நிறுவனத்தால் சனவரி 2015 ஆம் ஆண்டு புதிதாக அறிமுகப்படுத்தப்பட்டுள்ள உலாவி எட்ஜ் ஆகும். இது தற்போது விண்டோஸ் 10 கணிணி, ஆண்ட்ராயிட், ஐஓஎஸ் கைபேசி ஆகியவற்றிற்குக் கிடைக்கிறது. இதன் மூலம் கடந்த இருபது ஆண்டுகளாகப் பயன்பாட்டில் இருந்து வரும் இண்டர்நெட் எக்சுபுளோரர் உலாவி கைவிடப்படுவதாக மைக்ரோசாஃப்ட் நிறுவனம் 2015 மார்ச் மாதம் அறிவித்துள்ளது.\n\nஉலாவி நீட்சிகள் மார்ச் 2016யில் சேர்கப்பட்டது. நீட்சிகள் மைக்ரேசாப்ட் கடையில் விற்கப்படுகிறது.\n\n"}
{"id": "246948", "url": "https://ta.wikipedia.org/wiki?curid=246948", "title": "டெல்பினசு", "text": "டெல்பினசு\n\nடெல்பினசு (Delphinus) என்பது வடக்கு வானத்தில் வானநடுவரைக்கு அருகில் உள்ள ஒரு விண்மீன் குழாம் ஆகும்.இது இலத்தீன் மொழியில் ஓங்கிலை குறிப்பது ஆகும். டெல்பினசு தொலெமி வரையருத்த 48 விண்மீன் குழாங்களில் ஒன்று, மேலும் உலகளாவிய வானியல் ஒன்றியம் வரையருத்த 88 விண்மீன் குழாங்களிலும் ஒன்று.இது அளவில் மிக சிறிய விண்மீன் குழாம் ஆகும்.அளவு அடிப்படையில் 49 வது இடத்தில் உள்ளது.\nடெல்பினசின் பிரகாசமான விண்மீன் தனித்துவமான நாண்மீன் (Asterism) ஆகும். இதனை சுற்றி அம்பு விண்மீன் குழாம், கும்ப விண்மீன் குழாம், கழுகு விண்மீன் குழாம் ஆகிய விண்மீன் குழாம்கள் உள்ளன.\n\n"}
{"id": "246955", "url": "https://ta.wikipedia.org/wiki?curid=246955", "title": "உயராட்சித் தலைவர்", "text": "உயராட்சித் தலைவர்\n\nபெரிய பிரித்தானியவின் உயராட்சித் தலைவர் என்பது ஐக்கிய இராச்சியத்தின் அரசுப்பணிப்பொறுப்புகளில் மிகவும் குறிக்கத்தக்க ஒன்றாகும். அரசு அலுவலர்களில் இரண்டாம் மிக உயரிய பதவி இதுவாகும். இப்பதவிக்கான நபரை பிரதமரின் ஆலோசனையின் பேரில் ஐக்கிய இராச்சியத்தின் அரசர் பணியமர்த்துவார். ஒன்றிணைப்புக்கு முன்னர் இங்கிலாந்து (வேல்ஸ் உட்பட) மற்றும் இசுக்கொட்லாந்துக்கு தனித்தனியாக உயராட்சித் தலைவர்கள் இருந்தனர்.\n\nஇப்பதவியினை வகிப்போர் சட்டப்படி அமைச்சரவையின் உறுப்பினராவர். இவர்களுடைய மிகவும் குறிப்பான பணி நீதிமன்றங்களை திறம்படவும், சுதந்திரத்தோடும் செயல்படவைப்பதாகும். 2005க்கு முன் இப்பணி பிரபுக்கள் அவைத் தலைமையாகவும், நீதித்துறையின் தலைமையாகவும் இருந்தது. ஆயினும் 2005இல் செய்யப்பட்ட சீர்திருத்தங்களின்போது முறையே அவைத்தலைவர் மற்றும் தலைமை நீதிபதி ஆகியோருக்கு இவ்வதிகாரங்கள் கொடுக்கப்பட்டன.\n\nதற்போது இப்பதவியினை வகிப்பவர் கிறிஸ் கிரேலிங் ஆவார்.\n"}
{"id": "246956", "url": "https://ta.wikipedia.org/wiki?curid=246956", "title": "கேரள மாணவர் ஒன்றியம்", "text": "கேரள மாணவர் ஒன்றியம்\n\nகேரள மாணவர் ஒன்றியம் (ஆங்கிலம்: \"Kerala Students Union\", ) என்பது இந்திய தேசிய காங்கிரசின் மாணவர் பிரிவான இந்திய தேசிய மாணவர் ஒன்றியத்தின் கேரள மாநிலக் கிளையாகும். இவ்வமைப்பு 1957 ஆம் அண்டு மே 30 இல் ஆலப்புழையில் தோற்றுவிக்கப்பட்டது.\n\n=விவரம்=\nகேரள மாணவர் ஒன்றியம் கேரள மாநிலத்தில் மிகப்பெரிய மாணவர் அமைப்புகளில் ஒன்றாகும். இவ்வமைப்பு மாணவர் செயல்பாடுக்கான வழிமுறை முற்போக்குச் சிந்தனை, சமயசார்பற்ற பார்வை மற்றும் ஜனநாயக நடத்தை ஆகியவற்றைச் சார்ந்திருக்க முன்மொழிகிறது. மாநிலத்தில் பேருந்துகளிலும் படகுகளிலும் மாணவர்களுக்குப் பயணச் சலுகை வேண்டும் என நடத்தப்பட்ட புகழ்பெற்ற \"ஓரனா சமரம்\" எனும் மாணவர்கள் போராட்டத்தின் வாயிலாக இது மாணவர் அரசியலில் நுழைந்தது. இதைத் தோற்றுவித்த ஏ. கே. அந்தோணி, வயலார் ரவி, உம்மன் சாண்டி, ஏ. சி. ஜோசு, வி. எம். சுதீரன் மற்றும் எம். ஆர். பிரசாத் போன்ற பெரும்பாலான தலைவர்கள் இந்தியத் தேசியக் காங்கிரசின் பல உன்னத பொறுப்புகளில் சேர்ந்துள்ளனர். இது புதிய இளம் இரத்தங்களை காங்கிரசில் செலுத்துவதாலும் அரசியல் அரங்கில் நுழைகின்ற புதிய தலைவர்களின் ஒரு முழுத் தலைமுறையைக் கொண்டுள்ளதாலும் இரண்டு தலைமை அமைச்சர்கள் உட்பட பல நாடாளுமன்ற மற்றும் சட்டமன்ற உறுப்பினர்களைத் தந்துள்ளது.\n\n"}
{"id": "246957", "url": "https://ta.wikipedia.org/wiki?curid=246957", "title": "நிறுவன வரி", "text": "நிறுவன வரி\n\nநிறுவன வரி அல்லது வாணிபக்கழக வரி (Corporate Tax or Company Tax or Corporation Tax); என்பது உலக அளவில் தொழில், வணிகம் மற்றும் சேவைகள் மூலம் கிடைக்கும் மொத்த லாபத்தின் மீது விதிக்கப்படும் வரியாகும். நிறுவன வரி விகிதம் நாட்டுக்கு நாடு வேறுபடுகிறது.\n\nSection::::இந்தியாவில் நிறுவன வரி.\nஇந்தியாவில் இலாப நோக்கத்துடன் செயல்படும், உள்நாட்டு மற்றும் வெளிநாட்டைச் சேர்ந்த தொழில், வணிகம், கூட்டுறவு சங்கங்கள் மற்றும் சேவை நிறுவனங்கள் ஈட்டும் மொத்த இலாபத்தின் (Gross Profit) மீது, இந்திய வருமானவரிச் சட்டம், 1961இன் படி விதிக்கப்படும் வரியே நிறுவன வரி அல்லது கார்ப்பரேட் வரி ஆகும். இவ்வரி மத்திய நேரடி வரிகள் வாரியத்தின் கீழ் செயல்படும், வருமானவரித் துறை மூலம் வசூலிக்கப்படுகிறது.\n\nமொத்த இலாபம் பத்து கோடிக்கு மேல் ஈட்டும் நிறுவனங்களுக்கு, தற்போது நிறுவன வரியாக 33.99 விழுக்காடும், குறைந்த பட்ச நிறுவன வரியாக 20.96 விழுக்காடு நிறுவன வரி வசூலிக்கப்படுகிறது. நிறுவன வரி மீது கூடுதல் வரி (surcharge), மற்றும் கல்வி வரியும் (Education Cess) வசூலிக்கப்படுகிறது.\nசிறப்பு பொருளாதார மண்டலங்களில் செயல்படும் தொழில் மற்றும் வணிக நிறுவனங்களுக்கு அரசு, ஒரு குறிப்பிட்ட காலம் வரை நிறுவன வரி செலுத்துவதிலிருந்து விலக்கு அளித்துள்ளது.\n\n"}
{"id": "246958", "url": "https://ta.wikipedia.org/wiki?curid=246958", "title": "இந்தியப் பகுதிக்கான இடஞ்சுட்டி செயற்கைக்கோள் அமைப்பு", "text": "இந்தியப் பகுதிக்கான இடஞ்சுட்டி செயற்கைக்கோள் அமைப்பு\n\nஇந்தியப் பகுதிக்கான இடஞ்சுட்டி செயற்கைக்கோள் அமைப்பு (Indian Regional Navigation Satellite System (IRNSS)) அல்லது ஆங்கிலத்தில் நேவிக்(NAVIC) என்பது இந்தியப் பகுதிக்காக தற்சார்பு இடஞ்சுட்டி அமைப்பை உருவாக்கும் பொருட்டு ஏழு செயற்கைக்கோள்களை புவி ஒத்திணைவு வட்டப்பாதையில் செலுத்தும் திட்டமாகும். இந்தியப் பிராந்திய ஊடுருவும் துணைக்கோள் ஐ.ஆர்.என்.எஸ்.எஸ் என்றும் அழைக்கப்படுகிறது. இந்திய விண்வெளி ஆய்வு மையம் இத்திட்டத்தை செயல்படுத்து. இந்திய அரசின் முழுமையான கட்டுபாட்டின் கீழ் இத்திட்டம் நடைபெறுகிறது. அமெரிக்காவின் இடஞ்சுட்டி வசதியை கார்கில் போரின் போது பயன்படுத்தியதில் ஏற்பட்ட சிரமங்களின் காரணமாக இத்திட்டம் செயல்படுத்தப்படுகிறது. இத்திட்டத்தில் மொத்தம் ஏழு செயற்கைக்கோள்கள் செலுத்தப்படும். அதில் நான்கு செயற்கைக்கோள்கள் ஏற்கனவே செலுத்தப்பட்டுவிட்டன. இத்திட்டம் 2016 ஆம் ஆண்டு முழுமையடைந்து பயன்பாட்டிற்கு வரும்.\n\nSection::::பயன்பாட்டு வகை.\n\"இந்தியப் பிராந்திய ஊடுருவும் துணைக்கோள்\" மூலம் உருவாக்கும் இடஞ்சுட்டி அமைப்பு, பொதுமக்கள் பயன்பாடு மற்றும் இரகசிய இராணுவப் பயன்பாடு என இருவகையில் பயன்பாட்டிற்கு வரும்.\n\nSection::::உருவாக்கம்.\nஇத்திட்டத்திற்காக 28 மே 2013 அன்று இந்திய விண்வெளி ஆய்வு மையத்தின் புதிய செயற்கைக்கோள் வழிநடத்து மையம் பெங்களூருவில் பயலாலு கிராமத்தில் இந்திய தொலை தூர விண்வெளி வலைப் பின்னல் வளாகத்தில் அமைக்கப்பட்டது. இதன்படி நாடெங்கும் 21 நிலையங்கள் அமைத்து தகவல்களை கண்காணிக்க வழி செய்யப்பட்டது. செயற்கைக்கோள், தரையில் உள்ள கட்டுப்பாட்டுக் கருவிகள் மேலும் பயன்பாட்டுக் கருவிகள் அனைத்தும் இந்தியாவிலேயே உருவாக்கப்பட்டது. இத்திட்டத்தின் மொத்தச் செலவு 1,420 கோடி ரூபாய்கள்.\n\nSection::::காலக்கெடு.\nஏப்ரல் 2010 திட்ட அறிக்கையின்படி முதல் செயற்கைக்கோளை 2011 இறுதியில் செலுத்த ஆரம்பித்து ஒட்டுமொத்தத் திட்டமும் 2015 ஆம் ஆண்டில் பயன்பாட்டிற்கு வரும் என தெரிவிக்கப்பட்டது. ஆனால் திட்டம் தாமதமடைந்து 2016 ஆம் ஆண்டு பயன்பாட்டிற்கு வரும் என அறிவிக்கப்பட்டுள்ளது.\n\nSection::::செயற்கைக்கோள்கள் பட்டியல்.\nஇந்த செயற்கைக்கோள்கூட்டமைப்பு 7 செயற்பாட்டிலுள்ள செயற்கைக்கோள்களை கொண்டது. இதில் மூன்று செயற்கைக்கோள்கள் புவிநிலைச் சுற்றுப்பாதையிலும், மேலும் நான்கு செயற்கைக்கோள்கள் புவியிணக்கச் சுற்றுப்பாதையிலும் நிலைநிறுத்தப்படும். இந்த அமைப்பிலுள்ள செயற்கைக்கோள்கள் விவரம் பின்வருமாறு:\nஇத்திட்டத்தின்படி 7 செயற்கைக்கோள்கள் செயல்பாட்டிலிருக்கவேண்டும், இதில் ஐ.ஆர்.என்.எஸ்.எஸ்-1ஏவின் அணுக்கடிகாரம் பழுதடைந்ததால் செயற்கைக்கோள் செயலிழந்தது, அதற்கு ஈடாக செலுத்தப்பட்ட ஐஆர்என்எஸ்எஸ்-1எச் செயற்கைக்கோள் ஏவுதலின் போது செயற்கைக்கோள் பிரிந்து நிலைநிறுத்துதல் செயல்படாமல் போனதால் தோல்வியடைந்தது. இதற்கு ஈடாக ஐ.ஆர்.என்.எஸ்.எஸ்-1ஐ செயற்கைக்கோள் ஏப்ரல் மாதம் 12ல் விண்ணில் ஏவப்பட்டது.\n\nSection::::எதிர்காலத் திட்டங்கள்.\n12 வது FYP (2012-17) இல் தொழில்நுட்ப மற்றும் கொள்கை முயற்சிகளின் ஒரு பகுதியாக, உலகளாவிய இந்திய இடஞ்சுட்டி அமைப்பு (GINS) ஏற்படுத்துவதற்கான ஆய்வு மற்றும் பகுப்பாய்வு தொடங்கப்பட்டது. இந்த அமைப்பு பூமியின் மேலே 24,000 கிமீ (14,913 மைல்) தொலைவினில் 24 செயற்கைக்கோள்களின் தொகுப்பினை கொண்டிருக்க வேண்டும். 2013 இன் படி, சர்வதேச விண்வெளி மையத்தில் ஜி.ஐ.என்.எஸ் அமைப்பிற்கான செயற்கைக்கோள்களின் அதிர்வெண் ஸ்பெக்ட்ரம் ஒதுக்கிட்டிற்கு விண்ணப்பிக்கப்பட்டது. \n"}
{"id": "246967", "url": "https://ta.wikipedia.org/wiki?curid=246967", "title": "குளிர்விப்பு கோபுரம்", "text": "குளிர்விப்பு கோபுரம்\n\nகுளிர்விப்பு கோபுரம் (Cooling tower) என்பது ஒரு அமைப்பு அல்லது வளிமண்டலத்தில் உள்ள தேவையற்ற வெப்பத்தை, குளிர்ந்த நீர் பாய்ச்சலின் மூலம் நீக்கும் அமைப்பு ஆகும். \nபொதுவாக பாறைநெய் தூய்விப்பாலை, அனல் மின் நிலையம், இரசாயனத் தொழிற்சாலை மற்றும் கட்டிட சூழ்நிலை கட்டுப்பாட்டகத்தில் பயன்படுகிறது.<br><br>\nகுளிர்விப்பு கோபுரம் இரண்டு முக்கிய வகைகளை உடையது<br>\n1. இயல்பான வெப்பச்சலன முறை<br>\n2. தூண்டப்பட்ட வெப்பச்சலன முறை\nSection::::தொழில்துறை குளிர்விப்பு கோபுரங்கள்.\nதொழில்துறை குளிர்விப்பு கோபுரங்கள், ஒரு அமைப்பு அல்லது உலோகங்களிருந்து வெப்பத்தை நீக்க உதவும்.முக்கியமாக மிகப் பெரிய தொழில்துறை குளிர்விப்பு கோபுரங்கள், மின் நிலையங்கள், பாறைநெய் தூய்விப்பாலை, இரசாயனத் தொழிற்சாலைகளில் மற்றும் இயற்கை எரிவளி உபயோகிக்கும் தொழிற்சாலைகளில் குளிர் நீர் சுழற்சி அமைப்பில் உள்ள நீரில் வெப்பத்தை நீக்க பயன்படுகிறது.<br>\n700 மெகா வாட் மின்சாரம் தாயரிக்கும் ஒரு மின்நிலையத்தில் 71,600 கன மீட்டர் சுழற்சி விகிதத்தில் நீர் சுழற்சி நடைபெரும்.\n"}
{"id": "246968", "url": "https://ta.wikipedia.org/wiki?curid=246968", "title": "ஏப்ரல் 2015", "text": "ஏப்ரல் 2015\n\nஏப்ரல் 2015 (\"April 2015\"), 2015 ஆம் ஆண்டின் நான்காவது மாதமாகும்.\n\n\n"}
{"id": "246975", "url": "https://ta.wikipedia.org/wiki?curid=246975", "title": "அஞ்செட்டி துர்கம்", "text": "அஞ்செட்டி துர்கம்\n\nஅஞ்செட்டி துர்கம் (Anchettidurgam) அல்லது அஞ்செட்டி கோட்டை என்பது தற்போதைய கிருட்டிணகிரி மாவட்டத்தில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. இக்கோட்டையை பிரித்தானியர்கள் 1791இல் கைப்பற்றினர்.\n\n"}
{"id": "246980", "url": "https://ta.wikipedia.org/wiki?curid=246980", "title": "அசாம் மாவட்டப் பட்டியல்", "text": "அசாம் மாவட்டப் பட்டியல்\n\nஇந்தியாவின் அசாம் மாநிலம், நான்கு புதிய மாவட்டங்களுடன் தற்போது 27 மாவட்டங்களுடன் கூடியது.\n\nஇந்த 27 மாவட்டங்களும் நான்கு கோட்டத் துணை ஆணையர்களின் நிர்வாகத்தின் கீழ் அமைந்துள்ளது.\n"}
{"id": "246981", "url": "https://ta.wikipedia.org/wiki?curid=246981", "title": "சின்னையன் பேட்டைக் குளம்", "text": "சின்னையன் பேட்டைக் குளம்\n\nசின்னையன் பேட்டைக் குளம் அல்லது சின்னியம்பேட்டை குளம் என்பது தமிழ்நாட்டின் திருவண்ணாமலை மாவட்டத்தில் திருவண்ணாமலையில் இருந்து 30 கிலோ மீட்டர் தொலைவில் தானிப்பாடி என்ற ஊருக்கு அருகில் அரூர் செல்லும் மாநில நெடுஞ்சாலையை ஒட்டியுள்ள சின்னையன் பேட்டை என்னும் சிற்றூரில் உள்ள குளம் ஆகும். இக்குளம் பாலியல் சிற்பங்களுக்குப் புகழ் பெற்றது. இக்குளத்தில் விதவிதமான பாலியல் உறவுகளை விளக்கும் சிற்பங்கள் நிறைந்துள்ளன. இக்குளம் தமிழக தொல்லியல் துறையின் கட்டுப்பாட்டில் உள்ளது.\n\n120 சதுர அடி பரப்பளவு கொண்ட இக்குளம் 16 ஆம் நூற்றாண்டில் கட்டப்பட்டது. இப்பகுதியை ஆண்ட சின்னைய நாயக்கன் அல்லது சின்னம நாயக்கன் என்பவன் தனது மகளின் பயன்பாட்டுக்காக இக்குளத்தைக் கட்டியதாகக் கருதப்படுகிறது.\n\nSection::::குளத்தைப்பற்றிய செவிவழிக் கதை.\nஇக்குளம் பாலுணர்வுச் சிற்பங்களுடன் கூடியதாகக் கட்டப்பட்டதற்கான காரணம் குறித்து சரியாகத் தெரியவில்லை. ஆனால், இதுகுறித்துப் பல்வேறு செவிவழிக் கதைகள் உள்ளன. அப்பகுதியை ஆண்ட குறுநில மன்னன் ஒருவன் தன் மகளுக்குச் சிறுவயதிலேயே திருமணம் செய்வித்து கணவன் வீட்டுக்கு அனுப்பினான். திருமணம் செய்து சென்ற மகள் கணவனைத் துறந்து பிறந்த வீடு வந்தாள். அவளுக்குத் தாம்பத்திய வாழ்க்கைப் பற்றி தெரியாததே காரணம் என்பதை அறிந்து, மனம் நொந்து தன் மகளுக்குக் கலவி பற்றி அறிந்து கொள்ளும் விதமாக அப்பெண் குளிக்க ஒரு குளத்தை வெட்டுவித்து அக்குளத்தின் படிகளில் விதவிதமான உடலுறவு சிற்பங்களை செதுக்கிக் கட்டினான். குளிக்க குளத்துக்குச் சென்ற மகள் அனைத்தையும் அறிந்து கணவனுடன் வாழச் சென்றாளாம்.\n"}
{"id": "246986", "url": "https://ta.wikipedia.org/wiki?curid=246986", "title": "கேப்ரியெலா மிஸ்திரெல்", "text": "கேப்ரியெலா மிஸ்திரெல்\n\nகேப்ரியெலா மிஸ்திரெல் (\"Gabriela Mistral\", ; 7 ஏப்ரல் 1889 – 10 சனவரி 1957) என்பது சிலி நாட்டு கவிஞரும் கல்வியாளரும் பெண்ணியலாளருமான லூசிலா கோடொய் அல்கயாகாவின் (\"Lucila Godoy Alcayaga\") புனைபெயராகும். இலக்கியத்திற்கான நோபல் பரிசு பெற்ற முதல் இலத்தீன் அமெரிக்கரும் முதல் இலத்தீன் அமெரிக்க பெண்மணியும் ஆவார்; 1945ஆம் ஆண்டில் \"தமது கவிதை வரிகள் மூலமாக இலத்தீன அமெரிக்க உலகத்தின் எதிர்பார்ப்புகளின் சின்னமாக விளங்கும் \" இவருக்கு இப்பரிசு வழங்கப்பட்டது. இவரது பாடல்களின் மையக்கருத்தாக இயற்கை, ஏமாற்றம், காதல், அன்னையின் அன்பு, சோகமும் மீட்பும், பயணம், தாயக முதுகுடிகள் மற்றும் ஐரோப்பிய பண்பாட்டுக் கூறுகளாலான , இலத்தீன் அமெரிக்க அடையாளம் ஆகியவற்றை கொண்டிருந்தது. இவரது உருவப்படம் சிலி நாட்டின் 5,000 பெசொ வங்கித்தாளில் அச்சிடப்பட்டுள்ளது.\n\n"}
{"id": "246989", "url": "https://ta.wikipedia.org/wiki?curid=246989", "title": "அரவேணு", "text": "அரவேணு\n\nஅரவேணு (Aravenu) , என்பது தமிழ்நாட்டில், நீலகிரி மாவட்டத்தில், கோத்தகிரி வருவாய் வட்டத்தில், கோத்தகிரி ஊராட்சி ஒன்றியத்தின் ஜக்கனாரை ஊராட்சியில் அமைந்துள்ளது.\n\nஉயர்ரக தேயிலை வளரும் தோட்டங்கள் கொண்ட செழிப்பான கிராமம் ஆகும். கோத்தகிரி-மேட்டுப்பாளையம் மாநில நெடுஞ்சாலையில், கோத்தகிரியிலிருந்து மூன்று கிலோ மீட்டர் தொலைவில் உள்ள இக்கிராமத்தைச் சுற்றியுள்ள காடுகளில், மான்கள், சிறுத்தை, கரடி ஆகிய விலங்குகள் அதிகம் காணப்படுகின்றன.\n\n"}
{"id": "246990", "url": "https://ta.wikipedia.org/wiki?curid=246990", "title": "அதிவீரன்பட்டி", "text": "அதிவீரன்பட்டி\n\nஅதிவீரன்பட்டி (ஆங்கிலம்:Athiveeranpatti), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் சுக்கிரவாரப்பட்டி ஊராட்சியின் கீழ் வரும் கிராமம்.\n\nSection::::புவியியல்.\nஇவ்வூரின் அமைவிடம் 09°30′28.3″N 77°48′33.7″E ஆகும்.கடல் மட்டத்தில் இருந்து இவ்வூர் சராசரியாக 101 மீட்டர் (331 அடி) உயரத்தில் இருக்கின்றது.\n\nSection::::மக்கள் வகைப்பாடு.\nஇந்திய 2001 கணக்கெடுப்பின்படி சுக்கிரவாரப்பட்டி ஊராட்சியின் மக்கள் தொகை 2,081. இவர்களில் 50.36% ஆண்கள், 49.64% பெண்கள் ஆவார்கள்.\n\nSection::::போக்குவரத்து.\nதிருத்தங்கல், சிவகாசி போன்ற நகரபகுதிகளை இணைக்கும் பேருந்துகள் மற்றும் சிற்றுந்துகள் சுக்கிரவாரப்பட்டி வழியாக இயக்கப்படுகின்றன.\n\nSection::::மேற்கோள்கள்.\nhttp://www.tn.gov.in/government/keycontact/197\nhttp://www.tn.gov.in/government/keycontact/18358\nhttp://tnmaps.tn.nic.in/blks_info.php?dcode=26&blk_name=%27Sivakasi%27&dcodenew=24&drdblknew=9\nhttp://www.virudhunagar.nic.in/census/sivakasi.pdf\n\nவெளி இணைப்புகள் விக்கிமேப்பியாவில் சுக்கிரவாரப்பட்டி அமைவிடம்\n\nhttp://wikimapia.org/#lang=en&lat=9.507850&lon=77.809356&z=16&m=b&show=/19804281/Sukkiravarapatti-சுக்கிரவாரப்பட்டி&search=ATHIVEERANPATTI\n"}
{"id": "247017", "url": "https://ta.wikipedia.org/wiki?curid=247017", "title": "கோரிப்பாளையம் தர்கா", "text": "கோரிப்பாளையம் தர்கா\n\nகோரிப்பாளையம் தர்கா, கோரிப்பாளையத்தில் அமைந்துள்ள (மதுரை நகரின் ஒரு பகுதி) ஒரு இசுலாமிய அடக்கத்தலமாகும். இங்கு யேமனைச் சேர்ந்த அசரத் காஜா சையது அலாவுத்தீன் பாதுசா ராசி மற்றும் மதுரை சுல்தானகத்தின் அசரத் காஜா சையது சுல்தான் சமசுத்தீன் ஆகிய இருவின் கல்லறைகளும் அமைந்துள்ளது. இது மட்டுமன்றி இந்தியாவிற்கு இசுலாத்தை பரப்ப வந்த அசரத் காஜா சையது சுல்தான் அபிபுத்தீன் ராசியின் (கைபி சுல்தான் என அறியப்படுபவர்) மறை கல்லறையும் இங்கு உள்ளது. இக்கல்லறை விட்டமும், உயரத்துடன் அழகர் மலையில் இருந்து எடுக்கப்பட்ட ஒற்றைக் கல்லில் அமைக்கப்பட்டுள்ளது. இது திருமலை நாயக்கரால் கட்டப்பட்டதாக ஒரு சாரார் கூறுகின்றனர்.\n\nSection::::வரலாறு.\nகோரிப்பாளையம் என்ற பெயர் பாரசீக வார்த்தையான \"கோர்\" என்பதிலிருந்து வந்தது. இதற்கு \"கல்லறை\" என்பது பொருள். எனவே தான் இப்பகுதி கோரிப்பாளையம் என அழைக்கப்படுகிறது. வைகையின் வடகரையில் அமைந்துள்ள இக்கல்லறைகள் வைகை ஆற்றின் பாலத்தின் மீது செல்லும் போதே தென்படும் வண்ணம் உயரமானவை. காசிமார் பெரிய பள்ளிவாசல் வளாகத்தில் அமைந்துள்ள மதுரை மக்பராவின் வெளிப்புறச் சுவரில் காணப்படும் பண்டைய தமிழ் கல்வெட்டு இத்தர்காவின் பழமைக்குச் சான்றாக உள்ளது.\n\nSection::::கந்தூரி விழா.\nஇத்தர்காவின் கந்தூரி (உரூசு) விழா ஒவ்வொரு ஹிஜிரி ஆண்டு ரபியுல் அவ்வல் பதினைந்தாம் இரவில் கொண்டாடப்படுகிறது.\n\n"}
{"id": "247029", "url": "https://ta.wikipedia.org/wiki?curid=247029", "title": "செரோம் கே. செரோம்", "text": "செரோம் கே. செரோம்\n\nசெரோம் கே. செரோம் (Jerome Klapka Jerome, 2 மே 1859 – 14 சூன் 1927) ஒரு ஆங்கில நகைச்சுவை எழுத்தாளர் ஆவார். தொடக்க காலத்தில் இவர் எழுதிய கட்டுரைகள் நிராகரிக்கப்பட்டபோதும் பின்னர் நகைச்சுவை எழுத்தாளராகப் பிரபலமானார்.\n\nSection::::நூல்கள்.\nஇவரது \"த்ரீ மேன் இன் போட்\" முக்கியமான நகைச்சுவைப் புதினமாகும். \"ஐடியல் தாட்ஸ் ஆஃப் அன் ஐடியல் பெல்லோ (Idle Thoughts of an Idle Fellow)\", \"செகண்ட் தாட்ஸ் ஆஃப் அன் ஐடியல் பெல்லோ (Second Thoughts of an Idle Fellow)\" மற்றும் \"த்ரீ மேன் ஆன் பும்மெல் (Three Men on the Bummel)\" ஆகியவை குறிப்பிடத்தக்கப் படைப்பாகும். இவரெழுதிய சுயசரிதை நூல் \"மை லைப் அண்ட் டைம்ஸ் (My Life and Times)\" ஆகும்.\n\nSection::::இளமையும் கல்வியும்.\nஇவர் இங்கிலாந்தின் \"கால்ட்மோர்\" (Caldmore) நகரில் பெற்றோருக்கு நான்காவது குழந்தையாகப் பிறந்தார். தனது கல்வியை மேரில்போன் கிராமர் பள்ளியில் முடித்தார். அரசியலில் ஈடுபடும் ஆர்வம் இருந்தாலும் தந்தையின் மறைவிற்குப் பின்னர் படிப்பை பாதியில் நிறுத்திவிட்டு இலண்டன் வடமேற்கு தொடர்வண்டிப் பிரிவில் பணியில் சேர்ந்தார். அதன் பின்னர் நடிப்புத் துறையிலும் சில காலம் ஈடுபட்டார்.\n\n"}
{"id": "247030", "url": "https://ta.wikipedia.org/wiki?curid=247030", "title": "முகம்மது புகாரி", "text": "முகம்மது புகாரி\n\nமுகம்மது புகாரி (\"Muhammadu Buhari\", பிறப்பு: 17 டிசம்பர் 1942) நைஜீரியாவில் புதிதாகத் தேர்ந்தெடுக்கப்பட்டுள்ள குடியரசுத் தலைவரும், முன்னாள் படையணித் தலைவரும் ஆவார். இவர் 1983 இல் இடம்பெற்ற இராணுவப் புரட்சியை அடுத்து அரசுத்தலைவராக 1985 வரை பதவியில் இருந்துள்ளார்.\n\nமுகம்மது புகாரி 2003, 2007, 2011 அரசுத்தலைவர் தேர்தல்களில் போட்டியிட்டுத் தோல்வியடைந்தார். 2014 டிசம்பரில் இவர் 2015 மார்ச் தேர்தலில் அனைத்து முற்போக்குகள் காங்கிரசு கட்சியின் சார்பாகப் போட்டியிடுவதற்கு தேர்ந்தெடுக்கப்பட்டார். இவர் நடப்பு அரசுத்தலைவர் குட்லக் ஜொனத்தனை 2.5 மில்லியன் வாக்குகள் வித்தியாசத்தில் தோற்கடித்தார்.\n\n"}
{"id": "247033", "url": "https://ta.wikipedia.org/wiki?curid=247033", "title": "மங்கிய இலைக் குரங்கு", "text": "மங்கிய இலைக் குரங்கு\n\nமங்கிய இலைக் குரங்கு (கண்ணாடி இலைக் குரங்கு; \"Dusky leaf monkey\" or \"spectacled leaf monkey\") இந்த வகையான குரங்குகள் பாலூட்டிகள் இனத்தைச்சேர்ந்ததாகும். இவை ஒரு மூதாதயர் வகையைச்சேர்ந்தது. இவை மலேசியா, பர்மா, தாய்லாந்து, மற்றும் இந்தியாவில் மேற்கு வங்கம், திரிபுரா காடுகளில் காணப்படுகின்றன. இவை அதிகமாக வேட்டையாடப்பட்டு அழியும் நிலையில் உள்ளது.\nஇவற்றில் பல இனக்குழுக்கள் கொண்டுள்ளன. அவை :\n"}
{"id": "247034", "url": "https://ta.wikipedia.org/wiki?curid=247034", "title": "நித்தியஜோதி (எழுத்தாளர்)", "text": "நித்தியஜோதி (எழுத்தாளர்)\n\nநித்தியஜோதி (பிறப்பு: ஏப்ரல் 24, 19---, பூனாகலை, பண்டாரவளை, இலங்கை) ஒரு சிறந்த ஆளுமை மிக்க மலைகயகத் தமிழ் எழுத்தாளர் ஆவார். இவருடைய படைப்பிலக்கியக் களம் சிறுகதைகள், புதினங்கள், கட்டுரைகள், கவிதைகள் என பரந்து இருக்கின்றது.\n\n\n"}
{"id": "247046", "url": "https://ta.wikipedia.org/wiki?curid=247046", "title": "திலீபனுடன் 12 நாட்கள் (நூல்)", "text": "திலீபனுடன் 12 நாட்கள் (நூல்)\n\nதிலீபனுடன் 12 நாட்கள் என்னும் நூல் மு. வே. யோ. வாஞ்சிநாதன் என்பவரால் எழுதப்பட்ட நூலாகும். இந்நூல் முதல் பதிப்பாக 26.09.1988 அன்று வை. கோபால்சாமி தலைமையில் சென்னையில் வெளியிடப்பட்டது. இரண்டாம் பதிப்பாக 1992இல் வெளிவந்தது. அண்மையில் 2011இல் விழுப்புர தமிழிளைஞர் கூட்டமைப்பின் வெளியீடாக வெளியிடப்பட்டது. \n\nSection::::நூல் பொருள்.\nதமிழீழ விடுதலைப் புலிகளின் யாழ் மாவட்ட அரசியற் பிரிவுப் பொறுப்பாளர் திலீபன் 15.09.1987 அன்று, நல்லூர்க் கந்தசாமி கோயிலின் முன்பாக இந்திய அரசிடம் ஐந்து கோரிக்கைகளை முன்வைத்துச் சாகும்வரை உண்ணாவிரதப்போராட்டத்தை ஆரம்பித்தார். அவர் மேற்கொண்ட இந்த உண்ணாவிரத போராட்டத்தில், 12 நாட்கள் சொட்டு நீர் கூட அருந்தாமல் மனக்கட்டுப்பாட்டுடன் இருந்து, 26.09.1987 அன்று ஈகச்சாவு அடைந்தார். அந்த உண்ணாவிரதப் போராட்டத்தின்போது அவரின் அருகில் இருந்து, நேரில் கண்ட உண்மை அனுபவங்களை கட்டுரைகளாக ஆசிரியர் எழுதியுள்ளார்.\n\nSection::::நூல் அமைப்பு.\nஇந்நூல் நாள் குறிப்பை ஒத்ததாக உள்ளது. உண்ணாவிரத்தின் முதல் நாள், இரண்டாம் நாள், என்று 12 நாட்களில் அவர் கண்டதையும் கேட்டதையும் நாள்வாரியாக எழுதியுள்ளார்.\n"}
{"id": "247050", "url": "https://ta.wikipedia.org/wiki?curid=247050", "title": "ஆண்டியூர்", "text": "ஆண்டியூர்\n\nஆண்டியூர் (ANDIYUR) என்பது தமிழ்நாட்டின் கிருஷ்ணகிரி மாவட்டம் ஊத்தங்கரை வட்டத்தில், எக்கூர் கிராம ஊராட்சியில் உள்ள ஊராகும். \nSection::::அமைவிடம்.\nதிருப்பத்தூர்-திருவண்ணாமலைச் சாலையில் அமைந்துள்ள இந்த ஊரானது, ஊத்தங்கரையில் இருந்து 14 கிலோமீட்டர் தொலைவிலும், மாவட்டத்தின் தலைநகரான கிருஷ்ணகிரியில் இருந்து 51 கிலோமீட்டர் தொலைவிலும், மாநிலத் தலைநகரான சென்னையில் இருந்து 231 கிலோமீட்டர் தொலைவிலும் உள்ளது. இச்சிற்றூர் நான்கு பகுதிகளை உள்ளடக்கியதாக உள்ளது. அவை உடையார் தெரு, கோனார் குட்டை, எம்.ஜி.ஆர் நகர் ஆகியவையாகும். இங்குள்ள பேருந்து நிறுத்தத்தில் சுற்றுப்புறமுள்ள அனைத்து ஊர்களுக்கும் பேருந்துவசதி உள்ளது. இவ்வூர் கடல்மட்டத்தில் இருந்து சராசரியாக 400 மீட்டர் உயரத்தில் இருக்கிறது. \n\nSection::::வரலாறு.\nகி.பி.1300களில் இப்பகுதி காடுகள் அடர்ந்த பகுதியாக சித்தர்கள் வாழும் பகுதியாக இருந்தது. இதனால் சித்த மடம் என்றபெயரில் அழைக்கப்பட்டுவந்தது.பிறகு அதுவே ஆண்டிமடம் என்றானது. அதுவும் பிற்காலத்தில் ஆண்டியூர் என்று பெயர் மாறியது.\n\nSection::::மக்கள் வகைப்பாடு.\nகிட்டதட்ட 353 குடியிருப்புகளை கொண்ட இக்கிராமத்தில் 2001 ஆண்டைய மக்கள் கணக்கெடுப்பின்படி ஆண்டியூரின் மக்கள் தொகை 1979 ஆகும். இதில் ஆண்கள் 1007பேர் பெண்கள் 972பேர் ஆவர். 2001 ஆண்டைய மக்கள் கணக்கெடுப்பின் போது இவ்வூர் தர்மபுரி மாவட்டத்தில் இருந்தது. கிருஷ்ணகிரி மாவட்டம் 2004வரை உருவாக்கப்படவில்லை.\n2011 ஆண்டு மக்கள் கணக்கெடுப்பின்படி இக்கிராமத்தில் 353 வீடுகள் உள்ளன. கிராமத்தின் மொத்த மக்கள் தொகையானது 1411 ஆகும். இதில் ஆண்கள் எண்ணிக்கை 705, பெண்களின் எண்ணிக்கை 706 என உள்ளது. மக்களின் கல்வியறிவு விகிதமானது 63.6% என உள்ளது. இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "247051", "url": "https://ta.wikipedia.org/wiki?curid=247051", "title": "அச்சமங்கலம்", "text": "அச்சமங்கலம்\n\nஅச்சமங்கலம் ((ACHCHAMANGALAM) என்பது தமிழ்நாட்டின், கிருஷ்ணகிரி மாவட்டம், பர்கூர் வட்டத்துக்கு சேர்ந்த சிற்றூர் ஆகும். இந்த ஊர் அச்சமங்கலம் ஊராட்சிக்கு உட்பட்டது.\n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 1670 குடும்பங்கள் உள்ளன. மக்கள் தொகை 7201, இதில் 3673 பேர் ஆண்கள், 3673 பேர் பெண்கள் ஆவர். எழுத்தறிவு விகிதம் 67.93% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.\n"}
{"id": "247052", "url": "https://ta.wikipedia.org/wiki?curid=247052", "title": "அச்செட்டிப்பள்ளி", "text": "அச்செட்டிப்பள்ளி\n\nஅச்செட்டிப்பள்ளி என்னும் ஊர் இந்தியாவின் தமிழ்நாட்டில் கிருஷ்ணகிரி மாவட்டத்தில் உள்ள ஒசூர் வட்டத்தைச் சேர்ந்த சிற்றூர் ஆகும்.\n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 697 வீடுகள் உள்ளன. மக்கள் தொகை 3066, இதில் 1562 பேர் ஆண்கள், 1504 பேர் பெண்கள் ஆவர். எழுத்தறிவு விகிதம் 68.98% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.\n"}
{"id": "247053", "url": "https://ta.wikipedia.org/wiki?curid=247053", "title": "அட்டக்குறிக்கி", "text": "அட்டக்குறிக்கி\n\nஅட்டக்குறிக்கி என்பது, தமிழ்நாட்டின் கிருஷ்ணகிரி மாவட்டம், ஒசூர் வட்டத்தில் உள்ள ஊராகும். \n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 581 வீடுகள் உள்ளன. மக்கள் தொகை 2504, இதில் 1288 பேர் ஆண்கள், 1216 பேர் பெண்கள் ஆவர். எழுத்தறிவு விகிதம் 60.71% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.\nஇவ்வூருக்கு அருகில் மதுகான் கிரைனட்ஸ் லிமிடெட் என்னும் தொழிற்சாலை 25 ஏக்கர் பரப்பளவில் அமைந்துள்ளது.\n"}
{"id": "247054", "url": "https://ta.wikipedia.org/wiki?curid=247054", "title": "ஒடுக்கப்பட்ட சமுதாயம் வரலாறு படைத்தது (நூல்)", "text": "ஒடுக்கப்பட்ட சமுதாயம் வரலாறு படைத்தது (நூல்)\n\nஒடுக்கப்பட்ட சமுதாயம் வரலாறு படைத்தது என்பது மருத்துவர் ஐவி பீட்டர் என்பவரால் எழுதப்பட்ட புத்தகம் ஆகும். இது 2014 ஆம் ஆண்டு பிரசுரிக்கப்பட்டதாகும். \n\nSection::::பகுப்புகள்.\nஇப்புத்தகம் 11 முதன்மை தலைப்புகளைக் கொண்டும், ஒவ்வொரு முதன்மைத் தலைப்புக்கும் பல துணைத்தலைப்புகளைக் கொண்டும் எழுதப்பட்டுள்ளது.\n\nSection::::உள்ளடக்கச் சுருக்கம்.\n19 ஆம் நூற்றாண்டுக்கு முன்னர் இந்தியாவின் கேரளா மாநிலத்தில் வாழ்ந்த, தாழ்த்தப்பட்டவர்கள் என்று கருதப்பட்ட ஈழவர்களின் வாழ்க்கை முறையை, போராட்ட வரலாற்றை இந்நூல் கூறுகிறது. \nதிருவிதாங்கூர் சமஸ்தானத்தில் நடைமுறையில் இருந்த சாதிப்பாகுபாடுகள், அதனால் மக்கள் பட்ட துன்பங்கள், உயர் குடியினர் என்று சொல்லிக்கொண்ட நாயர்கள் ஒடுக்கப்பட்டவர்கள் என்று பிரிக்கப்பட்டு அடிமைப்படுத்தப்பட்ட மக்களை வாட்டி வதைத்த கொடுமைகளையும், பலகாலம் கழித்து நாயர்களைவிட உயர்ந்த சாதிகள் என்று சொல்லிக்கொண்ட பிராமணர்கள், நாயர்கள் மட்டுமே வகித்துவந்த பேஷ்கார், திவான் போன்ற பதவிகளை அபகரித்துக்கொண்ட போது ஈழவர்களின் துணையோடுதான் பிராமணர்களையே எதிர்த்து போராடியது, மற்றும் டாக்டர் பல்பு (Padmanabhan Palpu) என்ற ஈழவரின் வழிகாட்டலினால் வேலைவாய்ப்பில் ஈழவர்களுக்கு இழைக்கப்பட்ட கொடுமை பற்றி 1895 ஆம் ஆண்டு மே மாதம் 13 ஆம் நாள் திவான் சுப்பையருக்கு மனுக்கொடுத்தது, அதன் பின் ஈழர்களின் இன குரு நாராயணகுரு பல இடங்களில் தன் மக்களுக்காக தனிக்கோவில் கட்டியது என பல அரிய தகவல்களைக்கொண்டு எழுதப்பட்டுள்ளது.\n\nநூலின் முடிவு வரை ஈழவர், சாணார் என்று அறியப்பட்ட நாடார் போன்றோர் தாழ்த்தப்பட்டோர் வகையிலிருந்து நிலையிலிருந்து எப்போது பிற்படுத்தப்பட்டோர் வகைக்கு மாறினார்கள் என்ற தகவல் கொடுக்கப்படவில்லை.\n"}
{"id": "247057", "url": "https://ta.wikipedia.org/wiki?curid=247057", "title": "விகிதத் தொடர்பு", "text": "விகிதத் தொடர்பு\n\nவிகிதத்தொடர்பு (ஆங்கிலம்: proportionality) என்பது ஒரு பொருளின் அளவை மற்றொரு பொருளின் அளவோடு ஒப்பிட்டுக் கூறுவதாகும். எடுத்துக்காட்டாக, அரிசியும் மிளகுச் சாறும் பயன்படுத்தப்படும் விகிதமானது, \"4 படி அரிசிக்கு, 3 குவளை மிளகுச் சாறு\" என்றால், இத்தொடர்பு அரிசிக்கும் மிளகுச் சாற்றுக்கும் உள்ள சார்பு நிலையைக் (சார்ந்து இருக்கும் தன்மை) குறிக்கின்றது; அதாவது, எடுத்துக்கொள்ளப்படும் அரிசியின் அளவு அதிகமாக அதிகமாக மிளகுச் சாறின் அளவும் அதிகமாகும்; மாறாக எடுத்துக்கொள்ளப்படும் அரிசியின் அளவு குறையக்குறைய மிளகுச் சாறின் அளவும் குறையும்.\nபொதுவாக கணிதத்தில், ஒன்றையொன்று சார்ந்துள்ள இரு மாறிகளின் சார்புநிலையின் தன்மையையும் அளவையும் விகிதத்தொடர்பு தருகிறது. இரு மாறிகளில் ஒன்றில் ஏற்படும் மாற்றம் மற்றொரு மாறியிலும் மாற்றத்தை விளைவித்து, அவற்றில் ஏற்படும் மாற்றங்களின் அளவுகளில் ஒன்று மற்றதன் மாறிலிமடங்காக அமையுமானால் அவ்விரு மாறிகளும் \"விகிதத்தொடர்பு \" கொண்டவை எனப்படுகின்றன. அம் மாறிலியானது விகிதத்தொடர்பு மாறிலி (\"proportionality constant\") என அழைக்கப்படுகிறது.\nSection::::நேர்விகிதத் தொடர்பு.\nநேர்விகிதத் தொடர்பு நிலையை, மாறிகளை வைத்துக் கூறுவதென்றால், அரிசி formula_1 படிகள் என்றும், சாறு formula_2 குவளைகள் என்றும் கொண்டு, கீழ்க் கண்டவாறு கூறலாம்:\n\nஅதாவது, formula_1 அதிகமாக, formula_2-உம் அதிகமாகும்.\n\nஇதை, \nஅல்லது \nஎன்றும் எழுதுவர். இதில், k என்பது \"நேர்விகிதத் தொடர்பு எண்\" என்று சொல்லப்படும்.\nஐரோப்பாவில், 14-ஆம் நூற்றாண்டு அளவில் நேர்விகிதத் தொடர்பு என்ற கருத்து மக்களிடையே புழங்கி வந்ததாகத் தெரிகின்றது.\n\nSection::::எதிர்விகிதத் தொடர்பு.\nஎதிர்விகிதத் தொடர்பு என்பதில், formula_1 அளவு அதிகமாக formula_2 அளவு குறையும். இதைக் கீழ்க் கண்டவாறு குறிக்கலாம்.\n\nஅதாவது, \nஇதில், formula_12 என்பது \"எதிர்விகிதத் தொடர்பு மாறிலி\" என்று சொல்லப்படும்.\n\nSection::::பன்மடி விகிதத் தொடர்பு.\nபன்மடி விகிதத் தொடர்பு என்பதில், formula_1 அளவு அதிகமாக formula_2 அளவு பன்மடி formula_1-ஆக அதிகரிக்கும். அதாவது,\nஇதை, formula_12 என்ற பன்மடி விகிதத் தொடர்பு எண்ணைப் பயன்படுத்தி, \nஎன்று எழுதலாம்.\n\nSection::::மடக்கை விகிதத் தொடர்பு.\nமடக்கை விகிதத் தொடர்பு என்பதில், formula_1 அளவு அதிகமாக formula_2 அளவு formula_1-இன் மடக்கையாக அதிகரிக்கும். அதாவது,\nஇதை, formula_1 என்ற மடக்கை விகிதத் தொடர்பு மாறிலியைப் பயன்படுத்தி, \nஎன்று எழுதலாம்.\n"}
{"id": "247065", "url": "https://ta.wikipedia.org/wiki?curid=247065", "title": "மேகேதாட்டு", "text": "மேகேதாட்டு\n\nமேகேதாட்டு (\"Mekedatu\") கருநாடக மாநிலம் ராமநகரம் மாவட்டம், கனகபுரா வட்டத்தில் அமைந்துள்ள காவிரி ஆற்றின் ஒரு குறுகலான பகுதியை குறிப்பதாகும். இதை ஆடு தாண்டும் காவிரி என்றும் அழைப்பர்.\n\nகாவிரி ஆறும் ஆர்க்காவதி ஆறும் சங்கமம் என்னுமிடத்தில் இணைகின்றன. இதன் அருகே காவிரியானது ஆழமான குறுகிய பாறைகளின் வழியாக பாய்ந்து தமிழகத்தை அடைகிறது. ஆடு கூட இங்கு காவிரியை தாண்டிவிடலாம் என்பதால் இவ்விடத்திற்கு கன்னடம் மொழியில் மேகேதாட்டு (Mekedatu) என்று பெயர் வழங்கலாயிற்று. மேகே - ஆடு , தாட்டு - தாண்டுதல் என பொருள்படும்.\n\nSection::::அணை.\nமேகேதாட்டுவில் அணை கட்டுவதற்கு கர்நாடக அரசு திட்டமிட்டுள்ளது. இவ்விடத்தில் கர்நாடக அரசு, புனல் மின் நிலையம் அமைக்க, மேகேதாட்டு தடுப்பணைத் திட்டம் செயல்படுத்தி வருவதால், தமிழக விவசாயிகளின் நலன் பாதிக்கும் என்பதால், தமிழ்நாடு அரசும் விவசாயிகளும் மேக தாது தடுப்பணைத் திட்டத்தை கடுமையாக எதிர்க்கின்றனர்.\n"}
{"id": "247068", "url": "https://ta.wikipedia.org/wiki?curid=247068", "title": "சப்தகன்னியர்", "text": "சப்தகன்னியர்\n\nஇந்து சமயத்தில் சப்தகன்னியர் எனப்படுவோர் பிராம்மி, மகேஸ்வரி, கௌமாரி, வைஷ்ணவி, வராகி, இந்திராணி, சாமுண்டீஸ்வரி ஆவர். உலகை இயக்கும் ஐந்தொழில்கள் புரிந்து வரும் சிவசக்தி எடுத்த திருமேனிகளே, சப்த கன்னியர் என்றும் சப்த மாதாக்கள் என்றும் \"சப்த மாத்திரிகைக்கள்\" என்றும் அழைக்கப்படுகின்றனர்.\n\nசப்த மாதாக்கள் எனவும் \"ஏழு கன்னியர்கள்\" அறியப்படுகிறார்கள்.\n\nSection::::சப்த கன்னியரின் தோற்றம்.\nசிவபெருமான் அந்தகாசுரன் எனும் அரக்கனுடன் போர் புரிந்தார். அப்பொழுது அந்காசுரனின் உடலில் இருந்து வெளிபடுகின்ற இரத்தத்திலிருந்து அசுரர்கள் தோன்றினார்கள். அவர்களை அழிக்கும் பொருட்டு சிவபெருமான் தன் வாய் அக்கினியிலிருந்து யோகேசுவரி என்ற சக்தியை தோற்றுவித்தார். யோகேசுவரி மகேசுவரி என்ற சக்தியை உருவாக்கினார். மகேசுவரிக்கு துணையாக பிரம்மா பிராம்மியை தோன்றுவித்தார். திருமால் நாராயிணியை தோற்றுவித்தார். இந்திரன் இந்திராயையும், முருகன் கௌமாரியையும், வராக மூர்த்தி வராகியையும், யமன் சாமுண்டியையும் தோன்றுவித்தனர். \n\nசும்ப - நிசும்ப என்ற அரக்கர்களை அம்பிகை அழிக்கப்போர் புரிந்த போது அவளுக்கு உதவியாக இத்தேவியர்கள் உற்பவித்தனர் என்று மார்க்கண்டேய புராணம் கூறுகின்றது. காளிதாசனின் குமார சம்பவம் என்ற காவியத்தில் சப்த கன்னியர் சிவபெருமானின் பணிப்பெண்டிர் என்ற குறிப்புக் காணப்படுகின்றது\n\nசப்தகன்னியரின் தோற்றத்தினைப் பற்றி மற்றொரு புராணக் கதையில் மகிசாசுரன் கருவில் உருவாகாத பெண்ணால் மட்டுமே அழிவு உண்டாக வேண்டுமென வரம் பெற்றிருந்தார். அதனால் தேவர்களும், முனிவர்களும் மகிசாசுரனால் துன்பமைடைந்தனர். அனைவரும் சென்று சிவபெருமானிடம் தங்களை காத்தருள வேண்டினர். உமையம்மையிடம் அனைவரையும் காத்தருள வேண்டினார் சிவபெருமான். அதனால் உமையம்மை தன்னிலிருந்து சப்த கன்னியர்களை தோன்றுவித்து மகிசாசுரனை அழித்தார். மகிசாசுரன் கொல்லப்பட்டதால் சப்த கன்னியர்களை கொலைப்பாவம் சூழந்தது. அதனை நீக்க வேண்டி சிவபெருமானிடம் சப்தகன்னியரை வேண்டினர். \n\nசிவபெருமான் கோலியனூர் எனும் தலத்தில் தன்னை வழிபட்டு வரும்படி கூறினார். சப்த கன்னியர்களை பாதுகாக்க தன்னுடைய அம்சமான வீரபத்திரனை உடன் அனுப்பி வைத்தார். இத்தலத்தில் சப்த கன்னியருக்கு தட்சிணாமூர்த்தியாக அமர்ந்து உபதேசம் செய்து கொலைப்பாவத்தினை நீக்கினார். \n\nSection::::சப்த கன்னிகள்.\nSection::::பிராம்மி.\nபிராம்மி படைப்பின் கடவுளான பிரம்மாவின் அம்சமாவார். இவர் நான்கு கரங்களை உடையவர். அன்னப்பறவையை வாகனமாக கொண்டவர். வெண்ணிர ஆடை அணிந்தவராகவும், ஸ்படிக மாலையை ஆபரணமாக தரித்தவராகவும் உள்ளார். \n\nSection::::மகேசுவரி.\nமகேசுவரி என்பவர் மகேசுவரானாகிய சிவபெருமானின் அம்சமாவார். இவர் சிவபெருமானைப் போன்று முக்கண்ணும், ஐந்து திருமுகமும் உடையவர். கரங்களில் பாசம், அங்குசம், மணி, சூலம், பரசு என்ற ஐந்து ஆயுதங்களை தரித்தும், ரிசபத்தினை வாகனமாக கொண்டவர். \n\nSection::::கௌமாரி.\nகௌமாரி என்பவர் கௌமாரனாகிய முருகனின் அம்சமாவார். இவர் நான்கு கரங்களையும், பின் இரு கைகளில் வஜ்ரம் மற்றும் சக்தி ஆயுதங்களையும் தரித்து காணப்படுகிறார். மயில் பறவையினை வாகனமாக கொண்டவர். சேவல்கொடியினை கைகளில் தாங்கியிருப்பவர். \n\nSection::::நாராயணி.\nநாராயணி என்பவர் விஷ்ணு என்று அழைக்கப்பெறும் திருமாலின் அம்சமாவார். இவருக்கு வைஷ்ணவி என்ற மறுபெயருண்டு. இவர் நான்கு கரங்களையும், பின் இரு கைகளில் சக்கரத்தினையும், சங்கினையும் தரித்துக் காணப்படுகிறார். \n\nSection::::வராகி.\nவராகி திருமாலின் வராக அம்சமாவார். இவர் வராகமெனும் பன்றி முகமும், நான்கு கரங்களையும் உடையவர். பின் இரு கரங்களில் தண்டத்தினையும், கலப்பையையும் கொண்டவராவார். இவர் கருப்பு நிற ஆடையுடுத்தி சிம்மம் வாகனத்தில் அமர்ந்திருக்கிறார்.\n\nSection::::இந்திராணி.\nஇந்திராணி தேவலோகத்து அரசனான இந்திரனின் அம்சமாவார். நான்கு கரங்களை கொண்ட இவர், பின் இரு கரங்களில் சக்தியையும், அம்பினையும் ஆயுதமாக கொண்டு காட்சியளிக்கிறார். ரத்தின கிரீடம் தரித்து வெண் யானை வாகனத்தில் அமர்ந்திருப்பவர். \n\nSection::::சாமுண்டி.\nசாமுண்டி என்பவர் ருத்திரனின் அம்சமாவார். நான்கு கரங்களும், மூன்று நேத்திரங்களும், கோரைப்பற்களும், கரு மேனியும் உடையவர். இவர் புலித்தோல் உடுத்தி கபால மாலையை அணிந்திருக்கிறார். முத்தலைச் சூலம், முண்டம், கத்தி, கபாலம் ஆகிய ஆயுதங்களை தரித்தும், பிணத்தின் மீது அமர்ந்தும் காட்சியளிக்கிறார். இவர் சண்டர் முண்டர் என்ற அரக்கர்களை அழிப்பதற்காக அவதாரம் எடுத்தார். \n\nSection::::கோயில்களில் சப்த கன்னியர்.\nசோழர் காலத்திய கோயில்கள் மற்றும் அதற்கு முந்தையகால கோயில்களிலும் சப்தமாதர் சிற்றாலயங்கள் தமிழகத்தில் காணப்படுகின்றன. அதற்கு பிற்பட்ட காலத்தில் சப்தமாதர் வழிபாடு அருகிவிட்டது. சப்தமாதர் வழிபாடு இந்தியா முழுவதும் இருந்ததற்குச் சிற்ப, ஓவிய, செப்புப் படிமத் தடயங்கள் பல உண்டு. ஆனால் இவர்களுக்குத் தனிச் சிற்றாலயங்கள் எழுப்பும் வழக்கம் தென்னிந்தியாவில் மட்டுமே இருந்தது.\n\n\n\n\n<nowiki>https://goo.gl/maps/LwgRoLZMKny</nowiki>\n நவ கன்னிகள்\n\n"}
{"id": "247072", "url": "https://ta.wikipedia.org/wiki?curid=247072", "title": "முடத்தாமக்கண்ணியார்", "text": "முடத்தாமக்கண்ணியார்\n\nமுடத்தாமக் கண்ணியார் பத்துப்பாட்டு நூல்களுள் ஒன்றான பொருநராற்றுப்படையை இயற்றிய புலவரின் பெயராகும். இவர் ஆண்பால் புலவர் ஆவார். கண்ணி என்பது பூமாலை வகைகளில் ஒன்று. 'முடத்தாமம்' செண்டால் இணைக்கப்படாத மாலை. கழுத்தில் அணியும்போது இருபுறமும் தொங்கும். இதனை அணிந்தவர் முடத்தாமக் கண்ணியார். ஆயினும் முடம்பட்ட தாமக்கண்ணி என விளங்கிக்கொண்டு முடத்தாமக் கண்ணி என்னும் பெயர் உறுப்பால் வந்ததென்றும், இவர் பெண்பால் புலவர் என்றும் கூறுவர். பொருநராற்றுப்படை என்பது சங்ககாலத்துத் தமிழ் நூல் தொகுப்பான பத்துப்பாட்டில் அடங்கிய ஒரு நூல் ஆகும். சோழன் கரிகாற் பெருவளத்தானை இவர் இந்தப் பாடலில் போற்றிப் பாடியுள்ளார். இந்த நூல் 248 அடிகளைக் கொண்டது. இதன் இறுதியில் பிற்காலத்தவர் எழுதிய இரண்டு வெண்பாக்கள் சேர்க்கப்பட்டுள்ளன. அவை இந்த நூலின் தொகுப்புச் செய்திபோல் உள்ளன.\n"}
{"id": "247074", "url": "https://ta.wikipedia.org/wiki?curid=247074", "title": "சப்த மங்கை தலங்கள்", "text": "சப்த மங்கை தலங்கள்\n\nசப்தமங்கைத் தலங்கள் திருச்சக்கராப்பள்ளி, அரியமங்கை, சூலமங்கை, நந்திமங்கை, பசுமங்கை, தாழமங்கை, புள்ளமங்கை ஆகியனவாகும். இக்கோயில்கள் தஞ்சாவூர் மாவட்டம் அய்யம்பேட்டை அருகில் உள்ளன.\n\nதிருவையாறு சப்தஸ்தானம் புகழ்பெற்றது எனினும் குடந்தை, கரந்தை, தஞ்சாவூர், திருச்சக்கராப்பள்ளி சப்தஸ்தானங்களும் தனிச்சிறப்புடையவை. திருச்சக்கராப்பள்ளி சப்தஸ்தானத் தலங்கள் சப்தமங்கையரோடு தொடர்புடையன என்பதால் சப்தஸ்தான விழா எனப்படும் ஏழூர்த் திருவிழா இப்பகுதியில் கூடுதல் சிறப்புடன் கொண்டாடப்படுகிறது. இந்த ஏழுர்த்தலங்களும் சோழர் காலத்தைச் சேர்ந்தவை என்பதும் அதற்கான கல்வெட்டுச் சான்றுகளுடன் உள்ளன என்பதும் சிறப்பான செய்தி. முதலும் முடிவும் ஞானசம்பந்தர் பதிகம் பெற்றவை. அனைத்துமே காவிரியின் தென்கரைத் தலங்கள். ஏழூர்த் திருவிழா இங்கே இரு நாள்கள் முழுமையாக நடைபெறுகின்றன. பங்குனித் திருவிழாவின்போது அனவித்ய நாதசர்மாவுடன் ஏழூர் வலம் வந்தால் சப்தமங்கையின் அருள் பெற்று சகல தோஷங்களும் நிவர்த்தியாகும் என்பது நம்பிக்கை.\n\n\n"}
{"id": "247076", "url": "https://ta.wikipedia.org/wiki?curid=247076", "title": "வரட்டுப்பள்ளம் அணை", "text": "வரட்டுப்பள்ளம் அணை\n\nவரட்டுப்பள்ளம் அணை மேற்குத் தொடர்ச்சி மலையின் அடிவாரத்தில் ஈரோடு மாவட்டத்தில் உள்ள அந்தியூரில் சுமார் 3000 ஏக்கர் பரப்பளவில் உள்ளது. 32 அடி கொள்ளளவு கொண்ட இந்த அணையில் உள்ள நீர் பாசனம் மற்றும் மீன் வளர்ப்பிற்கும், வன விலங்குகளின் தாகத்தை தீர்ப்பதற்கும் பயன்பட்டு வருகிறது. வரட்டுப்பள்ளம் அணைக்கு கல்மடுவு, கும்பரவாணி பள்ளம், வரட்டுப்பள்ளம் ஆகிய பள்ளங்கள் வழியாக நீர்வரத்து வருகிறது.\n\nவரட்டுப்பள்ளம் அணை 1980ம் ஆண்டு ஜனவரி 28ஆம் தேதி திறந்து வைக்கப்பட்டது. வரட்டுப்பள்ளம் அணையானது மேற்கு தொடர்ச்சி மலையான பர்கூர் மலையிலிருந்து பாய்ந்து வரும் மழைநீரைத் தேக்கி வைத்து அந்தியுரைச் சுற்றி உள்ள விவசாய நிலங்களின் நீர் தேவையைப் பூர்த்தி செய்ய அமைக்கப்பட்டது. அணையின் மொத்த நீளம் 1.7 கி.மீ , அதிகபட்சமாக 17மீ உயரத்திற்கு நீரைத் தேக்கி வைக்க முடியும். இந்த அணையால் பயன்பெறும் பாசனப்பரப்பு 2924 ஏக்கர்.\n\nஇந்த அணை மேற்குத் தொடர்ச்சி மலையின் அடிவாரத்தில் அமைந்துள்ளது. இந்த இடத்தில் இருந்து மலைப்பாதை தொடங்குகிறது. இந்த மலைப் பாதையில் தாமரைகரை , பர்கூர் , தட்டகரை , கர்கேகண்டி வழியாக எளிதாக மைசூரை .அடையலாம். ஆனால் சாலை சற்றே குறுகலானது. \n"}
{"id": "247078", "url": "https://ta.wikipedia.org/wiki?curid=247078", "title": "பாஸ்கா முப்பெரும் நாட்கள்", "text": "பாஸ்கா முப்பெரும் நாட்கள்\n\nபாஸ்கா முப்பெரும் நாட்கள் என்பன பெரிய வியாழன் மாலையில் தொடங்கி (புனித வெள்ளி திருவிழிப்பு) உயிர்ப்பு ஞாயிறின் மாலை வரை உள்ள மூன்று நாட்களைக்குறிக்கும். இயேசுவின் பாடுகள், இறப்பு, அடக்கம், மற்றும் உயிர்ப்பினை கிறித்தவர்கள் இன்னாட்களில் நினைவுகூருவர்.\n\nபெரிய வியாழன் மாலைத்திருப்பலியில் வானவர் கீதம் பாடப்பட்டப்பின்பு ஆலயமணிகள் ஒலிக்காது. ஆலய இசைக்கருவிகள் இசைக்கப்படாது. இதனால் இந்த நாட்களை \"அசைவற்ற நாட்கள்\" எனவும் அழைப்பர்.\n\nகத்தோலிக்க திருச்சபையில் பெரிய வியாழன் மாலை சடங்குகளுக்குப்பின்பு பாஸ்கா திருவிழிப்பு வரை ஒப்புரவு மற்றும் நோயிற்பூசுதலைத் தவிற பிற அருட்சாதனங்கள் நிறைவேற்றப்படா.\n"}
{"id": "247081", "url": "https://ta.wikipedia.org/wiki?curid=247081", "title": "உத்தரன்", "text": "உத்தரன்\n\nஉத்தரன் (Uttar or Uttara) (சமஸ்கிருதம்): उत्तर), மகாபாரதம் கூறும் மத்ஸ்ய நாட்டு மன்னன் விராடனின் மூத்த மகன். உத்தரையின் சகோதரன்.\n\nபாண்டவர்கள், விராடனை அரசனாகக் கொண்ட மத்ஸ்ய நாட்டு அரண்மனையில் திரௌபதியுடன் தலைமறைவு வாழ்க்கையை மேற்கொண்டு, பதிமூன்றாம் ஆண்டு முடியும் தருவாயில், துரியோதனன், அத்தினாபுரத்து படைகளுடன், விராடனின் நாட்டை தாக்கினார்கள். மத்ஸ்ய நாட்டு மன்னன் விராடன், தனது படைகளுடன் திரிகர்த்த நாட்டு மன்னனுடன் போரிடச் சென்றிருந்த நேரத்தில், துரியோதனன், அத்தினாபுரத்து படைகளுடன், விராடனின் நாட்டை தாக்கினார்கள்.\nபிருகன்னளை என்ற பெயர் தாங்கிய அருச்சுனனை தேரோட்டியாகக் கொண்ட உத்தர குமாரன், துரியோதனனின் படைகளை எதிர்கொள்ளத் துணிவின்றி புறமுதுகிட்டு ஓடினான்.\n\nஅருச்சுனன், தான் பிருகன்னளை அல்ல என்றும், தான் பாண்டவர்களில் அருச்சுனன் என்று உரைத்து, பின் வன்னி மரத்தில் மறைத்து வைத்திருந்த போராயுதங்களை உத்தரனைக் கொண்டு எடுத்து, அருச்சுனன் தனி ஆளாக போர்களத்தில் நின்று, துரியோதனன், பீஷ்மர், துரோணர், கிருபாச்சாரி, அசுவத்தாமன் மற்றும் கர்ணன் ஆகியோர்களை வெற்றி கொண்டான்.\n\nபின் உத்தர குமாரன் போர்கலையை அருச்சுனனிடம் திறம்படக் கற்றான்.\n\nகுருச்சேத்திரப் போரில் உத்தர குமாரன், பாண்டவர் அணியில் நின்று போரிட்டான். முதல் நாள் போரில் சல்லியனால் உத்தர குமாரன் கொல்லப்பட்டான். அவனது சகோதரர்கள், சுவேதன் மற்றும் சாங்கியன் ஆகியவர் சல்லியனாலும், துரோணராலும், குருச்சேத்திரப் போர்க்களத்தில் கொல்லப்பட்டனர்.\n\n"}
{"id": "247129", "url": "https://ta.wikipedia.org/wiki?curid=247129", "title": "அடவனப்பள்ளி", "text": "அடவனப்பள்ளி\n\nஅடவனப்பள்ளி என்பது இந்தியாவில் தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் அமைந்துள்ள ஊராகும்.\n\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 58 வீடுகள் உள்ளன. மக்கள் தொகை 239, இதில் 123 பேர் ஆண்கள், 116 பேர் பெண்கள் ஆவர். எழுத்தறிவு விகிதம் 60.98% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.\n"}
{"id": "247130", "url": "https://ta.wikipedia.org/wiki?curid=247130", "title": "அகரம் அக்கிரகாரம்", "text": "அகரம் அக்கிரகாரம்\n\nஅகரம் அக்கிரகாரம் என்பது என்பது இந்தியாவின், தமிழ்நாட்டின், கிருஷ்ணகிரி மாவட்டம், சூளகிரி வட்டத்துக்கு, உட்பட்ட ஒரு வருவாய் கிராமம் ஆகும். இவ்வூர் ஒசூர், இராயக்கோட்டைச் சாலையில் ஒசூரில் இருந்து 25 கி.மீ தொலைவில் உள்ளது. இவ்வூரில் பாலமுருகன் கோயில் உள்ளது.\nSection::::மக்கள் வகைப்பாடு.\n2011 ஆண்டு மக்கள் கணக்கெடுப்பின்படி இக்கிராமத்தில் 288 குடும்பங்கள் உள்ளன. கிராமத்தின் மொத்த மக்கள் தொகையானது 1219 ஆகும். இதில் ஆண்கள் எண்ணிக்கை 620, பெண்களின் எண்ணிக்கை 599 என உள்ளது. மக்களின் கல்வியறிவு விகிதமானது 62.85 % என உள்ளது. இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.\n"}
{"id": "247135", "url": "https://ta.wikipedia.org/wiki?curid=247135", "title": "இந்திய பொதுவுடமைக் கட்சி மார்க்சிஸ்டின் தமிழக சட்டமன்ற உறுப்பினர்களின் பட்டியல்", "text": "இந்திய பொதுவுடமைக் கட்சி மார்க்சிஸ்டின் தமிழக சட்டமன்ற உறுப்பினர்களின் பட்டியல்\n\n\n\n\n\n\n\n"}
{"id": "247138", "url": "https://ta.wikipedia.org/wiki?curid=247138", "title": "வானளவையியல்", "text": "வானளவையியல்\n\nவானளவையியல் (\"Astrometry\") என்பது விண்மீன் மற்றும் வானியல்சார் பொருளின் நிலை மற்றும் இயக்கங்களை துல்லியமான அளவீடும் வானியலின் ஒரு கிளை ஆகும். வானளவையியல் மூலம் பெறப்பட்ட தகவல்கள் வானியல்சார் பொருள்களின், இயங்குவியல், சூரியக் குடும்பத்தின் தோற்றம் மற்றும் நமது விண்மீன் பேரடையான பால் வழியின் தோற்றம் பற்றிய தகவல்களை வழங்குகிறது.\n\n"}
{"id": "247139", "url": "https://ta.wikipedia.org/wiki?curid=247139", "title": "காசிமார் பெரிய பள்ளிவாசல்", "text": "காசிமார் பெரிய பள்ளிவாசல்\n\nகாசிமார் பெரிய பள்ளிவாசல் அல்லது காசிமார் மசூதி என்பது மதுரை நகரின் மையப்பகுதியில் அமைந்துள்ள ஒரு பழமையான மசூதி ஆகும். இது பெரியார் பேருந்து நிலையத்திலிருந்து 500 மீட்டர் தொலைவிலும், மதுரை தொடருந்து நிலையத்திலிருந்து தென்கிழக்கு திசையில் ஒரு கிலோ மீட்டர் தொலைவிலும் மீனாட்சியம்மன் கோவிலிலிருந்து தென்மேற்கு திசையில் 800 மீட்டர் தொலைவிலும் அமைந்துள்ளது. ஓமானிலிருந்து வந்த அசரத்து காசி சையது தாசுத்தீனால் கூன் பாண்டியனிடமிருந்து பெறப்பட்ட நிலத்தில் இம்மசூதி கட்டப்பட்டுள்ளது. இது மதுரை நகரின் முதல் மற்றும் தமிழகத்தின் பழமையான முசுலிம் வழிபாட்டிடங்களில் ஒன்றாக உள்ளது. இது ஒரே நேரத்தில் 1200 நபர்கள் வரை தொழும் வசதிபடைத்தது.\n\nSection::::மக்பரா.\nமதுரை மக்பரா, மதுரை அசரத்துகளான (அசரத்து மீர் அகமது இபுறாகீம், அசரத்து மீர் அம்சத்து இபுறாகீம் மற்றும் அசரத்து சையது அப்து சலாம் இபுறாகீம்) ஆகியோரின் தர்காக்களும் இதனுள் அமைந்துள்ளன. காசி சையது தாசுத்தீன் வழித்தோன்றல்களில் பெரும்பாலானோர் இப்பள்ளியைச் சுற்றி அமைந்துள்ள பகுதிகளிலே வசித்து வருகின்றனர் (காசிமார் தெரு). சையது தாசுத்தீன் சுல்தான்களின் காசியாக இருந்தார். அவரில் துவங்கி இன்றைய மதுரை மாநகர அரசாங்க காசி சையது காசா முயீனுத்தீன் வரை சையது தாசுத்தீன் அவர்களின் வழித்தோன்றல்களே தமிழ்நாடு அரசின் காசிகளாக நியமிக்கப்படுகின்றனர். அனைத்து சையதுகளும் சுன்னி இசுலாத்தின், ஹனபி பிரிவைச் சார்ந்தவர்கள்.பெரும்பாலானவர்கள் ஃபாஸிய்யா அஷ் ஷாதுலியா சூஃபி பிரிவை சார்ந்தவர்கள்.\n\nSection::::மதரசா.\nஇப்பள்ளியினுள் அடிப்படை அரபு கற்றுத்தரும் அசரத்து காசி சையது தாசுத்தீன் அரபி மதரசா செயல்பட்டு வருகிறது. இங்கு சுமார் 120 மாணவர்கள் வரை பயில்கின்றனர்\n\nSection::::360 பாகை பார்வை.\nதமிழ் நாளிதழான தினமலர் வலைதளத்தில் இப்பள்ளியின் 360 பாகை பார்வை இடம் பெற்றுள்ளது.\n\nSection::::வெளியிணைப்புகள்.\nகாசிமார் பள்ளிவாசல் மற்றும் மதுரை மக்பராவின் 360 பாகை பார்வை.\n"}
{"id": "247140", "url": "https://ta.wikipedia.org/wiki?curid=247140", "title": "தமிழகத்தில் விவசாயக் கூலி ஒப்பந்தங்கள்", "text": "தமிழகத்தில் விவசாயக் கூலி ஒப்பந்தங்கள்\n\nதமிழகத்தில் விவசாயத் தொழிலாளர்கள் ஏறத்தாழ அடிமைகள் போல் எவ்வித உரிமையுமின்றி வாழ்ந்தனர். பெரும்பாலானோர் தலித்துக்கள். சமூக ரீதியில் ஒடுக்கப்பட்டும், கடுமையான பொருளாதாரச் சுரண்டலுக்கு ஆட்பட்டும் வாழ்ந்தனர். பல கட்ட போராட்டங்களுக்குப் பின்னர் விவசாயக் கூலி ஒப்பந்தங்கள் நிறைவேற்றப்பட்டன .\n\nSection::::களப்பால் ஒப்பந்தம்.\n1944இல் முத்தரப்புக் கூட்டம் நடத்தப்பட்டு களப்பால் ஒப்பந்தம் ஏற்பட்டது. ஒப்பந்தத்தின் அம்சங்கள்:\n\nSection::::மன்னார்குடி ஒப்பந்தம்.\n1944 டிசம்பரில் மன்னார்குடி ஒப்பந்தம் போடப்பட்டது \nஇதன்படி, \n\nபின்னர் தஞ்சை செசன்ஸ் நீதிபதி தீர்ப்பின் படி பண்ணையாளர் கூலி 3 1/2 படி (3 1/2 லிட்டர் )யாக உயர்த்தப்பட்டது.\n\nSection::::மாயூரம் (மயிலாடுதுறை) ஒப்பந்தம்.\n28.10.1948 அன்று மாயூரம் (மயிலாடுதுறை) ஒப்பந்தம் \n\nSection::::பண்ணையாள் பாதுகாப்புச் சட்டம், 1952.\n23.8.1952 அன்று பண்ணையாள் பாதுகாப்புச் சட்டம் கொண்டு வரப்பட்டது. ஒரு வேலிக்கு (6 ஏக்கர் 66 சென்ட்) மேல் நிலம் உள்ளவர்களிடம் சாகுபடி செய்யும் எந்த சாகுபடிதாரரையும் நிலத்தை விட்டு வெளியேற்றக் கூடாது. பண்ணையாளருக்கு 6 மாதச் சம்பளம் அல்லது ரூ. 150 அளித்து எழுதி வாங்கிக் கொண்டு விடுவிக்க வேண்டும் என்றது.\nஇச்சட்டத்திற்குப் பின்பு மிராசுதாரர் -பண்ணையாளர் என்ற உறவு மாறி, விவசாயத் தொழிலாளர்கள் தினக்கூலியாக மாற்றப்பட்டனர். நிலைமை இப்படி மாறிய பிறகு, விவசாய வேலை இல்லாத காலங்களில்\nகுறிப்பாக ஐப்பசி, கார்த்திகை, மார்கழி மாதங்களில் வேலைவாய்ப்பு ஏதும் இல்லை என்ற நிலை ஏற்பட்டது. எனவே அரை வயிற்றுக்காவது சாப்பிட வேண்டுமென்பதற்காக நிலச்சொந்தக்காரர்களிடம்\nதானியங்களைப் (நெல், கேழ்வரகு, கம்பு போன்றவைகள்) பெற்றுக் கொண்டு அறுவடைக் காலங்களில் குறைவான கூலிக்கு வேலை செய்யவேண்டும். இது தவிர வாங்கிய கடனை அடைப்பதற்காக குடும்பம்\nமுழுவதும் எழுதப்படாத அடிமைகள் போல் உழைக்க வேண்டும் என்ற சூழல் உருவானது.\n\nSection::::குறைந்தபட்சக் கூலிச் சட்டம் , 1948.\nஒன்றிய அரசு குறைந்தபட்சக் கூலிச் சட்டத்தை 1948ல் நிறைவேற்றியது. ஆனால் தமிழகத்தில் 1953ல் தான் அதற்கான விதிகள் வகுக்கப்பட்டன. 28.11.1959 அன்று தஞ்சை நீங்கலாக தமிழ்நாடு முழுவதற்குமான குறைந்தபட்சக் கூலி அறிவிக்கப்பட்டது. இதில் 1957இல் 15வது முத்தரப்பு மாநாட்டில் டாக்டர் அக்ராய்ட் குழுவின் பரிந்துரையின் அடிப்படையில் ஒரு நபருக்கு ஒரு நாளைக்கு 2600 கலோரி தேவை, வீட்டுவாடகை மொத்தச் செலவில்\n10 சதமானம், மருந்து, சுகாதாரம், கல்வி, மின்சாரம், போக்குவரத்து மற்றும் துணிகளுக்காக 20 சதமானம் என்பது அந்த குறைந்தபட்சக் கூலி அறிவிப்பில் பிரதிபலிக்கவில்லை. மேலும் குறைந்தபட்சக் கூலியை\nசெயல்படுத்துவதற்கான நிர்வாக ஏற்பாடுகள் உறுதியாக இல்லை.\n\nSection::::கீழ்வெண்மணி போராட்டமும் , கணபதியா பிள்ளை கமிஷன் பரிந்துரைகளும்.\nகீழ்வெண்மணி 1968 டிசம்பர் 25 அன்று விவசாயத் தொழிலாளர்களின் கூலி உயர்வுப் போராட்டங்கள் அனைத்தையும் ஒடுக்குவதற்கான முயற்சிகள் மேற்கொள்ளப்பட்டன. வெளியூர் ஆட்களைக் கொண்டு வயது வேலையில் இறக்கினர்.\nஇவைகள் அனைத்தையும் எதிர்த்துத் தான் கூலி உயர்வு பெற முடிந்தது. இவர்களின் ஒற்றுமை, சங்கமாக இருப்பதுதான் பலமாக இருந்தது. சங்கம், ஒற்றுமையை உடைத்திட நிலப்பிரபுக்கள் கூட்டாகச் சேர்ந்து அவர்களுக்கென சங்கம் அமைத்துத் திட்டமிட்டுத் தாக்குதல் நடத்தினர். அதன் உச்சக் கட்டம் தான் வெண்மணியில் 44 உயிர்கள், குழந்தைகள், பெண்கள், வயதானவர்கள் தீக்கிரையாக்கப்பட்டது.வெண்மணி பயங்கரத்திற்கு, தியாகத்திற்கு பின்னர் கணபதியா பிள்ளை கமிஷன் அமைக்கப்பட்டது. அதன் பரிந்துரையில், வெளியாட்கள் இறக்குமதிதான் பிரச்சனைக்குக் காரணம். உள்ளூர் ஆட்களுக்கு வேலை அளிக்க வேண்டும். ஒரே விதக் கூலி அளிக்க வேண்டும் என்றது.மேலும் கடைநிலை ஊழியன் பெறும் ஊதியம் கூட விவசாயத் தொழிலாளர்களுக்கு வழங்கப்படா விட்டால் அவர்கள் எப்படி வாழ முடியும் எனக் கேள்வி எழுப்பியது. அதன் பின்னர் , 3.3.1976ல் தான் உழவுக்கு 5 மணி நேரம்; இதர வேலைகளுக்கு 7 மணிநேரம் என நேரம் வரையறுக்கப்பட்டது. சம வேலைக்கு சம கூலி மற்றும் வயது வந்தவர், வயது வராதவர் எனப் பிரிக்கப்பட்டது.\n\nSection::::1997க்குப் பின்.\n27.08.1997 அன்று அமைக்கப்பட்ட கோலப்பன் தலைமையிலான குழு கிராமப்புற மக்களின் வாழ்நிலை பற்றி ஆய்வு செய்து 43 பரிந்துரைகளை அளித்தது. 28.10.1999ல் அமலுக்கு வந்த கூலியின் போது\nதான் ஆண்களுக்கு 6 மணிநேரம், பெண்களுக்கு 5 மணி நேரம் என வேலை நேரம் தீர்மானிக்கப்பட்டது.இதன் பின்னர் 8.7.2005 மற்றும் 1.10.2009ல் கூலி விகிதம் திருத்தியமைக்கப்பட்டது. 2009ல் கூலி ரூ.\n100.இக்கூலி விகிதம் இதுவரை மாற்றியமைக்கப்படவில்லை. ஆனால் மகாத்மா காந்தி தேசிய ஊரக வேலை உறுதித் திட்டத்தில் ஒன்றிய அரசு நிர்ணயித்தது ரூ. 167. இதே ஒன்றிய அரசு விவசாயத் தொழிலாளர் குறைந்தபட்சக் கூலி ரூ.182 என அறிவித்ததைக் கூட இத்திட்டத்திற்கு கொடுக்கவில்லை.\n"}
{"id": "247142", "url": "https://ta.wikipedia.org/wiki?curid=247142", "title": "வாரிசுகள்", "text": "வாரிசுகள்\n\nவாரிசுகள் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடரை காங் சின்-ஹயோ என்பவர் இயக்கியுள்ளார். இந்த தொடரில் பார்க் சின்-ஹயே, லீ மின் ஹோ, கிம் வூ-பின், கங் மின்-ஹ்யுக், கிம் ஜி-வோன், காங்க் ஹா-நஐல் உள்ளிட்ட பலர் நடித்துள்ளார்கள். தென் கொரியா நாட்டுத் தொலைக்காட்சி தொடர்களில் முதல் முறையாக அமெரிக்கா நாட்டு நிறுவனத்துடன் இணைந்து தயாரித்த முதல் தொடர் இதுவாகும். \n\nஇந்த தொடர் 9 அக்டோபர், 2013ஆம் ஆண்டு முதல் 12 டிசம்பர் 2013ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 22:00 மணிக்கு ஒளிபரப்பாகி 20அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 15 பிப்ரவரி 2015ஆம் ஆண்டு முதல் 21 மார்ச் 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "247149", "url": "https://ta.wikipedia.org/wiki?curid=247149", "title": "கடு புளி", "text": "கடு புளி\n\nகடு புளி (\"Dialium cochinchinense\"; ) என்பது பபேசியே குடும்பத்தைச் சேர்ந்த இருபுற வெடிக்கனி இனத் தாவரமாகும். இது இலங்கை, கம்போடியா, மலேசியா, மியன்மர். தாய்லாந்து, வியட்காம் ஆகிய நாடுகளில் காணப்படுகிறது. இருப்பிட அழிப்பினால் இத்தாவரம் அச்சுறுத்தலுக்குள்ளாகியுள்ளது.\n\n"}
{"id": "247151", "url": "https://ta.wikipedia.org/wiki?curid=247151", "title": "அலசபள்ளி", "text": "அலசபள்ளி\n\nஅலசபள்ளி (Alasapalli) என்பது தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் உள்ள ஊராகும்.\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 88 வீடுகள் உள்ளன. மக்கள் தொகை 395, இதில் 206 பேர் ஆண்கள், 189 பேர் பெண்கள் ஆவர். எழுத்தறிவு விகிதம் 69.81% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "247152", "url": "https://ta.wikipedia.org/wiki?curid=247152", "title": "ஹூத்திகள்", "text": "ஹூத்திகள்\n\nஹூத்திகள் (\"Houthis\", \"al-Ḥūthiyyūn\"), எனப் பொதுவாக அழைக்கப்படும் அன்சார் அல்லா (\"Ansar Allah\", \"\" \"கடவுளின் ஆதரவாளர்கள்\"), என்ற குழுவினர் யெமன் நாட்டில் இயங்கும் ஒரு இசுலாமிய ஆயுதக் குழுவாகும். 2004 ஆம் ஆண்டில் தீவிரவாதத்தை ஆரம்பித்த உசைன் பத்ருதீன் அல்-ஹூத்தி என்பவரின் பெயரில் இருந்து இக்குழுவினர் ஹூத்திகள் என அழைக்கப்படுகின்றனர். 2004 செப்டம்பரில் இவர் யெமன் இராணுவத்தினரால் கொல்லப்பட்டார். அப்துல்-மாலிக் அல்-ஹூத்தி என்பவரின் தலைமையில் இயங்கும் இக்குழு 2014-2015 இல் யெமனில் இடம்பெற்ற ஆட்சிக் கவிழ்ப்பை வெற்றிகரமாக முடித்தது. தற்போது இக்குழு யெமன் தலைநகர் சனா மற்றும் யெமனிய நாடாளுமன்றம் ஆகியவற்றைத் தனது கட்டுப்பாட்டுக்குள் வைத்துள்ளது. ஹூத்திகள் ஈரானிடம் இருந்து 2004 ஆம் ஆண்டு முதல் ஆயுதங்கள், நிதியுதவி, மற்றும் பயிற்சிகளைப் பெற்று வருகின்றனர்.\n\n"}
{"id": "247153", "url": "https://ta.wikipedia.org/wiki?curid=247153", "title": "சாணம்", "text": "சாணம்\n\nசாணம் அல்லது \"சாணி\" என்பது கால்நடையான மாட்டினுடைய கழிவினைக் குறிப்பதாகும். இச்சாணம் இயற்கை உரம், இயற்கை எரிவாயு தயாரிக்க பயன்படுகிறது. இந்துத் தமிழர்களின் வழிபாடுகளுக்கு பயன்படும் திருநீறு தயாரிக்கவும், இந்துத் தமிழர்களின் இல்ல வாசல்களில் மெழுகவும் பயன்படுகிறது. இதனை கிருமிநாசினி என இந்துத் தமிழர்கள் கருதுகிறார்கள்.\n\nஇச்சாணத்தினை வயல் வெளிகளுக்கு உரமாக பயன்படுத்துகின்றனர். இது இயற்கை உர வகைச் சார்ந்தது. இந்த சாணத்தில் நைட்டிரஜனும், கால்சியமும், பாஸ்பரசும் காணப்படுகின்றன. இச்சாணத்தினை வைத்து தயாரிக்கப்படும் சாண எரிவாயுவில் மீத்தேன் மற்றும் கார்பன் டை ஆக்சைடு அதிகம் காணப்படுகின்றன. இச்சாண எரிவாயு மரபு சாரா எரிசக்தியாக உபயோகப்படுத்தப்படுகிறது.\n\nஇந்துத் தமிழர் இல்லங்களில் சாணம் இட்டு மெழுகுதல் என்ற வழக்கம் உள்ளது. இந்துகளில் திருநீறு செய்யும் முறைகளில் சாணத்திலிருந்து தயாரிப்பதும் ஒரு வகையாகும். சாணத்திலிருந்து விபூதி, பல்பொடி, கொசு விரட்டி, சாம்பிராணி ஆகியவை தயாரிக்கப்படுகின்றன. மயிலாப்பூர் முண்டகக்கன்னியம்மன் கோயிலில் சாணத்திலிருந்து தட்டப்பட்ட வரட்டியை பொங்கல் வைக்க உபயோகம் செய்து, பின் அதன் சாம்பலை பிரசாதமாக தருகின்றார்கள்.\n"}
{"id": "247155", "url": "https://ta.wikipedia.org/wiki?curid=247155", "title": "அளேநத்தம்", "text": "அளேநத்தம்\n\nஅளேநத்தம் (Alnatham) என்பது தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் உள்ள ஊராகும்.\nSection::::மக்கள் வகைப்பாடு.\nஇவ்வூரில் 2011 ஆண்டைய இந்திய மக்கள் கணக்கெடுப்பின்படி 71 வீடுகள் உள்ளன. மக்கள் தொகை 327, இதில் 170 பேர் ஆண்கள், 157 பேர் பெண்கள் ஆவர். எழுத்தறிவு விகிதம் 58.86% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.\n"}
{"id": "247156", "url": "https://ta.wikipedia.org/wiki?curid=247156", "title": "சீமைக்கொட்டைக்களா", "text": "சீமைக்கொட்டைக்களா\n\nசீமைக்கொட்டைக்களா அல்லது லொவி (\"Flacourtia inermis\", ) பிலிப்பீன்சைத் தாயகமாகக் கொண்ட பூக்குந்தாவரம். இது ஆசிய ஆப்பிரிக்க வெப்ப மண்டலங்களிலும் காணப்படுகிறது. தென்னிந்தியாவில் இது பரவலாகக் காணப்படுகிறது.\n"}
{"id": "247161", "url": "https://ta.wikipedia.org/wiki?curid=247161", "title": "மாரிமா", "text": "மாரிமா\n\nமாரிமா (\"jew plum\", \"june plum\") அல்லது அம்பரெலா (இதன் பழம் அம்பிரலங்காய் (\"ambarella\") என அறியப்படுகிறது) (\"Spondias dulcis\", \"Spondias cytherea\") என்பது உண்ணக்கூடிய, நார்களைக் கொண்ட கனிகளைத் தரும், வெப்பவலயத் தாவரமாகும். பல இடங்களிலும் இது பல பெயர்களால் அழைக்கப்படுகிறது. எ.கா: பார்படா, கயானா ஆகிய நாடுகளில் \"பொன் அப்பிள் (golden apple\") என்ற அர்த்தத்தில் அழைக்கப்படுகிறது.\n\n\n"}
{"id": "247167", "url": "https://ta.wikipedia.org/wiki?curid=247167", "title": "பி. டி. ரணதிவே", "text": "பி. டி. ரணதிவே\n\nபி.டி. ஆர். என்றும் பி.டி. ரணதிவே என்றும் அழைக்கப்பட்ட பாலச்சந்திர திரியம்பக் ரணதிவே(டிசம்பர் 19, 1904 – ஏப்ரல் 6, 1990) ஒரு இந்திய பொதுவுடைமைவாதியும் , தொழிற்சங்கத் தலைவருமாவார் .\n\nSection::::பிறப்பு , ஆரம்ப வாழ்க்கை.\nபம்பாயில் சாதி,மத, பேதங்களை கடந்த சமூக சீர்திருத்தக் குடும்பத்தில் 1904ம் ஆண்டில் டிசம்பர் மாதத்தில் பிறந்தார். பள்ளியில் படிக்கும்பொழுதே தனது குடும்பத்தினர் அன்றாடச் செலவுகளுக்காக தனக்கு தரும் காசுகளை சேர்த்து வைத்து தன்னுடன் படித்த சக தலித் மாணவர்களுக்கு புத்தகங்கள் வாங்குவதற்கும் , எழுதுபொருள் வாங்குவதற்கும் செலவிட்டார். பம்பாய் பல்கலைக்கழகத்தில் முதுகலையில் பொருளாதாரப் படிப்பில்\nஅந்த மாகாணத்திலேயே முதல் மாணவராக விளங்கி தங்கப் பதக்கப் பரிசு பெற்றார். அவரது படிப்பிற்கும் திறமைக்கும் பொருளாதாரப் பேராசிரியராகவோ அல்லது அரசாங்கத்தின் உயர் பதவியிலோ அமர்ந்திருக்க முடியும். ஆனால் அவற்றையெல்லாம் உதறித்தள்ளி கம்யூனிஸ்ட் கட்சியில் முழுநேர ஊழியராக ஆனார்.\n\nSection::::தொழிற்சங்கத் தலைவர்.\n1929ம் ஆண்டில் பம்பாயில் நடைபெற்ற பஞ்சாலைத் தொழிலாளர் போராட்டத்திற்கு வழிகாட்டிய தலைவர்களுள் அவரும் ஒருவராவார். அவ்வாண்டு ஏப்ரல் மாதத்தில் கைது செய்யப்பட்ட அவர் செப்டம்பர் மாதத்தில் விடுதலையானார்.அக்டோபர் மாதத்தில் ஆங்கிலேய அரசாங்கம் இந்து- முஸ்லிம் கலவரங்களை தூண்டிவிடுவதை கண்டித்து ரயில்வே தொழிலாளர் பத்திரிகையில் கட்டுரை எழுதினார். அதற்காக அவருக்கு ஓராண்டு\nகடுங்காவல் தண்டனை விதிக்கப்பட்டது. 1934ம் ஆண்டு பிப்ரவரி மாதத்தில் பஞ்சாலைத் தொழிலாளர் வேலைநிறுத்தம் துவங்கியது. இதையொட்டி ரணதிவேயும், பல தோழர்களும் கைது செய்யப்பட்டனர். அவர் சிறையில்\nஇருக்கும்பொழுது அவர் மீது தேசத்துரோக வழக்கு போடப்பட்டது.இந்த வழக்கில் இரண்டு ஆண்டுகள் கடுங்காவல் தண்டனை விதிக்கப்பட்டு இன்றைய பாகிஸ்தானில் உள்ள ஹைதராபாத் (சிந்து)\nசிறைக்கு கொண்டு செல்லப்பட்டார். அந்தச் சிறையில் விளக்குகள் கிடையாது. மாலை 6 மணி முதல் காலை 6 மணி வரை இருட்டில்தான் இருக்க வேண்டும். மிக மோசமான உணவு தரப்பட்டது. சிரமங்களை தாங்கிக் கொண்டு ரணதிவே கார்ல் மார்க்சின் மூலதனம் நூலின் மூன்று பகுதிகளையும் , மார்க்ஸ்-ஏங்கெல்ஸ் கடிதப் போக்குவரத்து நூலையும் படித்து முடித்தார்.1936ம் ஆண்டு சிறையிலிருந்து விடுதலையானார்.\n\nSection::::இரண்டாம் உலகப் போர்.\n1939ம் ஆண்டு செப்டம்பர் 1ம் தேதி துவங்கிய இரண்டாம் உலக யுத்தத்தை தொடர்ந்து ஆங்கிலேய அரசாங்கம் ‘நேஷனல் பிரண்ட்’ ஏட்டை தடை செய்தது. தலைமறைவான ரணதிவே சில மாதங்களுக்குப் பிறகு கைது செய்யப்பட்டு ராஜஸ்தான் மாநிலம் தியோலி முகாம் சிறையில் அடைக்கப்பட்டார். அங்கும் அரசியல் கைதிகள் உரிமைக்காக உண்ணாவிரதங்கள் மற்றும் போராட்டங்கள் நடத்தினார். 1941ம் ஆண்டு ஜுன் மாதம் 22ம் தேதியன்று பாசிச ஜெர்மனியின் ஹிட்லர் சோவியத் நாட்டின் மீது படையெடுத்தான். இதைத் தொடர்ந்து இங்கிலாந்தும் சோவியத் நாடும் கூட்டு ஒப்பந்தம் செய்தன. ஹிட்லரை எதிர்த்து இரு நாடுகளும் கூட்டாகப் போரிடுவது என்று முடிவு செய்தன. இது இரண்டாம் உலக யுத்தத்தில் ஒரு திருப்பத்தை ஏற்படுத்தியது.எனவே இந்திய கம்யூனிஸ்ட் கட்சியும் ‘மக்கள் யுத்தம்’ என்று அழைக்கப்பட்ட இந்த யுத்தத்திற்கு உதவி செய்ய வேண்டும் என்ற நிலை ஏற்பட்டது. சிறையிலிருந்த ரணதிவே இவற்றையெல்லாம் நன்கு ஆராய்ந்து மக்கள் யுத்தம் குறித்து ஒரு ஆவணம் எழுதினார். அது தலைமறைவாயிருந்த கட்சித் தலைமைக்கு அனுப்பப்பட்டது.\nதலைமை அதை ஏற்றுக்கொண்டு “மக்கள் யுத்தத்தில் இந்திய மக்கள் தங்கள் பங்கை ஆற்றச்செய்க” என்ற தலைப்பில் ஒரு தீர்மானத்தை வெளியிட்டது. இதைத் தொடர்ந்து ஆங்கிலேய அரசாங்கம் அவ்வாண்டு ஜுலை\n21ம் தேதி சிறையில் இருந்த அனைத்து கம்யூனிஸ்ட் கைதிகளையும் விடுதலை செய்ய உத்தரவிட்டது.\n\nSection::::இந்தியப் பொதுவுடைமைக் கட்சியில்.\n1943ம் ஆண்டில் இந்திய கம்யூனிஸ்ட் கட்சியின் முதல் மாநாடு பம்பாயில் நடைபெற்றது. இதில் ரணதிவே கட்சியின் அரசியல் தலைமைக்குழுவிற்குத் தேர்ந்தெடுக்கப்பட்டார்.ஏராளமான கட்டுரைகள் எழுதினார். நாடு முழுவதும் சென்று\nஏராளமான கூட்டங்களில் ஆவேசகரமான உரை நிகழ்த்தினார். 1946ம் ஆண்டில் இந்திய கடற்படை வீரர்கள் பெரும் எழுச்சியில் இறங்கினர். ரணதிவே அந்த வீரர்களுக்கு பம்பாய் தொழிலாளி\nவர்க்கத்தின் ஆதரவை திரட்டுவதற்கு பெரிதும் பாடுபட்டார்.இரவு பகலாக கட்சி அலுவலகத்திலேயே தங்கியிருந்து போராடும் வீரர்களுக்கு உணவுப் பொட்டலங்கள் மற்றும் அத்தியாவசியப் பொருட்களைத் திரட்டி அனுப்பினார்.\nபிப்ரவரி 22ம் தேதியன்று பம்பாயில் 35 லட்சம் தொழிலாளிகள் பெரும் வேலை நிறுத்தம் செய்தனர். இதற்கு ஏற்பாடு செய்வதில் ரணதிவே முன்னின்றார். கட்சியின் பொதுச் செயலாளராக இருந்த பி.சி.ஜோஷி காங்கிரஸ்\nகட்சியுடன் கூட்டுச் சேர வேண்டும் என்ற தவறான நிலைப்பாட்டை எடுத்ததால் 1948ம் ஆண்டு பிப்ரவரி மாதத்தில் கல்கத்தாவில் நடைபெற்ற கட்சியின் இரண்டாவது மாநாட்டில் அவர் அப்பொறுப்பிலிருந்து அகற்றப்பட்டு பி.டி. ரணதிவே கட்சியின் பொதுச்செயலாளர் ஆனார். ஆனால் அவர் நாட்டின் எதார்த்த அரசியல் நிலைமையைக் கணக்கில் எடுக்காமல் அதிதீவிர வழியை மேற்கொண்டார்.இது கட்சிக்கும் வெகுஜன இயக்கத்திற்கும் பெரும் இழப்பை\nஏற்படுத்தியது. ஆயிரக்கணக்கான தோழர்கள் பாதுகாப்புச் சட்டப்படி கைது செய்யப்பட்டு, வருடக்கணக்கில் சிறையில் அடைக்கப்பட்டனர். கட்சி மற்றும் வெகுஜன அமைப்புகள் தடைசெய்யப்பட்டன.எனவே 1950ம் ஆண்டில் பி.டி.ரணதிவே பொதுச் செயலாளர் பொறுப்பிலிருந்து அகற்றப்பட்டு இரண்டு ஆண்டுகளுக்கு கட்சியிலிருந்து இடைக்கால நீக்கம் செய்யப்பட்டார்.கட்சியின் கட்டுப்பாடான உறுப்பினர் என்ற முறையில் அவர் அந்த\nதண்டனையை ஏற்றுக்கொண்டு தனது தவறுகளை திருத்திக்கொண்டார். 1955ம் ஆண்டில் கட்சியின் மகாராஷ்டிரா மாநிலச் செயலாளராக தேர்வு செய்யப்பட்ட ரணதிவே, சம்யுக்த மகாராஷ்டிரா இயக்கத்திற்கு\nபெரும் உத்வேகத்தை கொடுத்தார். அந்த இயக்கமானது மொழி வழி அடிப்படையில் மகாராஷ்டிரம் பிரிக்கப்பட வேண்டும் என்ற பிரதான கோரிக்கையையும் கொண்டிருந்தது. இந்தப் போராட்டம் வெற்றி\nபெற்று தனி மகாராஷ்டிர மாநிலம் பிறந்தது.1956ம் ஆண்டில் பாலக்காட்டில் நடைபெற்ற கட்சியின் அகில இந்திய மாநாட்டில் அவர் மீண்டும் மத்தியக் குழுவிற்கு தேர்ந்தெடுக்கப்பட்டார். கட்சியின் வார ஏடான ‘ நியூ ஏஜ்’ பத்திரிகையின் ஆசிரியரானார். ஏராளமான சிறந்த கட்டுரைகளை எழுதினார்.1962ம் ஆண்டின் அக்டோபர் மாதத்தில் இந்திய-சீன எல்லை மோதல் ஏற்பட்டது. இச்சமயத்தில் ரணதிவே ‘நவ்கால்’ என்ற பத்திரிகைக்கு ஒரு பேட்டியளித்தார். இதைத் தொடர்ந்து அவரும்அவர் துணைவியார் விமலா ரணதிவேயும், ரணதிவேயின் சகோதரி அகல்யா ரங்கனேகரும், அவருடைய கணவர் பி.பி. ரங்கனேகரும் கட்சியின் முக்கியத் தலைவரான எஸ்.வி. பருலேக்கரும் அவருடைய துணைவியார் கோதாவரி பருலேக்கரும் கைதுசெய்யப்பட்டு பாதுகாப்புச் சட்டப்படி சிறையில் அடைக்கப்பட்டனர். இதில் எஸ்.வி. பருலேக்கர் சிறையிலேயே மரணமடைந்தார்.ரணதிவே நான்கு ஆண்டுகளுக்கு பிறகு 1966ம் ஆண்டில்தான் விடுதலையானார்.\n\nSection::::இந்தியப் பொதுவுடைமைக் கட்சி(மார்க்சிஸ்ட்).\n1964ம் ஆண்டில் மார்க்சிஸ்ட் கம்யூனிஸ்ட் கட்சி தோன்றியது. அதன் மாநாட்டில் ரணதிவே கட்சியின் அரசியல் தலைமைக்குழுவிற்கு தேர்ந்தெடுக்கப்பட்டார். 1966ம் ஆண்டில் விடுதலையான ரணதிவேக்கு நாடு முழுவதிலும் கட்சித் தோழர்கள் உற்சாகமான வரவேற்பளித்தனர். அவர் எழுதிய “இரண்டு திட்டங்கள்-மார்க்சிஸ்ட் மற்றும் திரிபுவாத திட்டங்கள்” என்ற தலைப்பில் எழுதிய பிரசுரம் மார்க்சிஸ்ட் கட்சி\nஉறுப்பினர்களுக்கு பெரிய வழிகாட்டுதலை கொடுத்தது. இந்திய தொழிற்சங்க இயக்கத்தின் புரட்சிகர அமைப்பான சிஐடியு என்ற இந்திய தொழிற்சங்க மையம் 1970ம் ஆண்டு மே மாதத்தில்\nதோன்றியது. ரணதிவே இதன் தலைவராக தேர்ந்தெடுக்கப்பட்டார். \n\nSection::::எழுதிய நூல்கள் , கட்டுரைகள்.\nதனது வாழ்நாளில் அவர் பல நூல்கள் , கட்டுரைகளை எழுதியுள்ளார்.1937ம் ஆண்டில் இந்திய பொதுவுடமைக் கட்சியின் ‘நேஷனல் பிரண்ட்’ என்ற வார இதழை வெளியிட ஆரம்பித்தது.அந்த ஆசிரியர் குழுவில் பங்கேற்ற பி.டி. ரணதிவே ‘இந்திய தொழிலாளிகளுக்கு புதிய கைவிலங்குகள்’, ‘ஒரு பதாகையின் கீழ் தொழிற்சங்கங்கள் முன்னேறுகின்றன’ போன்ற கட்டுரைகளை எழுதினார்.1950 முதல் 1952 வரை அவர்‘இந்தியாவின் ஐந்தாண்டு திட்டம்- அது தருவதென்ன?’ என்ற புத்தகத்தையும், ‘இந்தியப் பொருளாதார நெருக்கடி’ என்ற புத்தகத்தையும் எழுதினார். இவ்விரு நூல்களும் பெரும் வரவேற்பைப் பெற்றன.அவருடைய கட்டுரைகளான “6 கோடி தீண்டாதவர்கள்” சாதி, வர்க்கம் மற்றும் சொத்துடமை,’’ “தாழ்த்தப்பட்ட மக்கள் மதம் மாறுவது குறித்து’’ போன்றவை ஆழ்ந்த சிந்திக்கத் தூண்டும் கட்டுரைகளாகும். அவை தாழ்த்தப்பட்ட மக்கள் மீது இழைக்கப்படும் சமூக ஒடுக்குமுறை மற்றும் அட்டூழியங்கள் குறித்து விளக்கியிருந்தது. அவருடைய “மார்க்சியப் போதனைகள்” என்ற புத்தகமானது எட்டு கட்டுரைகளைக் கொண்டது. “அதில் கம்யூனிஸ்ட் கட்சி அறிக்கை 125 ஆண்டுகள்”, “உலகை மாற்றிய மார்க்சின் போதனைகள்”, “சமூக மாற்றம் குறித்த மார்க்சிய கோட்பாட்டில் தத்துவத்தின் பங்கு”, “மார்க்சியம் 100 ஆண்டுகள்”, “மார்க்சியம் நவீன புரட்சியின் விஞ்ஞானம்” ஆகிய கட்டுரைகள் அடங்கும்.சிஐடியு வெளியிட்ட‘ பி.டி.ஆரின் தேர்வு நூல்கள்’ மூன்று பாகங்களாக வெளிவந்துள்ளன. அவற்றில் உள்ள 20 அற்புதமான கட்டுரைகள் வலது மற்றும் இடது திரிபுகளை முற்றிலும் அம்பலப்படுத்தின.“சுதந்திரப் போராட்டமும், அதற்குப்பின்னரும்’’ என்ற அவருடைய புத்தகமானது மூன்று முக்கிய கட்டுரைகளைக் கொண்டிருந்தது. “சுதந்திரப் போராட்டத்தில் கம்யூனிஸ்ட்டுகள் ஆற்றிய பங்கு’’, “ இந்திய சுதந்திரத்தின் 40 ஆண்டு” ஆகியவை ஆகும். அவருடைய முந்தைய எழுத்துக்களான “இந்தியாவின் ஸ்டெர்லிங் கையிருப்பு”, “சாதி, வர்க்கம், சொத்து உறவுகள்”, “தொழிலாளி வர்க்கமும், தேசிய பாதுகாப்பும்”, “ஐரோப்பிய கம்யூனிசம்”, “முரண்பாடுகள் குறித்து”, “இரண்டு திட்டங்கள் குறித்து” போன்றவை, இப் பிரச்சனைகள் குறித்து மார்க்சிய-லெனினிய நிர்ணயிப்பை பலப்படுத்துவதாகும்.அவருடைய கடைசிக் கட்டுரையானது வேலை செய்யும் உரிமை இயக்கத்துக்காக வழிகாட்டுதல் கொடுக்கும் ஒரு சிறந்த கட்டுரையாகும். அதை அவர் துர்காபூரில் நடைபெற்ற சிறப்பு மாநாட்டிற்காக தயாரித்தார்.\n\nSection::::இறப்பு.\nபம்பாய் டாடா நினைவு புற்றுநோய் மருத்துவமனையில் கடுமையான புற்றுநோய் காரணமாக 1989ஆம் ஆண்டு அனுமதிக்கப்பட்டார். அங்கேயும் அவர் ஓய்வெடுக்கவில்லை. ஒரு தட்டச்சு இயந்திரம் கொண்டுவரச் சொல்லி ஒரு ஆவணத்தை தட்டச்சு செய்தார். ‘சோவியத் நாடு மற்றும் கிழக்கு ஐரோப்பிய சோசலிச நாடுகளில் ஏற்பட்டுள்ள பின்னடைவு’ என்ற அந்த ஆவணம் தான் அவர் கடைசியாக எழுதியது. அந்த மருத்துவமனையில் அவருக்கு சிறந்த சிகிச்சையளிக்கப்பட்டபோதிலும் அவரை காப்பாற்ற முடியவில்லை. 1990ம் ஆண்டு ஏப்ரல் மாதம் 6ம் தேதி அதிகாலையில் அமைதியாக உயிர் நீத்தார்.\n\n"}
{"id": "247171", "url": "https://ta.wikipedia.org/wiki?curid=247171", "title": "தக்கணக் கல்விச் சங்கம்", "text": "தக்கணக் கல்விச் சங்கம்\n\nதக்கணக் கல்விச் சங்கம் (, ) என்பது மகாராட்டிரத்தில் 43 கல்வி நிறுவனங்களைச் செயல்படுத்திவரும் பூனாவைத் தலைமையகமாகக் கொண்ட ஒரு அமைப்பாகும்.\n\n1880 ஆம் ஆண்டில் விஷ்ணுசாஸ்த்ரி சிப்லுன்கரும் பால கங்காதர திலகரும் மகாதேவ் பல்லல் நம்ஜோஷியும் பூனாவில் \"நியூ இங்லிஷ் ஸ்கூலை\"த் தொடங்கினர். ஆங்கிலேய அரசாலும் கிறித்துவ சமயப் பரப்பாளர்களாலும் நடத்தப்படும் கல்வி நிலையங்கள் மட்டுமே பெரும்பான்மையான மக்களுக்கு கல்வியளிக்கும் நிலை இருந்தகாலத்தில் 1884 ஆம் ஆண்டு கோபால் கணேஷ் அகர்கர், வி எஸ் ஆப்தே, வி பி கேல்கர், எம் எஸ் கோலே, என் கே தாராப் ஆகியோருடன் இணைந்து தக்கணக் கல்விச் சங்கத்தை உருவாக்கினர். மக்களுக்கு கல்வித் தொண்டாற்றும் நோக்கில் உருவக்கப்பட்ட இச்சங்கத்தில் கோகலே கல்லூரி ஆசிரியராகப் பணியாற்றினார்.\n"}
{"id": "247172", "url": "https://ta.wikipedia.org/wiki?curid=247172", "title": "சர்க்கரை பாதாமி", "text": "சர்க்கரை பாதாமி\n\nசர்க்கரை பாதாமி (\"apricot\")அப்ரிகாட் என்பது ஒரு பழமாக அல்லது அப்பழந்தரும் மரத்தைக் குறிக்கும். பொதுவாக, சர்க்கரை பாதாமி ஆர்மேனிய கொத்துப்பேரி இன மரங்களைக் குறிக்கும். ஆனாலும் மலை கொத்துப்பேரி, சாரண கொத்துப்பேரி, சீன கொத்துப்பேரி, சைபீரய கொத்துப்பேரி என்பனவும் ஒரேமாதிரியான கனிகளைக் கொண்டு நெருக்கமான தொடர்புடையவை. இவையும் சர்க்கரை பாதாமி என்றே பொதுவாக அழைக்கப்படுகின்றன.\n"}
{"id": "247174", "url": "https://ta.wikipedia.org/wiki?curid=247174", "title": "சேலாப்பழம்", "text": "சேலாப்பழம்\n\nசேலாப்பழம் (\"cherry\", ஒலிபெயர்ப்பு: \"செரி\") என்பது பல \"புரூனஸ்\" இன மரங்களின், தசை அதிகம் கொண்ட (சதையுள்ளோட்டுச்சதையம்) உள்ளோட்டுச் சதைக்கனியாகும். சேலாப்பழ வர்த்தகம் பொதுவாக குறிப்பிட்ட இனிப்புச் சேலா போன்ற இனங்களின் உற்பத்தி மூலம் கிடைக்கிறது. ஆங்கிலத்தில் 'cherry' என்பது மரத்தையும் குறிக்கப்பயன்படுகிறது. சிலவேளை, ஒத்த பூக்களைக் கொண்டிருப்பதால் இவ் ஆங்கிலப்பதம் வாதுமைக்கும் பொருந்துகிறது. காட்டுச் சேலா எனும் பதம் உற்பத்தியற்ற சேலா இனங்களைக் குறிப்பதுண்டு. ஆயினும் இனிப்புச் சேலா பொதுவாக பிரித்தானியத் தீவுகளில் குறித்த இனத்தையே காட்டுச் சேலா என அழைக்கப்பயன்படுகின்றது.\n"}
{"id": "247176", "url": "https://ta.wikipedia.org/wiki?curid=247176", "title": "காற்றூட்டம்", "text": "காற்றூட்டம்\n\nகாற்றூட்டம் (\"aeration\") என்பது திரவம் அல்லது திடப்பொருளுடன் காற்றைக் கலந்து சுற்றவைத்து கரைக்க அல்லது கலக்க மேற்கொள்ளப்படும் ஒரு செயல்முறையாகும்.\n\nSection::::திரவங்களில் காற்றூட்டம்.\nSection::::முறைகள்.\nதிரவங்களில் காற்றூட்டம், பெரும்பாலும் நீரில் பின்வரும் முறைகளில் மேற்கொள்ளப்படுகிறது.\n\nபெரும்பாலும் மட்பாண்டங்கள் இச்செயல்முறைக்குப் பொருத்தமாக இருக்கின்றன. இவற்றில் உள்ள நுண்துளைகள் வழியாக மெல்லிய காற்று அல்லது காற்றுக்குமிழ்கள் திரவம் முழுவதும் பரவலாக விரவுகிறது. குமிழ்களின் அளவு குறையக் குறைய அதிக அளவு காற்று அல்லது வாயு திரவத்துடன் கலந்து வாயு பரிமாற்றத் திறன் அதிகரிக்கிறது. தேவைப்பட்டால் இதற்காகவே வடிவமைக்கப்பட்ட சிதற்றிகள் அல்லது தூவுகலன்கள் பயன்படுத்தி கொப்பளிப்பு அல்லது கலக்கலை உருவாக்கவும் முடியும்.\n\nஅலுமினியம் ஆக்சைடு துகள்களை உருக்கி பீங்கானுடன் கலந்து உறுதியான, சீரான நுண்துளைகளுடைய மற்றும் ஒரேவிதமான அமைப்புடன் கூடிய நுண்துளையுள்ள பீங்கான் சிதற்றிகள் செய்யப்படுகின்றன. இயற்கையாகவே பீங்கான் நீர்விருப்பப் பொருள் ஆதலால் எளிதில் ஈரமுறிஞ்சி சீரான குமிழ்களை உற்பத்தி செய்கின்றன\n\nகொடுக்கப்பட்ட காற்று அல்லது நீர்மத்தின் அளவில் அதன் மேற்பரப்பு பகுதியில் துளி அல்லது குமிழி அளவு, பரிமாற்றம் ஏற்பட்டு மாற்றம் நிகழலாம். மிகச்சிறிய அளவு குமிழ்கள் அல்லது துளிகள் அங்குச் செயல்பட்டால் காற்றூட்ட விகிதம் அதிகரிக்கிறது. குமிழ்கள் உட்புகும் நுண்துளைகளின் அளவு பொதுவாக மைக்ரோ மீட்டர் அளவிலேயே இருக்கும்.\n\nSection::::மண்ணில் காற்றூட்டம்.\nமண்ணில் காற்றூட்டம் என்பது மண்ணிலுள்ள காற்று இடைவெளிகளின் அளவைக் குறிக்கிறது.\n\nமண்ணைக் கூர்முனை கொண்ட கருவிகளால் குத்தி மண்ணில் இடைவெளியை உண்டாக்குவது ( கூர்முனைக் காற்றூட்டம் ) அல்லது தோராயமாக 1 \"x 2\" அளவுக்கு உரிய கருவிகள் கொண்டு உள்ளகத்தில் உள்ள மண்ணை நீக்குவது ( உள்ளகமண் காற்றூட்டம் ) போன்ற செயல்பாடுகள் மண் காற்றூட்டத்தைக் குறிக்கின்றன. புல்வெளிகளை மீட்கும் முயற்சியில் காற்றூட்டம் அவ்வளவாக கண்காணிக்கப்படுவதில்லை. ஆனால் சுகாதார நோக்கில் காற்றூட்டம் இன்றியமையாதது. இது வடிகால் வசதியை மேம்படுத்துவதோடு மட்டுமின்றி குட்டைகள் உருவாவதையும் தடுக்கிறது.\n\nகூர்முனைக் காற்றூட்டத்தில் காற்றூட்டக் கருவிகள் ஓர் அடி அல்லது மேலும் மண்ணைக் குத்தி காற்றூட்டம் உண்டாக்குகின்றன. இதனால் சிலவேளைகளில் புல்தரை மண்ணோடு தோண்டி எடுக்கப்பட்டு வடிகால் உபயோகத்தில் பயன்படுகிறது.\n\nபுல்தரை மண் இறுக்கம், மண்கூரைகள் உருவாதலைத் தடுத்தல், தண்ணீர் மற்றும் சத்துப்பொருட்கள் மண்ணுக்குள் ஊடுறுவிச் செலவதை ஊக்குவித்தல், வேர்கள் ஆழமாக உட்புக உதவுதல். புல்விதைகள் மண்ணுடன் நேரடியாக தொடர்பு கொள்ளும் சூழலை ஏற்படுத்துதல் முதலான நோக்கங்களுடன் உள்ளகமண் காற்றூட்டம் மேற்கொள்ளப்படுகிறது.\n\nஇவ்வகையான காற்றூட்டத்திற்கு, கருவிகளின் பின்னால் தொடர்ந்து செல்லும் வகை , கருவிகளின் மேல் பயணம் செய்யும் வகை, இழுவை இயந்திரங்களால் இழுத்துச் செல்லும் வகை போன்ற பலவகையான புல்தரைக் கருவிகள் உதவுகின்றன.\n\nSection::::மேற்கோள்கள்.\nOxyTurbine Aerators\n"}
{"id": "247177", "url": "https://ta.wikipedia.org/wiki?curid=247177", "title": "விளிம்பிப்பழம்", "text": "விளிம்பிப்பழம்\n\nவிளிம்பிப்பழம், தமரத்தம் அல்லது தம்பரத்தம் (\"Carambola\", \"starfruit\") என்பது \"விளிம்பி\" மரத்தின் பழமாகும். இவ்வினம் பிலிப்பீன்சு, இந்தோனேசியா, மலேசியா, இந்திய, இலங்கை ஆகிய நாடுகளை தாயகமாகக் கொண்டது. இது தென்னாசியா, தென் பசிபிக் மற்றும் கிழக்காசியாவின் பகுதிகளில் பிரபல்யம் பெற்ற பழமாகும். இதன் மரங்கள் சுதேசியமற்ற தென் அமெரிக்கா, கரீபியன், தென் ஐக்கிய அமெரிக்கா ஆகிய இடங்களில் பயிரிடப்படுகின்றன.\n\nஇப்பழத்தின் ஓரங்களில் தனிச்சிறப்பான முகடுகளைக் கொண்டு (பொதுவாக ஐந்து அல்லது பல) காணப்படும் இதன் குறுக்குவெட்டு விண்மீன் தோற்றத்தைப் போன்று காணப்படுகின்றது. இதனால் இதன் பெயர் விண்மீன் பழம் என்ற அர்த்தமுடைய ஆங்கிலப் பெயரால் (\"starfruit\") அழைக்கப்படுகின்றது. இதுவும் விளி மரமும் அவிரோகா இனத்தைச் சேர்ந்த புளிப்பு வகை (ஒக்சாலிடேசியே) குடும்பத்தைச் சேர்ந்தவை.\n\n"}
{"id": "247180", "url": "https://ta.wikipedia.org/wiki?curid=247180", "title": "விளி (மரம்)", "text": "விளி (மரம்)\n\nவிளி அல்லது புளிமாங்காய் அல்லது புளிச்சக்காய்மரம் (\"Averrhoa bilimbi\", \"bilimbi\", \"cucumber tree\", \"tree sorrel\") என்பது அவிரோகா இன, ஒக்சாலிடேசியே குடும்பத்தைச் சேர்ந்த பழங்களைச் கொடுக்கும் மரமாகும். இது விளிம்பிப்பழ மரத்துடன் நெருங்கிய தொடர்பைக் கொண்டது.\n\n"}
{"id": "247190", "url": "https://ta.wikipedia.org/wiki?curid=247190", "title": "வை. பொன்னம்பலம்", "text": "வை. பொன்னம்பலம்\n\nவை. பொன்னம்பலம் (சனவரி 30, 1904—திசம்பர் 2, 1973) என்பவர் தமிழ் மறவர் என்னும் அடைமொழியால் அறியப்படும் ஒரு தமிழ்ப் புலவர் ஆவார். தமிழ் ஆசிரியராகவும் பகுத்தறிவுச் சிந்தனையுடையவராகவும் ஒரு போராளியாகவும் வாழ்ந்தவர். மறைமலையடிகள் தேவநேயப் பாவாணர், பெரியார் ஈ. வெ. ராமசாமி போன்ற அறிஞர்களுடன் நெருக்கமாகப் பழகியவர்.\n\nSection::::பிறப்பும் படிப்பும்.\nதிருச்சிராப்பள்ளி மாவட்டம் அரியலூருக்கு அருகில் கீழ மாளிகை என்னும் ஊரில் பிறந்தார். இளமைப் பருவத்தில் சைவப் பற்றாளராகவும் வள்ளலார் இராமலிங்க அடிகளின் வழியினராகவும் இருந்தார். எனவே மறைமலையடிகளிடம் தொடர்பும் நெருக்கமும் ஏற்பட்டன. மறைமலையடிகளின் தொடர்பினால் தம் இயற்பெயரான கனகசபை என்பதைத் தூய தமிழில் பொன்னம்பலம் என்று மாற்றிக் கொண்டார். திருவையாறு அரசர் கல்லூரியில் பொன்னம்பலனார் சேர்ந்து 1926 முதல் 1931 வரை பயின்று புலவர் பட்டம் பெற்றார். அவருடன் மறை. திருநாவுக்கரசு, கோ.சி. பெரியசாமிப்புலவர், வீ உலகவூழியர் ஆகியோர் கல்வி பயின்றார்கள்.\n\nSection::::ஆசிரியப்பணி.\nவேலூர் (1931-46), சேலம் (1947-52), முசிறி (19528)-53), செந்துறை (1954-59), அரவக்குறிச்சி (1959-60), பொன்பரப்பி (1960-67), தோகைமலை (1967-68) என முப்பத்தேழு ஆண்டுகள் தமிழாசிரியராகப் பணியாற்றினார். மாணவர்களிடையே தமிழ்ப் பற்றையும், தமிழின உணர்வையும், நல்லொழுக்கத்தையும், பகுத்தறிவுக் கருத்துகளையும் சொல்லிக் கொடுத்தார்.\n\nSection::::கொள்கை உறுதி.\nகுடியரசு என்னும் இதழைப் படித்தும் பெரியார் பேச்சைக் கேட்டும் பகுத்தறிவாளரானார். எப்பொழுதும் கருப்புச் சட்டை அணிந்து பள்ளிக்குச் செல்லும் வழக்கம் அவர் கொண்டிருந்தார். தமிழ் மொழிக்குக் களங்கம் ஏற்படுவதை ஒருபோதும் சகித்துக் \nகொள்ள மாட்டார். நாட்டு வாழ்த்துப் பாடலைப் பிற மொழியில் பாடுவதை எதிர்த்துத் தமிழில் பாடுவதை நிலை நிறுத்தினார். இதன் \nகாரணமாக அந்தக் காலத்து அரசு பொன்னம்பலனாரை பணி நீக்கம் செய்தது. பெரியார் தலையிட்டதால் அந்தப் பணிநீக்கம் விலக்கிக் கொள்ளப்பட்டது.\n\nதாம் பணியாற்றிய வேலூர் இந்து செகண்டரி பாடசாலையின் பெயரில் காணப்பட்ட இந்து என்னும் சொல்லை பொன்னம்பலனார் பெரு முயற்சி செய்து நீக்கினார். அந்தப் பள்ளியை நிறுவியவர் பெயரைச் சூட்டி கந்தசாமி கண்டர் உயர்நிலைப் பள்ளி என்று மாற்றம் பெறச் செய்தார்.\n\nஒரு முறை பாரதிதாசனைச் சந்தித்து உரையாடிய போது பாரதிதாசனின் கவிதைகளில் சில சமற்கிருத சொற்கள் இடம்பெற்றதைச் சுட்டி காட்டினார். அதன் விளைவாக பாரதிதாசன் இனிமேல் வடசொல் கலவாமல் எழுதுவதாக உறுதி கொண்டார்.\nமொழிக் கொள்கையில் தமக்கும் பெரியார் ஈ வெ இரா வுக்கும் கருத்து முரண் உண்டு என்று பெரியாருக்கு முன்னிலையில் துணிச்சலுடன் கூறினார் என்பது குறிப்பிடத்தக்கது.\n\n1957 ஆம் ஆண்டில் சேலம் தமிழ்ப் பேரவை நடத்திய விழாவில் பெரியார் ஈ வே. இராமசாமியால் பொன்னம்பலனாருக்குத் தமிழ்மறவர் என்னும் பட்டம் வழங்கப்பட்டது.\n\nSection::::சான்று.\nதமிழ்மறவர் பொன்னம்பலனார் வரலாறு-நூல்\n\nகாக்கைச் சிறகினிலே இதழ் செப்டம்பர் 2012\n"}
{"id": "247196", "url": "https://ta.wikipedia.org/wiki?curid=247196", "title": "இளைஞர் இஸ்லாமியக் கலைக்களஞ்சியம்", "text": "இளைஞர் இஸ்லாமியக் கலைக்களஞ்சியம்\n\nஇளைஞர் இஸ்லாமியக் கலைக்களஞ்சியம் மணவை முஸ்தபா தொகுத்த கலைக்களஞ்சியமாகும். இதனை மீரா பப்ளிகேஷன்ஸ் 1991 ல் வெளியிட்டது. இக்கலைக்களஞ்சியத்திற்கு எம். ஆர். எம். அப்துற் றஹீம் அணிந்துரை எழுதியுள்ளார்.\n\nஎம். அப்துல் வஹ்ஹாப் ஆய்வுரை எழுதியுள்ளார். இக்களைக்களஞ்சியம் 183 பக்கங்களைக் கொண்டதாகும்.\n\n"}
{"id": "247200", "url": "https://ta.wikipedia.org/wiki?curid=247200", "title": "டோட்டி மாவட்டம்", "text": "டோட்டி மாவட்டம்\n\nடோட்டி மாவட்டம், நேபாளத்தில் உள்ளது. இது சுது பஸ்சிமாஞ்சல் என்னும் பகுதியில் அமைந்துள்ளது.\n\nSection::::ஊர்களும் நகரங்களும்.\nஇந்த மாவட்டத்தில் 50 ஊர்கள் உள்ளன. அவற்றுள் சில\n\nநகரங்கள்:\nதிபாயல் சில்கடி\n"}
{"id": "247206", "url": "https://ta.wikipedia.org/wiki?curid=247206", "title": "இணுவில் தொடருந்து நிலையம்", "text": "இணுவில் தொடருந்து நிலையம்\n\nஇணுவில் தொடருந்து நிலையம் (\"Inuvil railway station\") இலங்கையின் வடக்கே இணுவில் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று இணுவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து இணுவிலூடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nஇணுவிலூடாக பின்வரும் தொடருந்து சேவைகள் இயங்கி வருகின்றன:\n"}
{"id": "247219", "url": "https://ta.wikipedia.org/wiki?curid=247219", "title": "ஆறு அழகப்பன்", "text": "ஆறு அழகப்பன்\n\nஆறு. அழகப்பன் (ஆகஸ்டு 10, 1937) என்பவர் தமிழ் அறிஞர், நூலாசிரியர் நாடகாசிரியர், ஆய்வாளர், செயற்பாட்டாளர் எனப் பல பரிமாணங்களைக் கொண்டவர் ஆவார். அண்ணாமலைப் பல்கலைக் கழகத்தில் தமிழ் விரிவுரையாளராகத் தொடங்கி இந்திய மொழிப்புலத் தலைவர் வரை 38 ஆண்டுகள் பணி புரிந்து ஒய்வு பெற்றவர். சிவகங்கை மாவட்டம் ஆத்தங் குடியில் பிறந்தார்.\n\n\nSection::::படைப்புகள், விருதுகள்.\nஆறு அழகப்பன் நாடக நூல்கள் 10, திறனாய்வு நூல்கள் 10 கட்டுரை வரலாற்று நூல்கள் 6 மற்றும் தாலாட்டுப் பாடல் தொகுப்பு நூல் ஒன்றும் எழுதியுள்ளார். இவருடைய நாடகத் துறைப் பணியைப் பாராட்டி கலைமாமணி விருதை தமிழக அரசு வழங்கி சிறப்பித்தது. இது போல் பல விருதுகளை பிற அமைப்புகள் வழங்கியுள்ளன\n\nSection::::சான்று.\nமுகம் இதழ் ஆகசுடு 2000\n\nSection::::உசாத்துணை.\nhttp://www.noolulagam.com/?s=%E0%AE%86%E0%AE%B1%E0%AF%81.%E0%AE%85%E0%AE%B4%E0%AE%95%E0%AE%AA%E0%AF%8D%E0%AE%AA%E0%AE%A9%E0%AF%8D&si=2\n"}
{"id": "247223", "url": "https://ta.wikipedia.org/wiki?curid=247223", "title": "வியாசர்பாடி விநாயக முதலியார் சித்திர சத்திரம்", "text": "வியாசர்பாடி விநாயக முதலியார் சித்திர சத்திரம்\n\nவியாசர்பாடி விநாயக முதலியார் சித்திர சத்திரம் தமிழ்நாடு மயிலை தெற்கு குளக்கரையில் அமைந்துள்ள சத்திரமாகும்.இதனை சென்னை வியாசர் பாடியில் வாழ்ந்த விநாக முதலியார் 1852ல் அமைத்தார். இவர் சோழியவெள்ளாள மரபினைச் சார்ந்தவராவார்.\n\nஇச்சத்திரம் கபாலீசுவரர் கோயில் பக்தர்களுக்கும், மக்களுக்கும் அன்னதானம் செய்வதற்காக அமைக்கப்பட்டது. உடன் இச்சித்திர சத்திரத்தில் எண்ணற்ற சுவர் ஓவியங்களும், பொம்மைகளும் காணப்படுகின்றன. \n\nஇச்சித்திர சத்திரம் மயிலாப்பூர் கபாலீசுவரர் கோயிலின் பங்குனித் திருவிழாவிலிருந்து கபாலீசுவரர் திருக்கல்யாணம் வரை மட்டுமே திறந்திருக்கிறது. மற்ற நாட்களில் பூட்டிக் கிடக்கிறது. இச்சித்திர சத்திரத்தில் கற்பகாம்பாள் மயிலாக மாறி ஈசனை வணங்கியது, திருஞான சம்பந்தர் கோயிலில் பதிகம் பாடி பூம்பாவை எனும் பெண்ணை சாம்பலில் இருந்து உயிர்தந்தது, கண்ணன் சிறு வயதில் கோகுலத்தில் செய்த குறும்புகள் போன்ற ஓவியங்களும் காணப்படுகின்றன.\n\nஇந்து சமயத்தின் தொன் நம்பிக்கைகளான புண்ணியம் செய்தவர்கள் திருக்கைலாயம் செல்லுதல், பாவம் செய்வர்கள் நரகத்திற்கு செல்லுதல் அங்கு கிடைக்கின்ற தண்டனைகள் போன்றவையும் ஓவியங்களாக உள்ளன.\n\n"}
{"id": "247234", "url": "https://ta.wikipedia.org/wiki?curid=247234", "title": "நெடுங்குழு 3 தனிமங்கள்", "text": "நெடுங்குழு 3 தனிமங்கள்\n\nநெடுங்குழு 3 தனிமங்கள் (\"Group 3 elements\") இசுக்காண்டியம் தொகுதி தனிமங்களாகும் . இக்குழுவில் எல்லா d-வலைக்குழுவில் இருப்பதைப்போன்றே 4 தனிமங்கள் இருக்கவேண்டிய இடத்தில் இசுக்காண்டியம் (Sc) மற்றும் யிற்றியம் (Y) என்று இரண்டு மட்டும் எப்பொழுதும் இருக்கும். மற்ற இரண்டு தனிமங்களாக லாந்த்தனம் (La) மற்றும் அக்டினியம் (Ac) அல்லது லுட்டீசியம் (Lu) மற்றும் லாரன்சியம் (Lr) இருக்கும். சிலர் லாந்தனைடு, ஆக்டினைடு என்று அதில் உள்ள 30 தனிமங்களும் இதனுள் அடக்கம் என்றும் கூறுவார். எனவே இந்த நெடுங்குளுவிர்க்கு வேதியலில் எந்த ஒரு தனி பெயரும் கிடையாது. ஆனால் லாந்தனைடு. இசுக்காண்டியம் மற்றும் யிற்றியம் ஆகிய மூன்றும் அறிய மண் உலோகம் என்று அழைக்கப்படுகிறது.\nநெடுங்குழு 3 உலோகங்களில் இசுக்காண்டியம், யிற்றியம் மற்றும் லாந்த்தனம் அல்லது லுட்டீசியம் ஆகிய மூன்றும் இயற்கையாக கிடைக்கின்றன. இவை அனைத்துமே வெள்ளியை ஒத்த வெள்ளை நிறத்தில் உள்ளன. அக்டினியம் அல்லது லாரன்சியம் கதிரியக்க ஓரிடத்தான்களை கொண்டுள்ளன. \nSection::::வேதியல் பண்புகள்.\nஎல்லா நெடுங்குழுக்களை போலவே இங்கும் எதிர்மின்னி அமைப்பில், இறுதிக் கூட்டில் எல்லா தனிமங்களும் இரண்டு எதிர்மின்னியை கொண்டுள்ளன. அனால் அதிசயக்கும் விதமாக லாரன்சியம் மட்டும் மூன்று எதிர்மின்னிகளை கொண்டுள்ளது. \nSection::::இயற்பியல் பண்புகள்.\nஇசுக்காண்டியம், யிற்றியம், லாந்த்தனம் மற்றும் அக்டினியம் ஆகிய நான்கும் குறைந்த ஆக்சிசனேற்ற நிலையில் +3 அயனிகளை கொண்டுள்ளதால் இவை அறிய வாயுக்களை போன்ற பண்புகளை காட்டுகின்றன. உதாரணமாக இசுக்காண்டியம், யிற்றியம் ஆகிய இரண்டும் மென்மையான உலோகங்கள். லுட்டீசியம் மிகவும் உறுதியான உலோகம். இவற்றின் மற்ற பண்புகள் கீழே அட்டவணையில் உள்ளது.\n"}
{"id": "247236", "url": "https://ta.wikipedia.org/wiki?curid=247236", "title": "மதுரை மக்பரா", "text": "மதுரை மக்பரா\n\nமதுரை மக்பரா () என்பது சூபி ஞானிகளான மீர் அகமது இபுறாகீம், மீர் அம்சத்து இபுறாகீம், மீர் அப்து சலாம் இபுறாகீம் ஆகியோரின் தர்காக்கள் ஆகும். அரபு வார்த்தையான \"மக்பரா\" என்பதற்கு மோசாலியம் என்பது பொருள். இவ்வார்த்தை கல்லறை எனப் பொருள் கொண்ட மூல வார்த்தையான \"கப்ரு\" . மக்பரா என்பது அனைத்து முசுலிம்களின் கல்லறைகளைக் குறிப்பிடுவதாக இருந்தாலும், வலியுல்லாகளின் ரவ்ளாக்களைக் குறிக்கவே பயன்படுத்தப்பட்டு வருகிறது.\n\n"}
{"id": "247239", "url": "https://ta.wikipedia.org/wiki?curid=247239", "title": "சுன்னாகம் தொடருந்து நிலையம்", "text": "சுன்னாகம் தொடருந்து நிலையம்\n\nசுன்னாகம் தொடருந்து நிலையம் (\"Chunnakam railway station\") இலங்கையின் வடக்கே சுன்னாகம் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று சுன்னாகம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து சுன்னாகம் ஊடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nசுன்னாகமூடாகப் பின்வரும் தொடருந்து சேவைகள் இயங்கி வருகின்றன:\n"}
{"id": "247243", "url": "https://ta.wikipedia.org/wiki?curid=247243", "title": "ஜூல் விளைவு", "text": "ஜூல் விளைவு\n\nஜூல் விளைவு (\"Joule effect\") என்பது மின்சாரம்,வளிமம், காந்தம் ஆகியனவற்றில் நடக்கும் ஒரு சில நிகழ்வுகளைக் குறிக்கும். இந்த நிகழ்வுகளை ஜேம்ஸ் பிரிஸ்காட் ஜூல் என்ற ஆங்கில அறிவியல் அறிஞர் கண்டு பிடித்தார். அதனால் அந் நிகழ்வுகள் ஜூல் விளைவுகள் என அழைக்கப்படுகின்றன. அந்நிகழ்வுகள் கீழே கோட்பாடுகளாகக் கொடுக்கப் பட்டுள்ளன:\n \nSection::::ஜூல் முதலாம் கோட்பாடு.\nஜூல் முதலாம் கோட்பாட்டின்படி,\n\nformula_1 என்ற அளவுள்ள மின் தடையத்தில், formula_2 என்ற அளவுள்ள மின்னோட்டம் formula_3 என்ற நேரம் பாயும் போது, உண்டாகும் வெப்பத்தின் அளவு formula_4 எனில்:\nஎன அமையும்.\n\nSection::::ஜூல் இரண்டாம் கோட்பாடு.\nஒரு வளிமத்தில் உள்ள ஆற்றல் formula_6 என்பது அந்த வளிமத்தின் வெப்ப நிலை formula_7-ஐப் பொறுத்திருக்கும்; அதாவது, அவ் வளிமத்தின் அழுத்தத்தையோ கன அளவையோ பொறுத்திருக்காது. அதாவது formula_6 ஆனது formula_7 இன் சார்பாக அமையும்.\n\nSection::::காந்த வடிவ மாற்றம்.\nஇரும்பு போன்ற ஒரு பொருள் காந்தம் போல் செயல்படவில்லையென்றாலும், அந்தப் பொருளின் உள்ளே நுண்ணிய காந்தங்கள் இருக்கும். ஒவ்வொரு நுண்ணிய காந்தத்தைச் சுற்றிலும் மெல்லிய காந்த வயல் இருக்கும். (படத்தைப் பர்ர்க்க.)\n\nஒவ்வொரு நுண் காந்தமும் வெவ்வேறு திசையை நோக்கித் திரும்பி இருக்கும். அதனால் தான் அந்தப் பொருள் மொத்தத்தில் காந்தமாகச் செயல் படுவதில்லை. இந்தப் பொருளை ஒரு வலிமையான காந்த வயலில் வைத்தால், உள்ளிருக்கும் நுண் காந்தங்கள் எல்லாம் ஒரே திசையை நோக்கித் திரும்பி நிற்கும். அவ்வாறு திரும்பும் பொது, அந்தப் பொருளின் வடிவத்தில் மாற்றம் ஏற்படும். இந்த மாற்றத்தைத்தான் 1842-இல் ஜூல் தன் ஆய்வில் கண்டு பிடித்தார். இதைக் காந்த வடிவ மாற்றம் (magnetostriction) என்பர்.\n\nSection::::ஜூல்-தாம்சன் விளைவு.\nஒரு வளிமம் விரிவடையும் போது அதன் வெப்ப நிலை மாறுகிறதா இல்லையா என்று ஜூல், தாம்சன் (James Prescott Joule and William Thomson) என்ற இரண்டு அறிஞர்களும் ஆய்வு செய்தனர். \n\nஇந்த ஆய்வில் (ஒரே அளவுள்ள) இரு கொள்கலன்கள் பயன் படுத்தப் பட்டன. (படத்தை பார்க்க.) இரு கொள்கலன்களும் ஒன்றும் இல்லாத வெற்றிடமாக இருந்தன. ஒரு வளிமம், முதலில், இடது புறத்தில்(மேல் படம்) உள்ள கொள்கலனில் அடைத்து வைக்கப் பட்டது. அப்போது, அதன் அழுத்தம் Pi, மற்றும் அதன் கன அளவு Vi. பிறகு, அந்த வளிமம் பக்கத்தில் உள்ள கொள்கலனுக்குத் திறந்து விடப் பட்டது. வளிமம் விரிவடைந்து இரு கொள்கலன்களிலும் நிரம்பியது. இப்போது இடது கொள்கலனில் அழுத்தம் Pf, கன அளவு Vf; வலது கொள்கலனிலும் அழுத்தம் Pf, கன அளவு Vf. முதலில் Vi என்ற கன அளவு இருந்த வளிமம் இப்போது, ஏறத்தாழ இரு மடங்காகி விட்டது. ஆனால், வளிமம் சூடாகி இருக்கிறதா, அல்லது குளிர்ந்து இருக்கிறதா என்று அளந்து பார்த்த போது, ஜூல், தாம்சன் இருவரும் சூடாகவும் இல்லை, குளிரவும் இல்லை, பழைய வெப்ப நிலையிலேயேதான் இருக்கின்றது என்று கூறினர். அதற்குப் பிறகு மற்ற ஆய்வாளர்கள் இந்த சோதனையை மீண்டும் செய்து பார்த்து விட்டு, ஐட்ரஜன், ஈலியம், நியான் ஆகிய மூன்று வளிமைங்களைத் தவிர, மற்ற எல்லா வளிமங்களும், விரிவடையும் போது, குளிர்ச்சி அடைகின்றன என்று கூறினர். ஐட்ரஜன்,ஈலியம்,நியான் என்ற இந்த மூன்றும் கூட மிகக் குறைந்த வெப்ப நிலையில், விரிவடையும் போது, குளிரவே செய்கின்றன என்றும் கூறினர். \nSection::::கோ-ஜூல் விளைவு.\nஒரு இழுவைப் பட்டையை(elastic band) இழுத்து, பின் அதைச் சூடு படுத்தினால், அந்தப் பட்டை விரிவடைந்து நீளுவதற்கு மாறாக, சுருங்கி நீளம் குறைகிறது. இழுவைப் பட்டைகளின் இத் தன்மையை ஜான் கோ (John Gough) என்னும் ஆங்கில மெய்நூல் அறிஞர் 1802-இல் கண்டு பிடித்தார். அதன் பின், ஜேம்சு ஜூல் மேலும் பல ஆய்வுகள் செய்து 1850-இல் ஜான் கோ கூறிய கருத்தை உறுதி செய்தார். அன்றுதொட்டு இழுவைப் பொருளின் இத் தன்மை கோ-ஜூல் விளைவு என்று பெயரிடப்பட்டு அழைக்கப் படுகின்றது. \n"}
{"id": "247245", "url": "https://ta.wikipedia.org/wiki?curid=247245", "title": "பெரியார் பகுத்தறிவு நூலகம் ஆய்வகம்", "text": "பெரியார் பகுத்தறிவு நூலகம் ஆய்வகம்\n\nபெரியார் பகுத்தறிவு நூலகம் ஆய்வகம் என்னும் நூலகம் சென்னை பெரியார் திடலில் இயங்கிவருகிறது.\n\nSection::::நோக்கம்.\nபெரியார் சிந்தனைகள், உரைகள், விளக்கங்கள், அறிவுரைகள், அகியவற்றை அனைவரும் பயன்படுத்தவும், ஆராயவும் வேண்டும் என்ற நோக்குடன் இந்த நூலகமும் ஆய்வகமும் 17.9.74 அன்று துவக்கப்பட்டது. இந்நூலகம் காலை 11 மணியில் இருந்து மாலை 7 மணிவரை இயங்குகிறது. இந்நூலகத்தில் பயிற்சிபெற்ற நூலகர் பணியாற்றுகிறார்.\n\nSection::::நூலகத்தில் உள்ளவை.\nஇங்கு கிடைத்தற்கரிய பழைய குடி அரசு, விடுதலை,புரட்சி,பகுத்தறிவு, உண்மை, ரிவோல்ட்,மாடன் ரேஷனலிஸ்ட் மற்றும் பல்வேறு துறைசார்ந்த திராவிட இயக்கத் தொடர்புடைய இதழ்கள், நூல்கள் தொகுத்து வைக்கப்பட்டுள்ளன. நூலாசிரியர் மற்றும் தலைப்புகளின் பட்டியல் தயாரிக்கப்பட்டுள்ளது. முனைவர் பட்டம் பெறவேண்டிப் பல்வேறு பல்கலைக் கழகங்களில் இருந்துவரும் ஆய்வாளர்களுக்கும், திராவிட இயக்க ஆய்வாளர்களுக்கும் பயன்படும் விதத்தில் இந்நூலகம் உள்ளது.\n"}
{"id": "247246", "url": "https://ta.wikipedia.org/wiki?curid=247246", "title": "நேர்ச்சி", "text": "நேர்ச்சி\n\nநேர்ச்சி அல்லது விபத்து (\"accident\") என்பது பெரும்பாலும் தற்செயலாக மனிதனின் உயிருக்கும்,உடலுக்கும் ஏற்படும் ஆபத்தைக் குறிப்பிடுவதாகும்.\nSection::::விளக்கம்.\nவெளிப்படையான,வன்மையான செயல்களினால் ஏற்படும் இறப்பு அல்லது பார்வைக்குப் புலனாகும்படி உடம்பில் ஏற்படும் காயங்கள் நேர்ச்சி எனக் கொள்ளப்படும்.\nகுடிபோதையிலோ சட்டத்தை மீறிச்செயல்பட்டோ ஏற்படும் விபத்தோ அணுக்கதிர்வீச்சு, போர், அல்லது இது போன்று குமுகாயம் முழுவதையும் பாதிக்கும் அழிவுகளால் ஏற்படும் பாதிப்பையும், அரசுகளால் பெரும்பாலும் விபத்துகளாக ஏற்கப்படுவதில்லை\n"}
{"id": "247247", "url": "https://ta.wikipedia.org/wiki?curid=247247", "title": "கு ஹே-சன்", "text": "கு ஹே-சன்\n\nகு ஹே-சன் () (பிறப்பு: நவம்பர் 9, 1984) ஒரு தென் கொரிய நாட்டு நடிகை, இயக்குனர், திரைக்கதையாசிரியர், இசையமைப்பாளர், நாவலாசிரியர் மற்றும் பாடகி ஆவார். இவர் பாய்ஸ் ஓவர் பிளவர்ஸ் போன்ற பல தொலைக்காட்சி தொடரில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "247249", "url": "https://ta.wikipedia.org/wiki?curid=247249", "title": "கிழித்த கோடு (நூல்)", "text": "கிழித்த கோடு (நூல்)\n\nகிழித்த கோடு, கவிஞர் மு. மேத்தா எழுதிய ஒரு தமிழ்ச் சிறுகதைத் தொகுப்பு நூல். இந்நூலாசிரியர் எழுதிப் பல்வேறு சஞ்சிகைகளில் வெளிவந்த பன்னிரண்டு சிறுகதைகள் இத்தொகுப்பில் உள்ளன. இத்தொகுப்பில் உள்ள ஒரு சிறுகதையில் தலைப்பைத் தழுவி இந்நூலுக்குப் பெயரிடப்பட்டுள்ளது.\n\nSection::::நூலின் நோக்கம்.\nகவிஞர் மேத்தா பின்வருமாறு குறிப்பிட்டுள்ளார்:\n\n\nSection::::வெளிவந்த இதழ்கள்.\nஇந்நூல் தினமணிக் கதிர், கல்கி, ஆனந்த விகடன், அலிபாபா, கலைமகள், கண்ணதாசன் போன்ற பல்வேறு இதழ்களில் வெளிவந்த மேத்தாவின் சிறுகதைகளின் தொகுப்பாகும்.\n\n"}
{"id": "247252", "url": "https://ta.wikipedia.org/wiki?curid=247252", "title": "ஞானக்குறள்", "text": "ஞானக்குறள்\n\nஞானக்குறள் ஒளவையாரால் எழுதற்பெற்ற குறள் நூலாகும். இந்நூல் முந்நூற்றுப் பத்துக் குறள் வெண்பாக்களால் ஆனது. இந்நூலில் வீடுபேறு பற்றி குறட்பாக்கள் உள்ளன. இந்நூல் ஒளவைக் குறள் என்றும், ஒளவை ஞானக்குறள் என்றும் அறியப்படுகிறது. திருக்குறளில் அறத்துப் பால், பொருட்பால். காமத்துப் பால் என்று வகைப்படுத்திய திருவள்ளுவர், வீடு பேறு பற்றி கூறாமையால் ஒளவையார் ஞானக்குறளை எழுதினார் என்றொரு கூற்றுண்டு.\n\nSection::::ஆதார நூல்.\nசைவ இலக்கிய வரலாறு ஒளவையார் பகுதி பக்கம் - 423 424\n"}
{"id": "247253", "url": "https://ta.wikipedia.org/wiki?curid=247253", "title": "வேம்பையர்கோன் நாராயணன்", "text": "வேம்பையர்கோன் நாராயணன்\n\nவேம்பையர்கோன் நாராயணன் சைவப் புலவராவார். இவர் வணிகர் குலத்தில் மணியன் என்பவரின் மகனாக வேம்பூரில் பிறந்தார். இவர் வாழ்ந்த காலம் கிபி ஒன்பதாம் நூற்றாண்டு எனவும், பத்தாம் நூற்றாண்டு எனவும் கருத்து நிலவுகிறது.\n\nஇவர் சிராமலையந்தாதி எனும் நூலை இயற்றியுள்ளார். இந்நூல் சேரமான் பெருமாள் பாடிய பொன்வண்ணத்தந்தாதி போல துதியுடையதாக இருப்பதாக இராகவையங்கார் அவர்கள் குறிப்படுகின்றார்.\n\nSection::::கருவி நூல்.\nசைவ இலக்கிய வரலாறு - வேம்பையர்கோன் நாராயணன் பகுதி\n"}
{"id": "247254", "url": "https://ta.wikipedia.org/wiki?curid=247254", "title": "நிலவு மறைப்பு, ஏப்பிரல் 2015", "text": "நிலவு மறைப்பு, ஏப்பிரல் 2015\n\nமுழு நிலவு மறைப்பு ஒன்று ஏப்ரல் 04, 2015 இல் இடம்பெறுகின்றது. இது 2015 ஆம் வருடத்தில் ஏற்படுகின்ற இரண்டு முழுச் சந்திர கிரகணங்களில் முதலாவது முழு சந்திர கிரகணமாகும். நிலவு மறைப்பு நாற்தொடரில் இது மூன்றாவது முழுச் சந்திர கிரகணம் ஆகும். இத்தொடரில் நிகழ்ந்த முந்தைய முழுச் சந்திர கிரகனங்கள் நிலவு மறைப்பு, ஏப்பிரல்15, 2014, நிலவு மறைப்பு, அக்டோபர் 2014, என்பனவாகும்.\n\nSection::::காணக்கூடிய தன்மையும் தோற்றமும்.\nஅமெரிக்கா, பசிபிக், கிழக்காசியா, ஆத்திரேலியா மற்றும் நியூசிலாந்து ஆகிய பிரதேசத்தில் முழுமையாக இக் கிரகணத்தைக் காணமுடியும்.\n"}
{"id": "247260", "url": "https://ta.wikipedia.org/wiki?curid=247260", "title": "மனந்தெளிநிலை", "text": "மனந்தெளிநிலை\n\nமனந்தெளிநிலை (\"Mindfulness\") என்பது \"ஒருவர் இத்தருணத்தில் தன்னிடம் நிகழும் மன ஓட்டங்கள், உணர்வுகள் மற்றும் புலனுணர்வுகள் மீது குவிக்கும் கவனம் ஆகும். இக்கவனம் விழிநிலையில் வலிந்த நோக்த்தோடு, எடைபோடாத, அனைத்தையும் ஏற்றுக்கொள்ளும் மனநிலையில் இருக்கும். இதை ஆழ்நிலை எண்ண பயிற்சிகளால் (Meditation) பயில முடியம்.\n\nமனந்தெளிநிலை அனப்பனாசத்தி எனும் புத்த ஆழ்நிலை பயிற்சியில் இருந்து தோன்றியது. இப்பயிற்சியை உளவியல் மருத்துவத்தில், கட்டுப்படுத்தவியலாத அதீதப்பற்று நோய்(OCD) , பதட்டம் , உளச்சோர்வு, போதை அடிமை போன்ற நிலைகளைச் சரிசெய்யப் பயன்படுகிறது.\n"}
{"id": "247266", "url": "https://ta.wikipedia.org/wiki?curid=247266", "title": "யுனிட்டா", "text": "யுனிட்டா\n\nஅங்கோலாவின் முழுமையான விடுதலைக்கான தேசிய ஒன்றியம் (\"National Union for the Total Independence of Angola\", \"UNITA\", யுனிட்டா) என்பது அங்கோலா நாட்டின் இரண்டாவது பெரிய அரசியல் கட்சியாகும். 1966 ஆம் ஆண்டில் நிறுவப்பட்ட இக்கட்சி, அங்கோலாவின் விடுதலைக்கான போரில் (1961–1975) அங்கோலா மக்கள் விடுதலை இயக்கத்துடன் இணைந்து பங்குபற்றியது. பின்னர் 1975-2002 காலப்பகுதியில் அங்கோலாவில் இடம்பெற்ற உள்நாட்டுப் போரில் அங்கோலா மக்கள் விடுதலை இயக்கத்தினருக்கு எதிராகப் போரிட்டது. இந்த உள்நாட்டுப் போர் பனிப்போர்க் காலத்தில் மிகவும் முக்கியத்துவம் பெற்றதாக இருந்தது. யுனிட்டா அமைப்பு அமெரிக்கா, தென்னாப்பிரிக்கா ஆகிய நாடுகளிடம் இருந்து இராணுவ உதவிகளைப் பெற்றது. அதே வேளையில் மக்கள் விடுதலை இயக்கம் சோவியத் ஒன்றியம், மற்றுமதன் கூட்டு நாடுகளிடம் இருந்தும் உதவிகளைப் பெற்றது.\n\nயுனிட்டா அமைப்பு ஜொனாசு சவிம்பி என்பவரால் ஆரம்பிக்கப்பட்டது. சவிம்பி 2002 இல் இறக்கும் வரை அவ்வமைப்பின் தலைவராக இருந்தார். இதன் பின்னர் இசாயசு சமக்குவா என்பவர் தலைமைப் பொறுப்பை ஏற்றார். சவிம்பியின் இறப்புக்குப் பின்னர், யுனிட்டா அமைப்பு ஆயுதப் போராட்டத்தைக் கைவிட்டு நேரடி அரசியலில் இறங்கியது. 2008 தேர்தல்களில் இக்கட்சி 220 தொகுதிகளில் 16 இடங்களைக் கைப்பற்றியது.\n\n"}
{"id": "247268", "url": "https://ta.wikipedia.org/wiki?curid=247268", "title": "1581", "text": "1581\n\nஆண்டு 1581 (MDLXXXI) யூலியன் நாட்காட்டியில் ஞாயிற்றுக்கிழமை ஆரம்பமான ஒரு சாதாரண ஆண்டு ஆகும். கிரெகொரியின் நாட்காட்டியில் இது வியாழக்கிழமையில் ஆரம்பமான சாதாரண ஆண்டு.\n\nSection::::நிகழ்வுகள்.\n<onlyinclude>\n</onlyinclude>\n\n\n"}
{"id": "247270", "url": "https://ta.wikipedia.org/wiki?curid=247270", "title": "1617", "text": "1617\n\n1617 (MDCXVII) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய இது 10-நாள் பின்தங்கிய யூலியன் நாட்காட்டியில் புதன்கிழமையில் ஆரம்பமான சாதாரண ஆண்டாகும்.\n\nSection::::நிகழ்வுகள்.\n<onlyinclude>\n</onlyinclude>\n\n"}
{"id": "247271", "url": "https://ta.wikipedia.org/wiki?curid=247271", "title": "1550", "text": "1550\n\nஆண்டு 1550 (MDL) என்பது பழைய யூலியன் நாட்காட்டியில் புதன்கிழமையில் தொடங்கிய ஒரு சாதாரண ஆண்டு ஆகும்.\n\nSection::::நிகழ்வுகள்.\n<onlyinclude>\n</onlyinclude>\n\n"}
{"id": "247272", "url": "https://ta.wikipedia.org/wiki?curid=247272", "title": "மல்லாகம் தொடருந்து நிலையம்", "text": "மல்லாகம் தொடருந்து நிலையம்\n\nமல்லாகம் தொடருந்து நிலையம் (\"Mallakam railway station\") இலங்கையின் வடக்கே மல்லாகம் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று மல்லாகம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து மல்லாகம் ஊடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nமல்லாகம் ஊடாகப் பின்வரும் தொடருந்து சேவைகள் இயங்கி வருகின்றன:\n"}
{"id": "247273", "url": "https://ta.wikipedia.org/wiki?curid=247273", "title": "மாவிட்டபுரம் தொடருந்து நிலையம்", "text": "மாவிட்டபுரம் தொடருந்து நிலையம்\n\nமாவிட்டபுரம் தொடருந்து நிலையம் (\"Maviddapuram railway station\") இலங்கையின் வடக்கே மாவிட்டபுரம் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று மாவிட்டபுரம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து மாவிட்டபுரம் ஊடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nமாவிட்டபுரம் நிலையத்தினூடாக பின்வரும் தொடருந்து சேவைகள் இயங்கி வருகின்றன:\n"}
{"id": "247274", "url": "https://ta.wikipedia.org/wiki?curid=247274", "title": "கோண்டாவில் தொடருந்து நிலையம்", "text": "கோண்டாவில் தொடருந்து நிலையம்\n\nகோண்டாவில் தொடருந்து நிலையம் (\"Kondavil railway station\") இலங்கையின் வடக்கே கோண்டாவில் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று கோண்டாவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து கோண்டாவில் ஊடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nகோண்டாவில் நிலையத்தினூடாக பின்வரும் தொடருந்து சேவைகள் இயங்கி வருகின்றன:\n"}
{"id": "247275", "url": "https://ta.wikipedia.org/wiki?curid=247275", "title": "கொக்குவில் தொடருந்து நிலையம்", "text": "கொக்குவில் தொடருந்து நிலையம்\n\nகொக்குவில் தொடருந்து நிலையம் (\"Kokuvil railway station\") இலங்கையின் வடக்கே கொக்குவில் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று கொக்குவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து கொக்குவில் ஊடாக 2015 சனவரி 2 இல் ஆரம்பிக்கப்பட்டது.\n\nSection::::சேவைகள்.\nகுக்குவில் நிலையத்தினூடாக பின்வரும் தொடருந்து சேவைகள் இயங்கி வருகின்றன:\n"}
{"id": "247279", "url": "https://ta.wikipedia.org/wiki?curid=247279", "title": "1966 பசுக் கொலை எதிர்ப்புப் போராட்டம்", "text": "1966 பசுக் கொலை எதிர்ப்புப் போராட்டம்\n\n1966 பசுக் கொலை எதிர்ப்புப் போராட்டம் என்பது 1966-இல் இந்திய அரசியலமைப்பின் அரசு நெறிமுறைக் கோட்பாடுகளுள் பேணப்பட்டுள்ளபடி பசுக் கொலையைத் தடுக்க வேண்டி இந்து சமய அமைப்புகள் முன்னின்று நடத்திய போராட்டம் ஆகும். சங்கராச்சாரியர் உள்ளிட்ட பலர் இதன் பொருட்டு உண்ணா விரதம் மேற்கொண்டனர். இப்போராட்டம் இந்துக்கள் கோபாஷ்டமி என்று கருதும் (இந்து பஞ்சாங்கப்படி) நாளான நவம்பர் 7, 1966 அன்று இந்திய நாடாளுமன்றம் முன்பு பெரும் ஆர்ப்பாட்டமாக மாறியது.\n\nஅப்போதைய பிரதம மந்திரியான இந்திரா காந்தி பசு வதைத் தடுப்புக்கான கோரிக்கையை ஏற்கவில்லை. ஒரு இந்து புனிதனின் தலைமையில் சுமார் பத்தாயிரம் வழக்குரைஞர்கள் அடங்கிய கூட்டம் நாடாளுமன்றத்திற்குள் நுழைய முனைந்தது; பின்னர் அது தடுக்கப்பட்டது. அக்கூட்டம் புது தில்லி எங்கும் பல்வேறு கலவரங்களை ஏற்படுத்தியது. இதனைத் தொடர்ந்து நாற்பத்தெட்டு மணி நேர ஊரடங்கு உத்தரவு பிறப்பிக்கப்பட்டு அனைத்துக் கூட்டங்களும் தடை செய்யப்பட்டன . கலகக் கும்பல் ஒன்று அன்றைய காங்கிரஸ் தலைவரான காமராஜரின் புது தில்லி இல்லத்தைத் தாக்கி தீ வைத்தனர்.\n\nஇதனால் நேர்ந்த சட்டம் ஒழுங்கு சீர்கேட்டுக்குப் பொறுப்பேற்று அன்றைய உள்துறை அமைச்சர் திரு. குல்சாரிலால் நந்தா பதவி விலகினார்.\n\n"}
{"id": "247282", "url": "https://ta.wikipedia.org/wiki?curid=247282", "title": "(4538) விசுயானந்த்", "text": "(4538) விசுயானந்த்\n\n(4538) விசுயானந்த் என்பது சிறுகோள் படையில் உள்ள ஒரு சிறு கோள் ஆகும்.இது அக்டோபர் 10, 1988 அன்று, கென்சோ சுசுகி என்ற ஜப்பான் விஞ்ஞானியால் கண்டுபிடிக்கப்பட்டது. இந்த கிரகம் செவ்வாய் மற்றும் வியாழன் கோள்களுக்கு இடையில் அமைந்துள்ளது.\nதமிழ்நாட்டை சேர்ந்த முன்னாள் உலக சதுரங்க விளையாட்டில் முதன்மையானவரான விசுவநாதன் ஆனந்த் பெயர் இதற்கு சூட்டப்பட்டு உள்ளது.\n"}
{"id": "247283", "url": "https://ta.wikipedia.org/wiki?curid=247283", "title": "அமலாக்க இயக்குனரகம்", "text": "அமலாக்க இயக்குனரகம்\n\nஅமலாக்கப் பிரிவு அல்லது அமலாக்க இயக்குனரகம் (Directorate General of Economic Enforcement) or (Enforcement Directorate- ED) (இந்தி: प्रवर्तन निदेशालय), என்பது இந்தியாவில் பொருளாதாரச் சட்டங்களை கண்காணிக்கவும், பொருளாதாரக் குற்றங்களுக்கு எதிராக நடவடிக்கைகளை மேற்கொள்வதும் இதன் பணியாகும்.. அமலாக்கப் பிரிவு, இந்திய அரசின் நிதி அமைச்சகத்தின், வருவாய்த்றையின் கீழ் இயங்கும் புலனாய்வு மற்றும் அமலாக்கும் அமைப்பு. அமலாக்கப் பிரிவு, இந்தியக் காவல் பணி, இந்திய ஆட்சிப் பணி அதிகாரிகள், வருமானவரி மற்றும் சுங்கம் & கலால் வரித்துறை அதிகாரிளைக் கொண்டும் செயல்படுகிறது. \n\nவெளிநாட்டு பணப் பரிவர்த்தனைகளை கண்காணிக்கும் பொருட்டு இயற்றப்பட்ட வெளிநாட்டு பணப் பரிவர்த்தனை மேலாண்மைச் சட்டம், 1999 (Foreign Exchange Management Act, 1999-FEMA) நடைமுறைப்படுத்த, இந்திய நடுவண் அரசால், அமலாக்கப்பிரிவு 1 சூன் 2000ஆம் நாளில் அமைக்கப்பட்டது.\n\nSection::::நோக்கம்.\nஅமலாக்கப் பிரிவு இயக்குனரகத்தின் முதன்மையான இரண்டு பணிகள், வெளிநாட்டு பணப்பரிவர்த்தனை மேலாண்மைச் சட்டம், (Foreign Exchange Management Act 1999 (FEMA), மற்றும் கணக்கில் வராத கருப்புப் பணத்தை வெள்ளைப் பணமாக மாற்றுவதை தடுக்கும் சட்டம், 2002 (Prevention of Money Laundering Act, 2002 (PMLA) ஆகிய இரண்டு சட்டங்களை அமல் படுத்துவதும், நாட்டில் கருப்புப் பணத்தை ஒழிப்பதேயாகும்.\n\nSection::::அமைப்பு.\nதலைமை இயக்குனரின் தலைமையில், அமலாக்கப்பிரிவின் தலைமையிடம் புதுதில்லியிலும், அதன் பத்து மண்டல அலுவலகங்கள், மண்டல இயக்குனர்களின் தலைமையில் மும்பை, கொல்கத்தா, சண்டிகர், சென்னை, அகமதாபாத், பெங்களூரு, கொச்சின் மற்றும் ஹைதராபாத் நகரங்களில் செயல்படுகிறது. அமலாக்க இயக்குனரகத்தின் துணை மண்டல அலுவலகங்கள் , இணை இயக்குனர்களின் தலைமையில், ஆக்ரா, ஸ்ரீநகர், ஜெய்ப்பூர், வாரணாசி, கள்ளிக்கோட்டை, ஹைதராபாத், குவாஹட்டி, மற்றும் பஞ்சிம் ஆகிய இடங்களில் செயல்படுகிறது. .\n\n\n"}
{"id": "247286", "url": "https://ta.wikipedia.org/wiki?curid=247286", "title": "சியாமா பிரசாத் முகர்ஜி", "text": "சியாமா பிரசாத் முகர்ஜி\n\nசியாமா பிரசாத் முகர்ஜி (Syama Prasad Mukherjee), (6 சூலை 1901 – 23 சூன் 1953), இந்தியாவின் மேற்கு வங்க மாநிலத்தைச் சார்ந்த கல்வியாளர், வழக்கறிஞர் மற்றும் அரசியல்வாதி ஆவர். சுதந்திர இந்தியாவின் முதல் நடுவண் அரசில் வணிகம் மற்றும் தொழில் துறை அமைச்சராக, ஜவகர்லால் நேருவின் அமைச்சரவையில் 15 ஆகஸ்டு 1947 முதல் 6 ஏப்ரல் 1950 வரை இருந்தவர். ஜவகர்லால் நேருவுடன் ஏற்பட்ட கருத்து வேற்றுமையால், காங்கிரஸ் கட்சியிலிருந்து வெளியேறி, 1951ஆம் ஆண்டில் பாரதிய ஜனசங்கம் கட்சியை நிறுவினார். பின் இக்கட்சியின் பெயர் பாரதிய ஜனதா கட்சி என மாறியது.\n\nSection::::இளமை வாழ்க்கை.\nசியாமா பிரசாத் முகர்ஜி மேற்கு வங்காள மாநிலத்தின் தலைநகரான கல்கத்தாவில், உயர்நீதிமன்ற நீதியரசரும், கொல்கத்தா பல்கலைக் கழக துணைவேந்தருமான சர் அசுதோசு முகர்சி - ஜோகமாயா தம்பதியருக்கு 6 சூலை 1901இல் பிறந்தார். மனைவி சுதா தேவி, இளமையில் மறைந்தபின், இறுதி வரை இரண்டாம் திருமணம் செய்து கொள்ளவில்லை.\n\nமுகர்ஜி கல்கத்தா பல்கலைக்கழகத்தில் ஆங்கில மொழியிலும், வங்க மொழியிலும் பட்டம் பெற்றவர். 1926இல் இங்கிலாந்து சென்று சட்டம் பயின்று, 1927இல் பாரிஸ்டர் ஆனார்.\nதனது இளம் வயதில் (33 வயதில்) கல்கத்தா பல்கலைக்கழகத்தில் 1934 முதல் 1938 முடிய துணை வேந்தராக இருந்தவர்.\n\nமுகர்ஜி தனது மனைவி சுதா தேவியுடன் 11 ஆண்டுகள் குடும்பம் நடத்தி, ஐந்து குழந்தைகளைப் பெற்றவர். பின்னர் மனைவி சுதா தேவி விஷக் காய்ச்சலால் இறந்தார்.\n\nSection::::அரசியல் வாழ்க்கை.\nசியாமா பிரசாத் முகர்ஜி 1929ஆம் ஆண்டில் மேற்கு வங்காள மாகாண சட்ட இய்மேலவைக்கு கல்கத்தா பல்கலைக்கழகம் சார்பில், இந்திய தேசிய காங்கிரஸ் கட்சியால் தேர்ந்தெடுக்கப்பட்டார். அடுத்த ஆண்டில் காங்கிரஸ் கட்சியிலிருந்து விலகி, மேற்கு வங்க மாகாண சட்டமன்ற தேர்தலில் தனித்துப் போட்டியிட்டு வென்றார். 1941 – 1942 ஆண்டில் அம்மாநில நிதி அமைச்சராக பணி செய்தார்.\n\n1937 – 1941 காலகட்டத்தில் விவசாய-மக்கள் கட்சி மற்றும், முஸ்லிம் லீக் கட்சிகளின் கூட்டணி அரசின் போது, எதிர்கட்சித் தலைவரானார். பின்னர் இந்து மகாசபையில் இணைது, இந்து மக்களுக்காக குரல் கொடுத்தார். 1944ஆம் ஆண்டில் இந்து மகாசபையின் தலைவரானார். \nSection::::இந்திய விடுதலைக்குப் பின்.\nபிரதம மந்திரி ஜவகர்லால் நேருவின் தலைமையிலான, விடுதலை இந்தியாவின் இடைக்கால நடுவண் அரசில், சியாமா பிரசாத் முகர்ஜி வணிகம் மற்றும் தொழில் அமைச்சரானார்.\n\n1950ஆம் ஆண்டில்,லியாகத்-நேரு ஒப்பந்தம் தொடர்பான சர்ச்சை காரணமாக, முகர்ஜி 6 ஏப்ரல் 1950ஆம் ஆண்டில் நேருவின் அமைச்சரவையிலிருந்து விலகியதால், முகர்ஜி மேற்கு வங்க மக்களின் நாயகன் ஆனார்.\n\nராஷ்டிரிய சுயம் சேவக் சங்கத்தின் தலைவர் எம். எஸ். கோல்வால்கருடன் கலந்தாய்வு செய்த பின், 21 அக்டோபர் 1951ஆம் ஆண்டில் பாரதிய ஜனசங்கம் கட்சியை தில்லியில் தோற்றுவித்து, அக்கட்சியின் முதல் அகில இந்தியத் தலைவரானார். 1952ஆம் ஆண்டில் நடந்த முதல் இந்திய நாடாளுமன்ற மக்களவைத் தேர்தலில் பாரதிய ஜனசங்கம் கட்சி மூன்று தொகுதிகளில் வெற்றி பெற்றது. அதில் ஒரு தொகுதியில் முகர்ஜி வெற்றி பெற்றவர்.\n\nSection::::ஜம்மு காஷ்மீர் மாநில சிறப்புத் தகுதி குறித்து முகர்ஜியின் கருத்து.\nஜம்மு காஷ்மீர் மாநில அரசிற்கு தனிக் கொடி, தனிச் சின்னம், தனி பிரதம மந்திரி இருப்பதை முகர்ஜி கடுமையாக எதிர்த்தார். ஒரு நாட்டில் இரண்டு அரசியல் அமைப்பு சட்டமும், தேசிய சின்னமும் இருக்க இயலாது என வாதிட்டார். மேலும் ஜம்மு காஷ்மீர் மாநில பிரதமரின் அனுமதியின்றி, இந்திய நாட்டுக் குடியரசுத் தலைவரும் ஜம்மு காஷ்மீர் மாநிலத்திற்குள் செல்ல இயலாது என்ற விதியை முகர்ஜி கடுமையாக எதிர்த்தார்.\nஜம்மு காஷ்மீர் மாநிலத்திற்கு தனிக் கொடி, தனி பிரதம மந்திரி போன்ற சிறப்பு தகுதிகள் வழங்கும், இந்திய அரசியல் அமைப்புச் சட்டத்தின் பிரிவு 370ஐ நீக்கக் கோரி, முகர்ஜி தலைமையிலான பாரதிய ஜனசங்கம், இந்து மகாசபை மற்றும் ராம ராஜ்ஜிய சபையுடன் இணைந்து குரல் கொடுத்து, சத்தியாகிரகப் போராட்டங்களில் ஈடுபட்டது.\n\nகாஷ்மீர் அரசின் அனுமதி அடையாள அட்டையின்றி காஷ்மீரில் உள்ள லக்கன்பூர் என்ற ஊரில் நுழைந்த சியாமா பிரசாத் முகர்ஜியை, ஜம்மு காஷ்மீர் மாநில காவல் துறையினரால், 11 மே 1953இல் கைது செய்யப்பட்டு சிறையில் அடைக்கப்பட்டார். 23 சூன் 1953இல் விஷக்காய்ச்சலால் மரணமடைந்தார் என காவல் துறை அறிவித்தது.. .\n\nகாவல் துறையினரின் காவலில் இருந்த சியாமா பிரசாத் முகர்ஜியின் மரண இரகசியம் குறித்து விசாரிக்க, தனி விசாரணை ஆணையம் அமைக்க வேண்டும் என்ற முகர்ஜியின் தாயாரின் கோரிக்கையை பிரதம அமைச்சர் ஜவகர்லால் நேரு ஏற்கவில்லை. இதனால் இன்று வரை முகர்ஜியின் மரண சர்ச்சை தீரவில்லை.\n\nசியாமா பிரசாத் முகர்ஜியின் கைது, ஜவகர்லால் நேருவின் சதித் திட்டம் என அடல் பிகாரி வாஜ்பாய் 2004இல் குறிப்பிட்டுள்ளார்.\n\n\n"}
{"id": "247287", "url": "https://ta.wikipedia.org/wiki?curid=247287", "title": "ஆர்ட் இன்ஸ்டியூட் ஆப் சிகாகோ", "text": "ஆர்ட் இன்ஸ்டியூட் ஆப் சிகாகோ\n\nஆர்ட் இன்ஸ்டியூட் ஆப் சிகாகோ (Art Institute of Chicago) என்பது ஐக்கிய அமெரிக்காவின் சிகாகோ நகரில் அமைந்துள்ள கலைக்களஞ்சிய அருங்காட்சியகம் ஆகும்.\nஇவ்வருங்காட்சியகம் மிகப்பிரம்மாண்டமான மூன்று கட்டடங்களில் இயங்குகிறது. இம்மூன்று கட்டடங்களும் முதல் தளத்துடன் இணைக்கப்பட்டுள்ளன.\n\nSection::::கீழ்தளம்.\nகீழ் தளத்தில் ஓய்வறைகள், தொலைபேசியகம், குடிநீர் குழாய்கள், ஒளிப்படக் காட்சியறை, கட்டடக்கலைக் காட்சியறை போன்றவை அமைக்கப்பட்டுள்ளன. அங்கே அருங்காட்சியக விற்பனைப் பிரிவும் செயல்படுகிறது. அதில் அருங்காட்சியகத்தில் காட்சிப்படுத்தப்பட்டுள்ள ஓவியங்களின் நகல்கள் வெவ்வேறு அளவுகளிலும், ஓவியங்கள் அடங்கிய நூல்கள் போன்றவை கிடைக்கின்றன. மேலும் இக்கீழ்தளத்தில் அதற்கென தனியாக உள்ள அரங்கில் அவ்வப்போது உலகின் பல பாகங்களில் இருந்து சிறப்புக் கண்காட்சிகளும் நடக்கின்றன.\n\nSection::::முதல் தளம்.\nமுதல் தளத்தில் ஜப்பானிய, சீன, கொரிய கலைப்படைப்புகளும், நவீன சமகால ஓவிங்களும், போர்க்கருவிகளும், ஐரோப்பிய அலங்கார கலைப்பொருட்களும், ஆப்பிரிக்க, பழைய அமெரிக்க கலைப்படைப்புகளும் வைக்கப்பட்டிருக்கின்றன.\n\nSection::::இரண்டாவது தளம்.\nஇரண்டாவது தளத்தில் நவீன மற்றும் சமகால அமெரிக்க ஐரோப்பிய ஓவியங்களும், சிற்பங்களும், இம்ப்ரசனிச, போஸ்ட் இம்ரசனிச ஓவியங்களும் 1400 இல் இருந்து 1900 வரையிலான ஐரோப்பிய ஓவியங்களும், சிற்பங்களும், கட்டடக்கலை பற்றிய ஒரு பிரிவும் அதில் உள்ளன. கிளவுட் மேனட், பால் செசானோ, டச்சு ஓவியர் வின்செண்ட் வான்கா, நார்வே ஓவியர் எட்வர்ட் மங்க், ஸ்பானிய ஓவியர்கள் பப்லோ பிக்காசோ, பிரான்சிஸ் கோயா, பிரஞ்சு ஓவியர்கள் ஹென்றி மாத்யூஸ், பால் காகைன், ஜார்ஜ் பிராக், விளாமிங், மேரிகிராட், எடவர்ட் டீகாஸ், எட்வர்ட் மேனட், சூரட் போன்றோருடைய ஓவியங்களும், பிளமிய ஓவியர்களான பீட்டர்பால் ரூபன்சின் ஓவிங்களும், பிரித்தானிய ஓவியர்களான ஜான் கான்ஸ்டபில், டர்னர் போன்ற பல்வேறு ஓவியர்களின் ஒவியங்கள் இங்கு காணப்படுகின்றன.\n\nSection::::வெளி இணைப்புகள்.\nவரலாற்று வாசகங்களை சொல்லிய வாசற்படிகள்\n"}
{"id": "247288", "url": "https://ta.wikipedia.org/wiki?curid=247288", "title": "திருப்பரங்குன்றம் தர்கா", "text": "திருப்பரங்குன்றம் தர்கா\n\nதிருப்பரங்குன்றம் தர்கா, திருப்பரங்குன்றம் மலையின் மீது அமைந்துள்ள இசுலாமியத் துறவியான அசரத்து சுல்தான் சிக்கந்தர் பாதுசா அவர்களின் கல்லறையாகும்.\n\nSection::::வரலாறு.\n12 ஆம் நூற்றாண்டில் ஜித்தா நகரின் ஆளுநரான சிக்கந்தர் பாதுசா, அசரத்து சையது இபுறாகீம் பாதுசாவுடன் தமிழ்நாட்டின் ஏர்வாடி நகருக்கு வந்தனர். அவர்கள் இருவரும் திருப்பாண்டியனுடன் போரிட்டு மதுரை மற்றும் அதன் ஆட்சிப்பகுதிகளைக் கைப்பற்றினாலும், பின் திருப்பாண்டியனின் மறு தாக்குதலில் திருப்பரங்குன்றம் மலை மீது மரணமடைந்தார். அவர் மரணத்திற்கு பின், பாண்டிய மன்னருக்கு கண்பார்வை பறிபோனதாகவும், அசரத்து அவர்களின் அடக்கத்தலத்தில் மன்னிப்பு பெற்று மீண்டும் கண்பார்வை பெற்றதாகவும் நம்பப்படுகிறது. மதுரை மக்பராவில் அடக்கம் செய்யப்பட்டுள்ள மூன்றாவது மதுரை அசரத்தான சையது அப்துல் சலாம் அவர்கள், அசரத்து சுல்தான் சிக்கந்தர் பாதுசாவினைக் குறித்து புகழ் பாக்கள் இயற்றியுள்ளார்.\n\nSection::::கந்தூரி விழா.\nஒவ்வொரு ஹிஜிரி ஆண்டும் ரஜப்பு மாதம் 17 ஆம் இரவில் கந்தூரி (உரூசு) விழா நடைபெறுகிறது. இந்நாளில் அதிக அளவில் மக்கள் மலை மேல் இருக்கும் தர்காவிற்கு வருகை தருகின்றனர்.\n\n\nSection::::உசாத்துணைகள்.\n3. http://thiruparankundram.com/\n"}
{"id": "247289", "url": "https://ta.wikipedia.org/wiki?curid=247289", "title": "1544", "text": "1544\n\nஆண்டு 1544 (MDXLIV) பழைய யூலியன் நாட்காட்டியில் செவ்வாய்க்கிழமையில் துவங்கிய ஒரு நெட்டாண்டு ஆகும்.\n\nSection::::நிகழ்வுகள்.\n<onlyinclude>\n</onlyinclude>\n\n\n"}
{"id": "247290", "url": "https://ta.wikipedia.org/wiki?curid=247290", "title": "பால் பிராண்டன்", "text": "பால் பிராண்டன்\n\nபால் பிராண்டன் (Paul Brunton) (21 அக்டோபர் 1898 – 27 சூலை 1981), பிரிட்டனைச் சேர்ந்த தத்துவஞானி, இறை உணர்வாளர் மற்றும் உலகப் பயணி ஆவர். இதழாளார் பணியை துறந்து, யோகிகள், மற்றும் நிறை சமய ஒழுக்கமுடையவர்களுடன் கலந்து உறவாடி, அவர்களின் அரிய அருளரைகளை அறிந்தவர். மேற்கத்திய மற்றும் கிழக்கத்திய மெய்யியலை அறிய வேண்டி உலகம் முழுவதும் பயணம் மேற்கொண்டவர்.\n\nSection::::வரலாறு.\n1898ல் இலண்டனில் பிறந்த பால் பிராண்டனின் இயற் பெயர் ராபல் அர்ஸ்ட் ஆகும். முதலில் இதழாளராகவும், நூல் விற்பனையாளராகவும் வாழ்கையைத் துவக்கிய இவரில் இயில்பாகவே இறையுணர்வு வளர்ந்தது.\n1930 இந்தியாவிற்கு பயணம் செய்த பால் பிராண்டன், மகான்களான மெகர் பாபா, சுவாமி விசுத்தானந்தா, காஞ்சி காமகோடி பீடாதிபதி சந்திரசேகர சரசுவதி மற்றும் இரமண மகரிசி ஆகியவர்களுடன் நெருங்கிப் பழகும் வாய்ப்பு கிட்டியது. காஞ்சி சங்கராச்சாரியர் அறிவுறுத்தியதிபடி, பால் பிராண்டன் ரமண மகரிஷியை 1931இல் சந்தித்தார். பல ஆண்டுகள் ரமணருடன் தங்கி, அவரிடம் இந்திய இறையியல், மெய்யியல் தத்துவங்களில் தமக்கிருந்த ஐயங்களை களைந்து தெளிவு பெற்றார்.\n\n\n\n\n\n"}
{"id": "247291", "url": "https://ta.wikipedia.org/wiki?curid=247291", "title": "மாகன்லால் சதுர்வேதி", "text": "மாகன்லால் சதுர்வேதி\n\nபண்டிட் மாகன்லால் சதுர்வேதி (Makhanlal Chaturvedi ஏப்ரல் 4, 1889 – சனவரி 30, 1968) என்பவர் இந்தி எழுத்தாளர், பத்திரிக்கையாளர், விடுதலைப்போராட்ட வீரர் என பன்முகம் கொண்டவர். சிறந்த பேச்சாளராகவும் விளங்கினார். இந்தி இலக்கிய ஆர்வலர்களால் 'பண்டிட்ஜி' என அன்போடு அழைக்கப்பட்டார். இவரை நினைவுகூறும் விதமாக மாகன்லால் சதுர்வேதி புரஸ்கார் என்னும் விருதை சிறந்த கவிஞர்களுக்கு மத்திய பிரதேச அரசு 1987 முதல் வழங்கிவருகிறது. ஆசியாவிலேயே முதன் முதலாக போபாலில் தொடங்கப்பட்ட ஊடகவியல் தகவல் தொடற்பியல் பல்கலைக்கழகத்துக்கு இவர் பெயர் சூட்டப்பட்டுள்ளது.\n\nSection::::வாழ்க்கை.\nஇவர் மத்திய பிரதேசத்தின் பபாயி என்னும் சிற்றூரில் பிறந்தார். கல்வியை முடித்தபின் 16 வயதில் பள்ளி ஆசிரியராக பணியில் சேர்ந்தார். இவருக்கு எழுத்துத்துத்துறையில் ஆர்வம் இருந்தது. பல இதழ்களில் கவிதை, கட்டுரைகளை எழுதினார். திலகரின் 'சுதந்திரம் எனது பிறப்புரிமை' என்னும் முழக்கமும் காந்தியடிகளின் போராட்ட வழிமுறையும், இவரைக் கவர்ந்தன.\n\nSection::::விடுதலைப் போராட்டத்தில்.\nஆசிரியர் பணியை விடுத்து விடுதலைப் போராட்டத்தில் ஈடுபட்டார். ஒத்துழையாமை இயக்கம், வெள்ளையனே வெளியேறு இயக்கம் ஆகியவற்றில் ஈடுபட்டு சிறைத்தண்டனை பெற்றார்.\n\nSection::::பத்திரிக்கைப் பணியில்.\n1910 முதல் பிரபா, கர்மவீர் முதலிய இதழ்களில் ஆசிரியராக பணியாற்றினார். இவரது எளிமையான, உணர்வுப்பூர்வமான எழுத்துக்கள் மக்களைப் பெரிதும் கவர்ந்தன. எழுச்சியூட்டும் எழுத்துக்களால் மக்களின் விடுதலை உணர்ச்சியைத் தூண்டினார். \nவிடுதலைக்குப் பின்பு அதிகாரப் பதவிகளைத் தேடிச்செல்லாமல் பத்திரிக்கைத் துறையிலேயே நீடித்தார். சமூக ஏற்றத்தாழ்வு, சுரண்டல் ஆகியவற்றை எதிர்த்து காந்திய வழியில் தன் எழுத்துப்பணிகளைத் தொடர்ந்தார்.\n\nSection::::முதன்மைப் படைப்புகள்.\nஇவரது படைப்புகளான யுக சரண், சாகித்ய தேவதா, தீப் சே தீப் ஜலே, புஷ்ப கீ அபிலாஷ், கைசா சந்த் பனா, தேத்தி ஹை, அமர் ராஷ்ட்ரா அகிய படைப்புகள் இந்தி இலக்கியத்தில் இவருக்குப் புகழைப் பெற்றுத்தந்தன.\n\n"}
{"id": "247292", "url": "https://ta.wikipedia.org/wiki?curid=247292", "title": "சோ ஜி-சுப்", "text": "சோ ஜி-சுப்\n\nசோ ஜி-சுப் () (பிறப்பு: நவம்பர் 4, 1977) ஒரு தென் கொரிய நாட்டு நடிகர் மற்றும் ராப் பாடகர் ஆவார். இவர் மாஸ்டர்ஸ் சன் போன்ற பல தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\n"}
{"id": "247293", "url": "https://ta.wikipedia.org/wiki?curid=247293", "title": "கோங் கியோயின்", "text": "கோங் கியோயின்\n\nகோங் கியோயின் () (பிறப்பு: ஏப்ரல் 4, 1980) ஒரு தென் கொரிய நாட்டு நடிகை ஆவார்.\nஇவர் தங்க யூ, பாஸ்தா, மாஸ்டர்ஸ் சன், தி கிரேட்டஸ்ட் லவ் போன்ற பல வெற்றி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "247299", "url": "https://ta.wikipedia.org/wiki?curid=247299", "title": "சிகாகோ கவின்கலைப் பள்ளி", "text": "சிகாகோ கவின்கலைப் பள்ளி\n\nசிகாகோ கவின்கலைப் பள்ளி School of the Art Institute of Chicago (SAIC) என்பது ஐக்கிய அமெரிக்காவின் பெரிய ஓவிய,வடிவமைப்புப் பள்ளிகளில் ஒன்று. இது இல்லினாயஸ் மாகானத்தில் சிகாகோ மாநகரில் அமைந்துள்ளது. இக்கல்லூரி கம்பீரமான நவீனக கலையழகுடன், கட்டப்பட்டுள்ளது. இது ஆர்ட் இன்ஸ்டியூட் ஆப் சிகாகோவின் துணை நிறுவனமாக உள்ளது. இவ்விடத்தில்தான் சுவாமி விவேகானந்தரின் புழ்பெற்ற உரையான 'சகோதர சகோதரிகளே' நிகழ்த்தப்பட்டது. \n\nSection::::கற்பிக்கப்படுபவை.\nஇக்கல்லூரியில் வண்ண ஓவியம், சிற்பம், காட்சிவழித் தகவல் துறை, அனிமேசன் கிராபிக்ஸ்,கட்டடக்கலை, பீங்கான் பிரிவு, ஆடைவடிவமைப்பு, ஆகியவை கற்பிக்கப்படுகின்றன. காலத்திற்கு ஏற்றவாறு பாடத்திட்டங்கள் மாற்றியமைக்கப்படுகின்றன.\n\nSection::::வகுப்பறைகள்.\nஅந்தந்தப் பாடப்பிரிவுக்குத் தகுந்தாற்போல் வகுப்பறைகள் வடிவமைக்கப்பட்டுள்ளன. மாணவர்கள் 100,150 அடி நீளத்திற்கு ஓவியமோ, சிற்பமோ செய்யவேண்டுமென்றாலும் அதற்கேற்றவாறு திறந்தவெளி அரங்கு உள்ளது. வசதிகளும் உள்ளது. \n"}
{"id": "247301", "url": "https://ta.wikipedia.org/wiki?curid=247301", "title": "ஆசை இராசையா", "text": "ஆசை இராசையா\n\nஓவியர் ஆசை இராசையா (பிறப்பு: ஆகஸ்ட் 16, 1946) ஈழத்து ஓவியர், ஆசை என அழைக்கப்படும் இவர் தரமான நூல்களின் வடிவமைப்பாளராகவும், அட்டைப்பட ஓவியராகவும், நிலவுருக்கள் மற்றும் மெய்யுருக்களை வரைவதில் புகழ் பெற்றவராகவும் இருக்கின்றார். இவர் இலங்கை முத்திரைப் பணியக ஓவியக் குழுவில் ஒருவர். இலங்கை அரசின் எட்டு முத்திரைகளுக்கான ஓவியங்களை இவர் வரைந்துள்ளார்.\n\nSection::::வாழ்க்கைக் குறிப்பு.\nஇவர் அச்சுவேலியைப் பிறப்பிடமாகக் கொண்டவர். தற்சமயம் யாழ். பல்கலைக்கழகத்தில் சித்திரமும் வடிவமைப்பும் துறையில் கற்கும் மாணவர்களுக்கு வருகை விரிவுரையாளராகப் பணியாற்றுகிறார்.\n\nSection::::ஓவியங்கள்.\nஇவரது படைப்புக்களில் வெளிக்காட்டப்படும் உருவங்கள் யாழ் மண் சார்ந்ததாகவே இருக்கின்றன. இவரது முதலாவது தனிநபர் ஓவியக் கண்காட்சி 1985 இல் அச்சுவேலி புனித தெரேசா மகளிர் கல்லூரியில் இடம்பெற்றது.\n\n\n\n"}
{"id": "247303", "url": "https://ta.wikipedia.org/wiki?curid=247303", "title": "சோய் ஜின் கியுக்", "text": "சோய் ஜின் கியுக்\n\nசோய் ஜின் கியுக் () (பிறப்பு: பெப்ரவரி 9, 1986) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் பாஸ்தா, தி ஹெர்ஸ், பாட்டெட் டு லவ் யு, துண்ணேல் போன்ற பல தொலைக்காட்சி தொடர்களில் நடித்துள்ளார்.\n\n\n\n"}
{"id": "247305", "url": "https://ta.wikipedia.org/wiki?curid=247305", "title": "கங் மின் கியுக்", "text": "கங் மின் கியுக்\n\nகங் மின் கியுக் () (பிறப்பு: ஜூன் 28, 1991) ஒரு தென் கொரியா நாட்டு நடிகர் மற்றும் பாடகர்-பாடலாசிரியர் ஆவார். இவர் தி ஹெர்ஸ், எண்டர்டெயினர், ஹாஸ்பிடல் சிப் போன்ற தொலைக்காட்சி தொடர்களில் நடித்துள்ளார். இவர் பல்வேறு நிகழ்ச்சிகளில் விருந்தினராக வந்துள்ளார் என்பது குறிப்பிடத்தக்கது. இவர் 2010ஆம் ஆண்டு கினோ ஐ என்ற திரைப்படத்தில் நடித்துள்ளார்.\n\n"}
{"id": "247307", "url": "https://ta.wikipedia.org/wiki?curid=247307", "title": "சிறப்புத் திட்ட அமலாக்கத் துறை", "text": "சிறப்புத் திட்ட அமலாக்கத் துறை\n\nசிறப்புத் திட்ட அமலாக்கத் துறை, தமிழ்நாடு அரசின் பல்வேறு சமுக நல அறிவிப்புகள் மற்றும் சிறப்புத் திட்டங்களை ஒருங்கிணைத்து செயல்படுத்தவும், அவற்றைக் கண்காணிக்கவும் ஏற்படுத்தப்பட்டது. \n\nவேளாண்மை, கல்வி, நீர், சுகாதாரம், ஊரக வளர்ச்சி, தொழில்கள், மற்றும் கட்டமைப்புப் போன்ற முக்கிய துறைகளின் சீரான திட்டமிடப்பட்ட, நீடித்த வளர்ச்சியினை அடைய இத்துறை தொடர்புடைய துறைகளுடன் இணைந்து செயலாற்றும்.\n\nஇத்துறையானது, அனைத்துத் தரப்பு மக்களும் பொருளாதார வளர்ச்சியில் ஏற்றம் பெற, குறிப்பாக ஏழைகள் மற்றும் மகளிர் பயனுறும் வகையில் ஒருங்கிணைந்த வளர்ச்சிக்கான சமூகப் பாதுகாப்புத் திட்டங்களைச் செயல்படுத்தி வருகிறது.\n\nSection::::துறையின் பணிகள்.\n1.தொடர்புடைய துறைகளை ஒருங்கிணைத்து, அரசின் பல்வேறு சிறப்புத் திட்டங்களின் செயலாக்கத்தைக் கண்காணித்தல்.\n\n2.கள ஆய்வுகளை மேற்கொள்ளுதல் மற்றும் குறித்த காலங்களில் மாவட்ட அளவில் ஆய்வுக் கூட்டங்கள் மற்றும் கலந்தாய்வுகள் நடத்துதல்.\n\n3.சிறப்புத் திட்டச் செயலாக்கத் துறை அலுவலர்களை, களப்பணி ஆய்வுகளை அடிக்கடி மேற்கொள்ளச் செய்து, திட்டங்களின் தரம் மற்றும் திறன் விவரங்களை ஆராய்ந்து அவை குறித்த கருத்துக்களை அரசிற்கு இத்துறை அளிக்கும். மேலும், திட்டங்களின் செயலாக்கத்தைச் செம்மைப்படுத்தி, மேம்படுத்தும் வழிமுறைகளை, தேவைப்படும்போது அரசிற்கு இத்துறை பரிந்துரைக்கும். இத்துறை, பிற துறைகளுடன் இணைந்து செயலாற்றுவதுடன், கள ஆய்வு விவரங்களின் அடிப்படையில், திட்டங்களில் எதிர்பார்க்கப்படும் பயன்களைப் பெற, உரிய கொள்கை மற்றும் வழிகாட்டு நெறிமுறைகளை வகுப்பதற்கான தக்க பரிந்துரைகளை வழங்கும்.\n\n4.அரசின் பல்வேறு சிறப்புத் திட்டங்கள் செவ்வனே செயல்படுத்தப்படுவதைக் கண்காணிக்கும் அமைப்பாக இத்துறை செவ்வனே செயல்படும்.\n\n\n"}
{"id": "247309", "url": "https://ta.wikipedia.org/wiki?curid=247309", "title": "தெற்றுப்பல்", "text": "தெற்றுப்பல்\n\nதெற்றுப் பற்கள் (\"supernumerary teeth\" அல்லது \"hyperdontia\", ஹைப்பர்டோன்டியா) என்பது மனிதனின் பற்கட்டமைப்பில் மிகையாக உருவாகும் பல் அமைப்பாகும்.இதனால் சராசரிப் பல் அமைப்பில் பாதிப்பு ஏற்படுகிறது\n\n"}
{"id": "247310", "url": "https://ta.wikipedia.org/wiki?curid=247310", "title": "ஆன்மிக உளவியல்", "text": "ஆன்மிக உளவியல்\n\nஆன்மிக உளவியல் (\"Parapsychology\") இயல்பு கடந்த, உள (ஆன்மீக) இயல் நிகழ்வுகள் விசாரனை கருத்து பற்றிய கற்றல்சார் துறையாகும். தொலை நுண்ணுணர்வு, முன்னறிவு, மனக்கண் தொலைக்காட்சி, தொலைவிலுள்ள பொருள்களைத் தொடாமல் நகர்த்தல், மரணத்திற்குக்கிட்டிய அனுபவம், மறுபிறப்பு, அவியுரு அனுபவம் மற்றும் பிற இயல்பு கடந்த விடயம் பற்றி ஆன்மிக உளவியலாளர்கள் ஆராய்கிறார்ககள்.\n\nஆன்மிக உளவியல் ஆய்வுகள் தனியார் அன்பளிப்புக்களின் பண உதவியினால் சில வேறு நாடுகாளின் தனியார் அமைப்புக்களால் பெரிய அளவில் நடத்தப்படுகின்றன.\n"}
{"id": "247312", "url": "https://ta.wikipedia.org/wiki?curid=247312", "title": "போல்செவிக்", "text": "போல்செவிக்\n\nபோல்செவிக் போல்ஷெவிக், போல்சுவிக் ( ) என்பது மார்க்சிய ரசிய சமூக ஜனநாயக தொழிற்கட்சியின் ஒரு குழுவும் பின்னர் அப்பெயரால் அறியப்பட்ட ரசிய நாட்டின் ஒரு கட்சியுமாகும். 1903ஆம் ஆண்டு நடைபெற்ற கட்சியின் இரண்டாம் கூட்டத்தில் மார்க்சிய ரசிய சமூக ஜனநாயக தொழிற்கட்சி பிளவடைந்தது. லெனினாலும் அலெக்சாந்தர் பக்தனோவாலும் தொடங்கப்பட்ட இக்குழுவே சோவியத் ஒன்றியத்தின் கம்யூனிசக் கட்சியாக உருவெடுத்தது. 1917ம் ஆண்டு ரசியப்புரட்சியை முன்னின்று நடத்தி சோவியத் ஒன்றியம் உருவாக மூலமாகவும் அமைந்தது.\n\nSection::::பெயர் மூலம்.\nбольшевик என்ற ரசியச்சொல்லின் பலுக்கம் பல்ஷேவிக் என்பதாகும். பெரும்பான்மையானவர் என்பது அதன் பொருளாகும். பிரஸ்ஸல்ஸ் மற்றும் லண்டனில் நடைபெற்ற மார்க்சிய ரசிய சமூக ஜனநாயக தொழிற்கட்சியின் இரண்டாம் கூட்டத்தில் பெரும்பான்மையான தீர்மானங்களில் வென்ற குழுவினர் பெரும்பான்மையானவர் பல்ஷேவிக் எனவும் மாற்றுக்குழுவினர் சிறுபான்மையானவர் மென்ஷேவிக் (меньшевик) எனவும் அழைக்கப்பட்டனர்.\n\nSection::::உருவாக்கம்.\n1917ம் ஆண்டு ரசியப்புரட்சிக்குப் பிந்தைய இடைக்கால ரசிய அரசின் முதலமைச்சராக சமூகபுரட்சிக் கட்சியின் கெரன்ஸ்கி ஆனார். அவருடைய முதலாளிகள் வர்க்கத்திற்கு ஆதரவான மனப்போக்கினை லெனின் வெறுத்தார். தனது தாய்க் கட்சியான மார்க்சிய ரஷிய சமூக ஜனநாயக தொழிற்கட்சியில் இருந்து பிரிந்து ரஷிய சமூக ஜனநாயக தொழிற்கட்சி (போல்செவிக்ஸ்) எனும் கட்சியைத் தொடங்கினார். இது மக்களால் போல்செவிக் கட்சி என அழைக்கப்பட்டது. தொழிலாளர் நலன்களுக்காகச் செயல்படக் கூடிய கட்சி போல்செவிக் கட்சிதான் என்று மக்களை உணரவைத்தார். ஆட்சிக்கு எதிரான தொழிலாளிகளின் புரட்சிக்குப்பிறகு கெரன்ஸ்சியின் அரசு கலைக்கப்பட்டு லெனின் அப்பதவியில் அமர்ந்தார்.\n\n1952ஆம் ஆண்டில், 19ஆம் கட்சிக் கூட்டத்தில் ஸ்டாலினின் பரிந்துரைப்படி, போல்செவிக் கட்சி சோவியத் ஒன்றியத்தின் கம்யூனிசக் கட்சி எனப்பெயர் மாற்றம் செய்யப்பட்டது.\n"}
{"id": "247313", "url": "https://ta.wikipedia.org/wiki?curid=247313", "title": "தொலை நுண்ணுணர்வு", "text": "தொலை நுண்ணுணர்வு\n\nதொலை நுண்ணுணர்வு (\"Telepathy\"; பண்டைய கிரேக்கச் சொல் (τῆλε) \"டெலி\" என்பது தொலை எனும் அர்த்தத்தையும், (πάθος) \"பதோஸ்\" அல்லது \"பதியா\" என்பது உணர்வு, உள்ளுணர்தல், பேரார்வம், வேதனை, அனுபவம் எனும் அர்த்தத்தையும் கொண்டது) என்பது பெளதீகத் தொடர்பு அல்லது நாம் அறிந்த புலன் செய்தி அனுப்பும் வழி எதுவும் பயன்படுத்தாது ஒருவரிடமிருந்து இன்னுமொருவருக்கு தகவல் பொருள்பட பரிமாறும் ஒன்றாகும். \"டெலிபதி\" (\"Telepathy\") எனும் ஆங்கிலப்பதம் 1882 இல் பிரட்ரிக் வில்லியம் கென்றி என்பவரால் அறிமுகப்படுத்தப்பட்டது.\n"}
{"id": "247315", "url": "https://ta.wikipedia.org/wiki?curid=247315", "title": "முன்னறிவு", "text": "முன்னறிவு\n\nமுன்னறிவு அல்லது முன்னுணர்வு (\"Precognition\"; இலத்தீன் சொல் \"præ-\" எனும் சொல்லின் பொருள் \"முன்\" மற்றும் \"அறிவு\", \"அறிவைப் பெறுதல்\") மேலும் எதிர்காலப் பார்வை மற்றும் இரண்டாம் பார்வை என்பது எதிர்கால நிகழ்வுகளை பார்க்கக்கூடிய ஓர் ஆன்மீகத் தொடர்புபட்ட திறன் ஆகும்.\n\nபுலன் புறத்தெரிவின் ஏனைய வடிவங்களின்படி, முன்னறிவை உண்மையான திறமையாக எவரும் கொண்டிருந்ததற்கான எவ்வித சான்றும் இல்லை. ஆயினும், இவ்விடயம் திரைப்படங்கள், நூல்கள் மற்றும் ஆன்மிக உளவியல் சமூகத்தில் உரையாடல்களில் இப்போதும் இடம்பெறுகிறது.\n\nபுலன் புறத்தெரிவின் அறிவியல் விசாரனை வரைவிலக்கணம் சிக்கல்லானதும் அதன் தோற்றப்பாடு அறிவியல் கொள்கைகளை உருவாக்குவதற்கு எதிராகச் செல்கிறது. குறிப்பாக முன்னறிவானது கொள்கை மீறக்கூடியதும் அதன் காரணத்திற்கு முன்பே விளைவு ஏற்படாது விளங்குகிறது.\n"}
{"id": "247317", "url": "https://ta.wikipedia.org/wiki?curid=247317", "title": "மல்லி மஸ்தான் பாபு", "text": "மல்லி மஸ்தான் பாபு\n\nமஸ்தான் பாபு மல்லி (Malli mastan babu, 1974 - 2015), ஆந்திர மாநிலம், நெல்லூர் மாவட்டத்தைச் சேர்ந்தவர். உலகின் முன்னணி மலையேறும் வீரரான இவர், கரக்பூர் ஐஐடி மற்றும் கொல்கத்தா ஐஐஎம் ஆகிய கல்வி நிறுவனங்களில் பயின்றவர்.\n2006ஆம் ஆண்டில், 19 சனவரி முதல் 10 சூலை முடிய, 172 நாட்களில் எவரெஸ்ட் சிகரம் உட்பட உலகின் 7 கண்டங்களில் உள்ள மிக உயரமான 7 சிகரங்களின் மீது வேகமாக மலை ஏறியவர் என்ற சாதனையை நிகழ்த்தியவர் அண்டார்டிகாவில் உள்ள \"வின்சன் மாசிப்\" சிகரத்தின் மீது ஏறிய முதல் இந்தியர் என்ற பெருமை பெற்றவர்.\n\nSection::::ஏழு சிகரங்கள்.\n2006ஆம் ஆண்டில், 172 நாட்களில் உலகின் ஏழு கண்டங்களில் உள்ள ஏழு கொடுமுடிகளைத் தொட்டவர் என்ற உலக சாதனை படைத்தவர் மல்லி மஸ்தான் பாபு.\nSection::::இறுதி மலை ஏற்றம்.\nஇறுதியாக மல்லி மஸ்தான் பாபு, தென் அமெரிக்காவின், ஆண்டிஸ் மலை ஏற்றத்தின் போது, மார்ச் 24, 2015 அன்று மலையேற்றக் குழுவிலிருந்து காணாமல் போனார். அவரது நண்பர்களும் நலம் விரும்பிகளும் மேற்கொண்ட முயற்சியால், 11 நாட்களுக்குப்பின் ஏப்ரல் 4, 2015 அன்று அவர் இறந்து போனது கண்டுபிடிக்கப்பட்டு அச்செய்தி இந்திய வெளியுறவுத்துறை அமைச்சகத்தினாலும் உறுதி செய்யப்பட்டது.\n\n\n"}
{"id": "247321", "url": "https://ta.wikipedia.org/wiki?curid=247321", "title": "நிலவு மறைப்பு நாற்தொடர்", "text": "நிலவு மறைப்பு நாற்தொடர்\n\nவானியலில் முழு நிலவு மறைப்பு, ஒன்றை அடுத்து ஒன்றாக, நான்கு தொடராக நிகழும் தோற்றப்பாடு நிலவு மறைப்பு நாற்தொடர் (\"tetrad\") எனப்படும். இது அடுத்தடுத்த இரு ஆண்டுகளில் ஆறு மாத இடைவெளிகளில் இடம்பெறும்.\n"}
{"id": "247326", "url": "https://ta.wikipedia.org/wiki?curid=247326", "title": "மாற்றுச்சொல்", "text": "மாற்றுச்சொல்\n\nமொழியியல் மற்றும் சொற்பிறப்பியலில் மாற்றுச்சொல் \"(suppletion)\" என்பது பாரம்பரியமாக புரிந்துகொள்ளப்பட்ட சில சொற்கள் வடிவால் எத்தகைய தொடர்பும் இல்லாத இருவேறு இணைச்சொற்களாக இருக்கும். ஆனால் அவை சுட்டும் பொருளால் இணைந்திருக்கும் நிலையைக் கொண்டுள்ளன. மொழியியலார் இத்தகைய சொல்லை மாற்றுச்சொல் என்கிறார்கள். புதியதாக ஒரு மொழியை கற்றுக்கொள்ள முற்படும் ஒருவருக்கு மாற்றுச்சொல் அறிமுகமாகும்போது அவருக்குள் குழப்பம் உண்டாகி அந்த மாற்றுச் சொல்லை வழக்கத்திற்கு மாறான சொல், முற்றிலும் வேறுபட்டசொல் என்றே கருதுவார். வேர்ச்சொல்லில் இருந்து புதுச்சொற்கள் கிளைத்து உருவாகும் என்ற புரிதலுடன் மொழி கற்றுக் கொண்டிருக்கும் அவருக்கு மாற்றுச்சொல் என்ற புதுஅறிமுகமும் பயன்பாடும் சிக்கலை உண்டாக்கும். இத்தகைய சந்தர்ப்பங்களில் ஒரு மொழியில் மிகவும் பொதுவாக பயன்படுத்தப்படும் மாற்றுச்சொற்கள் பாரபட்சமற்ற முறையில் தடை செய்யப்படுகின்றன.\n\nSection::::மாற்றுச்சொல் மாறுபாடுகள்.\nபரவலான புழக்கத்தினால் பெறப்பட்ட சொல் வடிவங்களை அடிப்படைச் சொல்லில் இருந்து இவ்வாறு பெறப்பட்டதென எளிய விதிகள் மூலம் உய்த்தறிய முயற்சிப்பது ஒர் ஒழுங்கற்ற முன்னுதாரணம் ஆகும். உதாரணமாக சிறிதளவு ஆங்கிலம் கற்றுக்கொண்டுள்ள ஒருவரால் பெண் (girl) என்ற ஒருமை சொல்லுக்கு நிகரான பன்மைச் சொல் பெண்கள் (girls) என்று உய்த்தறிய முடியும். ஆனால் ஆண் (man) என்ற ஆங்கில ஒருமைச் சொல்லுக்குரிய பன்மையான ஆண்கள் (men) என்ற சொல்லை உய்த்தறிய இயலாது. மொழியைக் கற்பவர்கள் பெரும்பாலும் இத்தகைய மாற்றுச்சொற்களை மிகவும் ஆழ்ந்து கற்றுக்கொள்ள வேண்டியது அவசியமாகிறது. கற்றபின்னர், ஏற்றத்தாழ்வுடன் பேசும் பேச்சின் எந்தப் பகுதியிலும் அவர்களால் இத்தகைய மாற்றுச்சொற்களை பயன்படுத்த முடியும். முதல் மொழி கையகப்படுத்தல் ஆய்வுகள், மொழியியல்உளவியல், மொழி கற்பித்தல் கோட்பாடு ஆகிய துறைகள் பல்வேறு மரபியல் காரணங்களுக்காக இத்தகையச் சொற்களை மாற்றுச்சொற்கள் என்ற அளவில் நினைவில் கொண்டால் போதும் என்கின்றன. அதேநேரத்தில் வரலாற்று மொழியியல் ஆய்வுகள் இத்தகைய மாற்றுச்சொற்கள் எவ்வாறு தோன்றி வேறுபட்டிருக்கலாம் என்பதை விளக்க முற்படுகின்றன.\n\nமொழியின் வரலாறு மற்றும் அவற்றின் ஒற்றுமைத் தன்மையை ஆராயும் அறிவியல் துறை முன்னேற்றங்கள் (man:men) போன்றவற்றின் ஒரு சொல் வடிவம் மாறியதற்கான காரணங்களை விளக்குகின்றன. நடப்பு சொல் வடிவங்கள் வரலாற்றுக்கு முந்தைய காலத்தில் வழக்கமான பயன்பாட்டில் இருந்த சொற்களாக இருந்திருக்கலாம். மனிதர்களில் இருந்து மாக்களை வேறுபடுத்தி அறிவதற்காக வரலாற்று மொழியியலாளர்களால் உருவாக்கப்பட்டதே மாற்றுச்சொல் என்பதாக மொழியியலாளர்கள் நம்புகின்றனர்.\n\nSection::::உதாரணங்கள்.\nஆங்கிலத்தில் good என்ற சொல் நிகழ்காலத்திற்கு உரியது ஆகும். Better என்ற சொல் இறந்த காலத்திற்கு உரியது ஆகும். வடிவத்தால் இரண்டு சொற்களும் தொடர்பில்லாத இருவேறு சொற்கள் போலக் காணப்படுகின்றன. அடி, பின்னொட்டு என்று எப்படிப் பிரித்துப் பார்த்தாலும் இரு சொற்களுக்கிடையே ஒரு தொடர்பும் காணப்படவில்லை. இதுவே மாற்றுச் சொல்லாகும். இங்ஙனமே go, went போன்ற சொற்களையும் உதாரணமாகக் கூறலாம்.\n\n"}
{"id": "247328", "url": "https://ta.wikipedia.org/wiki?curid=247328", "title": "வாசிங்டன் தேசிய கலைக்காட்சியகம்", "text": "வாசிங்டன் தேசிய கலைக்காட்சியகம்\n\nவாசிங்டன் தேசிய கலைக்காட்சியகம் (National Gallery of Art ) என்பது ஐக்கிய அமெரிக்கா நாட்டின் தலைநகரான வாசிங்டனில் உள்ள அருங்காட்சியகம் ஆகும். 1937இல் துவக்கப்பட்ட இவ்வருங்காட்சியகத்தைப் பார்வையாளர்கள் இலவசமாகக் கண்டு களிக்கலாம்.\n\nஇவ்வருங்காட்சியகம் மேற்குக் கட்டடம், கிழக்குக் கட்டடம் என இரண்டு கட்டடங்களைக் கொண்டு இயங்குகிறது. மேற்குக் கட்டடம் மரபுசார்ந்த முறையிலும் கிழக்குக்கட்டடம் நவீன முறையிலும் கட்டப்பட்டுள்ளது. இவ்விரு கட்டடங்களிலும் வாயில்கள் உள்ளன எதில் வேண்டுமானாலும் நுழையலாம் இரு கட்டடங்களையும் இணைக்கும் விதத்தில் ஒரு சுரங்கப்பாதை உள்ளது.\n\nSection::::கிழக்குக் கட்டடம்.\nகிழக்குக் கட்டடத்தின் நுழைவாயிலில் ஹென்றிமூரின் மிகப்பெரிய நவீனச் சிற்பம் நிறுவப்பட்டுள்ளது. இக்கட்டடத்தில் நவீன மற்றும் சமகால ஓவியங்கள் காட்சிக்கு வைக்கப்பட்டுள்ளன. வெளிநாட்டு ஓவியங்கள், கலைப்பொருட்களை காட்சிப்படுத்தும் சிறப்பு காட்சிக்கூடம் இக்கட்டத்தில்தான் உள்ளது. இக்கட்டடம் வெளிப்புறமட்டுமல்லாது உட்புறமும் நவீன முறையில் வடிவமைக்கப்பட்டுள்ளது. இங்கு அமெரிக்காவின் சமகால ஓவியர்களின் ஓவியங்களும்,சிற்பங்களும், நவீனபாணி ஓவியர்களான பிக்காசோ, மேக்ஸ் பெக்மன் போன்ற புகழ்வாய்ந்த பல கலைஞர்களின் ஓவியங்களும் காட்சிப்படுத்தப்பட்டுள்ளன.\n\nSection::::மேற்குக் கட்டடம்.\nஇக்கட்டடம் தரைத்தளம், முதன்மைத்தளம் என இரு தளங்களைக்கொண்டுள்ளது. முதன்மைத்தளத்தில் 93 அறைகள் உள்ளன. இக்கட்டடத்தில் பதின் மூன்றாம் நூற்றாண்டிலிருந்து பத்தொன்பதாம் நூற்றாண்டுவரையிலான ஐரோப்பிய, அமெரிக்க ஓவியங்களும்,சிற்பங்களும் காட்சிக்கு வைக்கப்பட்டுள்ளன. லியானார்டோ டாவின்சியின், ஜினோவ்ரா தெ பென்சி (Ginevra de Benci) ஓவியம் இங்குதான் உள்ளது.\n"}
{"id": "247380", "url": "https://ta.wikipedia.org/wiki?curid=247380", "title": "நூஷு எழுத்துமுறை", "text": "நூஷு எழுத்துமுறை\n\nநூஷு () என்பது முழுக்க முழுக்கப் பெண்களிடம் மட்டுமே புழங்கிய, தென்சீனாவில் இருக்கும் ஹூனான் மாநிலத்தின் ஜியாங்யோங் மாவட்டத்தில் பயன்படுத்தப்பட்ட, சீன எழுத்துருக்களின் எளிமைப்படுத்தப்பட்ட ஒரு அசையெழுத்துமுறை ஆகும்.\n\nSection::::மொழி.\nநூஷு எழுத்துமுறையானது க்சியாங்னான் துஹுவா (湘南土話, 'Southern Hunanese Tuhua') என்ற சீன மொழியின் ஒரு வட்டாரவழக்கை எழுதப் பயன்படுகிறது. இந்தத் தனிவழக்கு ஹூனானின் வடக்கத்திய ஜியோங்யோங் மாவட்டத்தில் க்சியாவோ மற்றும் யோங்மிங் ஆற்றுப்பகுதிகளில் வசிக்கும் மக்களிடையே வழங்கிவருவதொன்று. ஹுனானின் பிற பகுதிகளில் புழங்கும் பிறிதொரு வட்டார வழக்கிலிருந்து கணிசமாக வேறுபடுவதால் இத் தனிவழக்கு அவர்களுக்குப் புரிபடாத ஒன்று. இதைப் பேசுபவர்களால் \"தோங் மொழி\" என்று அழைக்கப்படும் இம் மொழிவழக்கு முழுக்க முழுக்க நூஷு எழுத்துமுறை கொண்டே எழுதப்படுகிறது. பல்வேறு சீன மொழிகளின் கூறுகளைக் கொண்டிருப்பதால் க்சியாங்னான் துஹுவாவின் வகைப்பாடு குறித்து மாறுபட்ட கருத்துக்கள் நிலவுகின்றன. சில அறிஞர்கள் இதை க்சியாங் சீனம் அல்லது பிங்ஹுவாவின் கீழ் வகைப்படுத்த, வேறு சிலர் இதை ஒரு கலப்பு வழக்காகக் கருதுகிறார்கள். பெரும்பாலான உள்ளூர்வாசிகள் துஹுவாவோடு சேர்த்து தென்மேற்கு மாண்டரின் மொழியின் ஹூனான் வழக்கையும் அறிந்தவர்களாகவே இருக்கிறார்கள். இதை துஹுவா பேசப்படாத பிற பகுதிகளிலிருந்து வருபவர்களோடு தொர்புகொள்ளவும், வேறு சில முறைப்படுத்தப்பட்ட தறுவாய்களிலும் பயன்படுத்துகின்றனர். தென்மேற்கு மாண்டரினின் ஹூனான் வழக்கு எழுதப்படும்போது நூஷூ எழுத்துமுறை பயன்படுத்தப்பட மாட்டாது; தரப்படுத்தப்பட்ட சீன வரிவடிவமே பயன்படுத்தப்படும்.\n\nஜியாங்யோங் மாவட்டத்தில் ஹான் சீனர்களும், யாவோ மக்களும் கலந்தே வசிக்கின்றனர். நூஷு உள்ளூர் ஹான் சீன மொழியை எழுதவே பயன்படுத்தப்படுகிறதேயன்றி உள்ளூர் யாவோ மொழியை எழுதப் பயன்பட்டதற்கான எடுத்துக்காட்டுகள் இல்லை.\n\nSection::::வரலாறு.\nபாலினப் பாகுபாடு மலிந்த மரபார்ந்த சீனச் சமூகத்தில் எழுத்தறிவு பெறும் வாய்ப்பு சிறுவர்களுக்கும், ஆண்களுக்கும் இருந்த அளவுக்கு சிறுமியர்க்கும், பெண்களுக்கும் இருக்கவில்லை. பெரும்பான்மையோர் - ஆண்களோ, பெண்களோ - எழுத்தறிவற்றவர்களாகவே இருந்தனர். என்றபோதும், சீனாவின் வரலாறு நெடுக எழுதவும், படிக்கவும் தெரிந்த மகளிர் எப்போதும் இருந்தே வந்திருக்கின்றனர். பின்னை ஏகாதிபத்திய காலத்தில் மேட்டுக்குடியினர் நடுவில் பெண்களின் கவிதைப் படைப்புகள் ஒரு குடும்பப் பெருமையாகவே ஆகிவிட்டிருந்தன. 20-ஆம் நூற்றாண்டின் முற்பகுதியில் ஏற்பட்ட சீர்திருத்தங்கள் கல்வியறிவைப் பிரபலமாக்கியதோடு, பண்டித இலக்கிய நடையிலான எழுத்துநடையை (wenyanwen) மாற்றி பேச்சை ஒத்த ஒன்றாக (baihuawen) நடைமுறைப்படுத்தின. இது ஆடவர், பெண்டிர் இருபாலர் மத்தியிலும் எழுத்தறிவை அதிகரித்தது. எப்போது, எப்படி நூஷு தோன்றியது என்பது தெரியாதபோதும், தரப்படுத்தப்பட்ட சீன எழுத்துமுறையின் அடிப்படையில் அமைந்திருப்பதால் ஹன்சி நிலைப்படுத்தப்படுவதற்கு (ஏறத்தாழ 900) முன்பு ஹன்சி-நூஷு தோன்றியிருக்கமுடியாது. நூஷுவில் காணப்படும் பல எளிமையாக்கங்கள் எளிய சீன வரிவடிவில் சொங் அரசமரபு மற்றும் யுவான் அரசமரபு (13-14 ஆம் நூற்றாண்டு) காலத்திலிருந்தே முறைசாராப் பயன்பாட்டில் இருந்துவந்தவையே. சிங் அரசமரபு (1644–1911) காலத்தின் பிற்பகுதியில் இது உச்சமடைந்திருக்கக் கூடும்.\n\nஜியாங்யோங் பண்பாட்டு அலுவலகத்தில் வேலைபார்த்த படித்த உள்ளூர்ப் பணியாளர் ஒருவர் (Zhou Shuoyi) பற்பல நூஷு பனுவல்களைச் சேகரித்து, படித்து, எளிய சீனத்துக்கு மொழிபெயர்த்திருந்தபோதும் 1983-இல் அறிக்கையொன்று நடுவண் அரசாங்கத்துக்கு சமர்ப்பிக்கப்படும்வரை அவரால் வெளியுலகின் கவனத்தை ஈர்க்கமுடியவில்லை.\n\n20-ஆம் நூற்றாண்டின் பிற்பகுதியில் இளம்பெண்டிர் நூஷுவைக் கற்றுக்கொள்வதை நிறுத்தினர். ஹன்சி எழுத்தறிவு பெறுவதற்குக் கிடைத்த கூடுதலான வாய்ப்புகளே காரணம் என்பது ஒருவிதத்தில் உண்மையே என்றபோதும் அகன்ற தளத்தில் வலுவான சமூக, பொருளாதார, அரசியல் மாற்றங்களும் இதற்கு காரணமாகும். நூஷு அறிந்த வயதான மகளிரும் இறந்துபட இது புழக்கத்தில் இருந்து மறைந்தது. 1930-40களில் ஜப்பானியர் சீனாவில் ஊடுருவியபோதும், சீனாவின் \"பண்பாட்டுப் புரட்சி\"யின்போதும் (1966-76) மந்தணத் தகவல் பரிமாற்றத்துக்குப் பயன்படுத்தப்படக்கூடும் என்ற அச்சத்தில் நூஷு அடக்குமுறைக்குள்ளானது. 1990-களில் இந்த எழுத்துமுறையின் மூல எழுத்தாளர்கள் மறைந்தனர். 2004-இல் இருந்த ஒருவரும் இறந்தார். நூஷு கற்றுக்கொள்வது பெண்கள் மத்தியில் வழக்கொழிந்துவிட்டது. கடைசிக்காலத்தில் இருந்த சிலரிடம் கற்றுக்கொண்ட சில ஆய்வாளர்க்கு மட்டுமே இப்போது நூஷு எழுத்தறிவு உண்டு. இருந்தாலும் யாங் யூகிங் (Yang Yueqing) நூஷு பற்றி ஒரு ஆவணப்படம் எடுத்தபிறகு சீன மக்கள் குடியரசு அழிவின் விளிம்பில் இருக்கும் இவ்வெழுத்துமுறையைக் காக்கும் நடவடிக்கைகளைத் துவங்கியுள்ளதால் இளம்பெண்டிர் சிலர் கற்கத் தொடங்கியுள்ளனர்.\n\nSection::::பண்புக்கூறுகள்.\nஒவ்வொரு எழுத்தும் ஒரு சொல்லையோ அதன் பகுதியையோ குறிக்கும் சொல்லச்சுமுறையில் அமைந்த எளிய சீன வரிவடிவத்தைப் போலன்றி, நூஷு அசையெழுத்துமுறையில் அமைந்தது. தோராயமாக 600-700 எண்ணிக்கையிலான அதன் ஒவ்வொரு எழுத்தும் ஒரு அசையைக் குறிப்பது. இது துஹுவாவின் எல்லா அசைகளையும் குறிப்பதற்குத் தேவைப்படும் எண்ணிக்கையில் ஏறத்தாழ சரிபாதியே. தொனி சார்ந்த வேறுபாடுகளை பெருமளவுக்குப் புறக்கணிப்பதால் இது சாத்தியமாகிறது. இதன்பொருட்டு நூஷு எழுத்துமுறையானது \"சீன வரிவடிவத்தில் செய்யப்பட்டதிலேயே மிகப்புரட்சிகரமானதும், முழுமையானதுமான எளிமையாக்கம்\" என்று கருதப்படுகிறது. இந்த எழுத்துமுறையில் கரைகண்ட ஒரே ஆணாகக் கருதப்படும் சௌ ஷுவுவோயி (Zhou Shuoyi) 1800 எழுத்து வடிவங்கள், மாறுபாடுகளைப் பட்டியலிட்டு ஒரு அகராதியைத் தொகுத்தார்.\n\nசில எழுத்துக்கள் பூத்தையல் வேலைப்பாடுகளுக்காக கணிசமாக மாறுபாடு அடைந்திருந்தாலும், நூஷு எழுத்துக்கள் பெயரிலிருந்து அறியலாகுவதுபோல கைஷு சீன எழுத்துக்களின் சாய்வெழுத்து வடிவங்களே. எழுத்துக்கீற்றுக்கள் புள்ளிகள், கிடைமட்டக்கோடுகள், சாய்வுக்கோடுகள், வளைகோடுகளாலானவை. சீன மரபையொட்டி நூஷு மேலிருந்து கீழாகவோ அல்லது படுக்கைவசத்தில் எழுதப்படும்போது இடமிருந்து வலமாகவோ எழுதப்படுகிறது. செந்தர சீனத்தைப் போலவே குத்துக்கோடுகள் நேர்குத்தாக இருக்க அவற்றைக் கடக்கும் கோடுகள் செங்குத்திலிருந்து கோணங்களில் அமைந்துள்ளன. ஆனால் சீனத்தைப் போலன்றி நூஷு எழுத்துக்கள் நூல் போன்ற மிக நுண்ணிய கோடுகளால் அமைந்திருப்பதை நல்ல கையெழுத்துத் திறமையாகக் கருதி மதிக்கின்றனர்.\n\nநூஷுவில் ஏறத்தாழ பாதி எழுத்துக்கள் சொல்லச்சுமுறையில் பயன்படுத்தப்படும் சீன எழுத்துக்களின் மாறுபாடடைந்த வடிவங்கள் கிட்டத்தட்ட 100 வரையிலானவற்றில் முழு எழுத்தும் சிறு மாற்றத்தோடு - சட்டகத்தை சதுரத்திலிருந்து சாய்செவ்வகமாக மாற்றியோ, கண்ணாடி பிம்பமாகத் திருப்பியோ, கீற்றுக்களைக் குறைத்தோ - அப்படியே எடுத்தாளப்பட்டவை. மேலும் ஒரு 100 வரையிலானவற்றில் வரைகீற்றுக்கள் மாற்றமடைந்திருக்கும்போதும் எளிதில் இனங்காணக்கூடியவை (மேலே உள்ள \"நூ (nü)\" 'பெண்' என்பதைப்போல). இன்னுமொரு 200 எழுத்துக்கள் பெருமளவுக்கு மாற்றம் அடைந்தவையாக இருந்தாலும் அவற்றிலுள்ள சீன எழுத்துக்களின் தடயங்களை உற்றறியமுடியும்.\n\nஏனையவை ஒலிப்பு முறையிலானவை. அவை மேற்கூறியவாறு மாறுபாடடைந்த எழுத்துக்கள் அல்லது எழுத்துக்களிலிருந்து பிரித்தெடுக்கப்பட்ட பகுதிகள். இவை 130 ஒலிப்பு மதிப்புகளைக் குறிக்கப் பயன்படுத்தப்படுகின்றன. இவற்றுள் சில பிறவற்றின் மாற்றுவடிவங்கள் என்றபோதும் இவை ஒவ்வொன்றைக் கொண்டும் சராசரியாக பத்து ஒத்தொலிக்கும் (உச்சரிப்பு ஒன்றும்) சொற்களை உருவாக்க முடியும். ஒரு குறிப்பிட்ட ஒலிப்புக்காக எந்த எழுத்தைப் பயன்படுத்துவது என்பது குறித்து பெண்களிடையே வேறுபட்ட விருப்பத்தெரிவுகள் இருந்தன.\n\nSection::::நூஷு படைப்புகள்.\nநூஷு படைப்புகளில் பெரும்பாலானவை \"மூன்றாம் நாள் மடல்கள் (third day missives)\"(). அவை லாவோதொங் எனப்படும் சூளுரை மேற்கொண்ட உடன்பிறவா சகோதரிகளாலும் \"sworn sisters\" (), அன்னையராலும் உருவாக்கப்பட்ட துணிமூடிய சிற்றேடுகள். தனது இணையான சூளுரைச் சகோதரிக்கோ, மகளுக்கோ திருமணத்தின்போது வழங்கப்பட்டவை. பாடல்கள் புனைந்து நூஷுவில் எழுதி இளம்பெண்ணின் மணம் முடிந்த மூன்றாம் நாளில் தரப்பட்டவை. இவ்வழியே அவர்கள் ஊர் விட்டேகிய மணப்பெண்ணின் மகிழ்ச்சிகரமான மணவாழ்வு குறித்த நம்பிக்கையையும், அவளைப் பிரிய நேர்ந்தமையின் துயரத்தையும் வெளிப்படுத்தினர்.\n\nகவிதைகள், பாடல்களை உள்ளடக்கிய பிற நூஷு படைப்புகள் அன்றாடப் பயன்பாட்டுப் பொருட்கள், துணிமணிகளில் பூத்தையல் வேலைப்பாடாகவும், இடுப்புப்பட்டை, வார்களில் கைவேலைப்பாடாகவும் செய்யப்பட்டவை.\n\nSection::::அண்மைக் காலங்களில்.\nஇந்த எழுத்துமுறையில் தேர்ச்சி பெற்றிருந்த கடைசி நபரான, ஹுனான் மாநில ஜியாங்யோங் மாவட்டத்தைச் சேர்ந்த யாங் ஹுவான்யி, தமது 98-ஆம் அகவையில் செப்டம்பர் 20, 2004 அன்று இறந்தார்\n\nஇம்மொழியினரால் சுற்றுலாத் தளமாக மேம்படுத்தப்படுத்தத்தக்க இடங்களின் உள்கட்டமைப்பை ஏற்படுத்த அன்னிய நிதியை ஈர்க்க முடிந்திருக்கிறது. ஃபோர்டு அறக்கட்டளை நூஷு அருங்காட்சியகம் ஒன்றை அமைக்க $209,000 நல்கை ஒன்றை வழங்கியது. இருந்தாலும் அடுத்தடுத்த தலைமுறைகளுக்கு இவ்வெழுத்துமுறையைக் கடத்தும் கண்ணி அறுபட்டுள்ள நிலையில், சுற்றுலாத் தொழிலுக்காக இவ்வெழுத்துமுறையை சந்தைப்படுத்தும் முனைப்பில் இதன் பண்புக்கூறுகள் சிதைக்கப்படுகின்றனவோ என்ற அச்சம் எழுந்துள்ளது.\n\nதான் துன் (Tan Dun) என்ற சீனக்கலைஞர் ஹார்ப் என்ற யாழிசையையும், குழு இசையையும் (orchestra), 13 சின்னஞ்சிறுபடங்களையும் சேர்த்து \"நூ ஷு: பெண்களின் ரகசியப் பாடல்கள்\" (Nu Shu: The Secret Songs of Women) என்ற ஒரு பல்லூடக சிம்ஃபொனியை உருவாக்கியுள்ளார். அவர் ஹூனான் மாநிலத்தில் 5 ஆண்டுகள் கள ஆய்வு மேற்கொண்டு பெண்கள் தகவல் பரிமாற்றத்துக்குப் பயன்படுத்தும் பல்வேறு பாடல்களை ஆவணப்படுத்தினார். இப்பாடல்கள் அவரது கூட்டு இன்னிசையின் (சிம்ஃபொனி) ஒரு மூன்றாம் பரிமாணமாக குழு இசையுடனும், ஹார்ப் தனியிசையுடனும் காட்டப்படுகின்றன. \n\nலிசா சீ எழுதிய பனிமலரும் ரகசிய விசிறியும் \"Snow Flower and the Secret Fan\" நாவலில் 19-ஆம் நூற்றாண்டு பெண்களிடையே நூஷூ பயன்பட்டதை விவரிக்கிறார். இந்நாவல் 2011-இல் திரைப்படமாக எடுக்கப்பட்டது.\n\nநூஷு எழுத்துமுறையை ஒருங்குறி முறையில் வரவிருக்கும் பதிப்புகளில் குறிமுறையேற்றம் செய்ய ஒப்புக்கொள்ளப்பட்டுள்ளது. இதுகுறித்த பல்வேறு முன்மொழிவுகள் செய்யப்பட்டுள்ளன\n\n\n"}
{"id": "247381", "url": "https://ta.wikipedia.org/wiki?curid=247381", "title": "தெருமூடிமடம்", "text": "தெருமூடிமடம்\n\nதெருமூடிமடம் நீண்ட தூரப் பயணம் செய்வோர் தங்கி இளைப்பாறிச் செல்வதற்காகவும், வண்டியில் மாடுகளை அவிழ்ந்து தண்ணீர் குடிக்க விடுவதற்காகவும் முன்னைய காலத்தில் தெருவை மூடிக் கட்டப்பட்ட ஒரு திறந்த இளைப்பாறு மடம் ஆகும். இதற்கு இணைவாக கிணறும் தனிக்கல்லில் பொழியப்பட்ட கற்றொட்டியும் இம்மண்டபத்தின் அருகில் அமைக்கப்பட்டிருக்கும். இத்தகைய அமைப்புகள் பெரும்பாலும் கோவில்களின் அருகாமையில் அமைக்கப்படுவது வழமை. இது தமிழர் பாரம்பரியங்களில் ஒன்று எனவும் கருதப்படுகிறது. மடத்தை ஒரே கூரை மூடியிருப்பதாலேயே இது தெருமூடிமடம் என அழைக்கப்படுகிறது. \n\nSection::::நிரந்தர தெருமூடிமடம்.\nநிரந்தரத் தெருமூடிமடங்கள் தூண்களுடன், ஓடுகளால் வேயப்பட்டு, பொழிகற்களாலான திண்ணைகள் அமைக்கப்பட்டு நிரந்தரமாகவே இருப்பவை. \n\nSection::::தற்காலிக தெருமூடிமடம்.\nதற்காலிக தெருமூடிமடங்கள் திருவிழாக்காலங்களில் உற்சவம் முடியும் வரை தற்காலிகமாக அமைக்கப்படுகின்றன. இவை ஓலைகளால் வேயப்பட்ட தெருமூடிமடங்களாக இருக்கும்.\n\nSection::::இலங்கையின் பருத்தித்துறையில் தெருமூடிமடம்.\nபருத்தித்துறை நகரப் பகுதியில், தும்பளைக்குப் போகும் வீதியில், சிவன்கோவிலுக்கு முன்பாக ஒரு நிரந்தரத் தெருமூடிமடம் உள்ளது. தெருவின் இரு பக்கங்களிலும் மட்டத்தில் உயர்ந்த திண்ணைகள் கட்டப்பட்டுள்ளன. இத் தெரு மூடி மடம் 150 வருடங்கள் பழைமை வாய்ந்தது. இதன் கட்டடக்கலை திராவிடக்கலைப்பாணியில் அமைந்துள்ளது. வெண்வைரச் சுண்ணக்கல்லினால் உருவாக்கப்பட்ட தூண்கள், அதன் கபோதங்கள் மற்றும் தளம் ஆகியவை சிறந்த கலை வேலைப்பாடுகளைக் கொண்டிருக்கின்றன. இங்கு 16 தூண்கள் காணப்படுகின்றன. இவற்றுள் ஆறு தூண்களில் தமிழ் வரிவடிவில் சாசனங்கள் பொறிக்கப்பட்டிருக்கின்றன.\n\n"}
{"id": "247382", "url": "https://ta.wikipedia.org/wiki?curid=247382", "title": "நீதி இலக்கியம்", "text": "நீதி இலக்கியம்\n\nநீதி இலக்கியம் அல்லது சங்க மருவிய கால இலக்கியம் என்பது சங்க காலத்திற்கு பின்னர் தமிழில் தோன்றிய இலக்கியங்களைக் குறிக்கும். கி.பி.3-ஆம் நூற்றாண்டு முதல் 6-ஆம் நூற்றாண்டு வரை அறம் வலியுறுத்தும் நீதி நூல்கள் பல்கிப் பெருகின. சங்க காலத்திற்குப் பின்னர் தமிழகத்தில் களப்பிரர்கள் ஆட்சி ஏற்பட்டு, தமிழில் புது இலக்கியங்கள் தோன்றாவண்ணம் தடையான சூழல் நிலவியதாகக் கருதப்படுகிறது. இக்காரணத்தால் களப்பிரர் காலம் தமிழ் இலக்கிய வரலாற்றில் இருண்ட காலம் என்று கருதப்படுகிறது. இக்காலத்தில் சங்க காலத்தில் போற்றப்பட்ட காதலும் வீரமும், பின் தள்ளப்பட்டு, அறமும், நீதியும் பெரிதும் போற்றப்பட்டன.\n\nபதினெண்கீழ்கணக்கு நூல்கள் என்று தொகுக்கப்பட்டுள்ளவையே நீதி இலக்கிய நூல்கள் என்று கருதப்படுகிறது. திருக்குறள், நாலடியார், நான்மணிக்கடிகை முதலியவை இத்தொகுப்பில் அடங்கும்.\n"}
{"id": "247383", "url": "https://ta.wikipedia.org/wiki?curid=247383", "title": "இந்தியாவின் உயிர்க்கோளக் காப்பகங்கள்", "text": "இந்தியாவின் உயிர்க்கோளக் காப்பகங்கள்\n\nஇந்தியாவின் உயிர்க்கோளக் காப்பகங்கள் (Biosphere reserves of India)என்பவை இந்தியாவின் இயற்கை மூலாதாரங்களை பேணிக்காக்கவும் அதன் நிலையான பயன்பாட்டைப் பெறவும் அறிவிக்கப்பட்ட தனிச்சிறப்பு வாய்ந்த காப்பகப் பகுதிஆகும்.1971 ஆம் ஆண்டு யுனெஸ்கோவால் மனிதனும் உயிர்க்கோளமும் (Man and the Biosphere Programme) என்ற திட்டத்தின் கீழ் துவக்கப்பட்டதே உயிர்க்கோளக் காப்பகமாகும்.உயிர்க்கோளத்தைப் பாதுகாப்பதற்காக உலகளாவிய ஒத்துழைப்பைப் பெறுவதே இத்திட்டத்தின் நோக்கமாகும். \nSection::::உயிர்க்கோள மண்டலங்கள்.\nஇவ்வமைப்பின் முதல் ஆலோசனைக் கூட்டத்தில் பல்லுயிர்ப்பெருக்கத்தைக் காப்பதற்காக உயிர்க்கோளக் காப்பகம் குறித்து விவாதிக்கப்பட்டது. நில அமைப்பு மற்றும் இயற்கை சூழலமைப்பில் பல்லுயிரி வளத்தைப் பாதுகாத்தல், உயிர்க்கோளக் காப்பகத்தைச் சார்ந்து வாழும் மக்களின் நிலையான பொருளாதார வளர்ச்சிக்கு உதவுதல், நீண்ட கால சுற்றுச்சூழல் பயிற்சி மற்றும் ஆய்வுக்கு உகந்த இடமாக அவற்றை இருக்க வைத்தல் ஆகிய நோக்கங்களின் அடிப்படையில் உயிர்க்கோளக் காப்பகங்கள் மூன்று மண்டலங்களாகப் பிரிக்கப்படுகின்றன.\nஅவை:\n\nSection::::மைய மண்டலம்.\nமைய மண்டலம் என்பது தீவிர பாதுகாப்பிற்கு உட்பட்ட மண்டலமாகும். இம்மண்டலத்திலுள்ள சூழலமைப்பை கண்காணித்தல், ஆராய்ச்சி மேற்கொள்ளுதல், சூழல் சார்ந்த சுற்றுலா மற்றும் கல்விக்காக பயன்படுத்துதல் ஆகியன இதன் செயல்பாடுகளாகும்.\n\nSection::::தாங்கல் மண்டலம்.\nபொதுவாக இம்மண்டலம் மைய மண்டலத்தை சுற்றி காணப்படும் மண்டலமாகும். இங்கு சுற்றுச்சூழல் கல்வி, ஆராய்ச்சி மற்றும் இயற்கை சுற்றுலா போன்ற சுற்றுச்சூழல் சார்ந்த செயல்பாடுகள் நடைபெறும்\n\nSection::::நிலைமாறு மண்டலம்.\nஇப்பகுதியின் மூலாதாரங்களின் நிலையான மேம்பாட்டிற்கு உண்டான செயல்பாடுகளை மேற்கொள்ளும் மண்டலமாகும். \nஇம்மண்டலத்தில் பலதரப்பட்ட விவசாய நடவடிக்கை, குடியிருப்பு மற்றும் இன்னும் பிற பயன்பாடுகள் மேற்கொள்ளப்பட்டிருக்கும். இப்பகுதியில் வாழும் மக்கள், நிர்வாக துறையினர், விஞ்ஞானிகள், அரசு சாராநிறுவனங்கள் மற்றும் பொருளாதார நிபுணர்கள் இணைந்து இப்பகுதியின் மேம்பாட்டிற்கான செயல்பாடுகளை மேற்கொள்வர்.\n\nSection::::யுனெஸ்கோவின் பரிந்துரைகள்.\nமேற்கண்ட மண்டலங்களில் இந்நோக்கங்களை நிறைவு செய்வதற்கு இக்காப்பகங்களில் வாழும் மக்களின் ஒத்துழைப்பு மிக அவசியம். இதற்காக யுனெஸ்கோ அமைப்பு 10 முக்கிய கருத்துக்களை 1994ல் பரிந்துரைத்துள்ளது.\n\n\nSection::::உயிர்க்கோளக் காப்பக கூட்டமைப்பு.\nமுதலாவது உயிர்க்கோளக் காப்பகம் குறித்த மாநாடு மின்ஸ்க் நகரில் 1983ஆம் ஆண்டு நடைபெற்றது. இதில் 62 நாடுகளில் உள்ள 226 உயிர்க்கோளக் காப்பகங்கள் அறிவிக்கப்பட்டன. இரண்டாவது கூட்டம் 1995ஆம் ஆண்டு செவிலி என்ற இடத்தில் நடைபெற்றது. இதில் 82 நாடுகளைச் சார்ந்த 324 உயிர்க்கோளக் காப்பகங்கள் தெரிவிக்கப்பட்டன. தற்பொழுது 119 நாடுகளில் 631 உயிர்க்கோள காப்பகங்கள் உள்ளன.\n\nSection::::இந்தியாவின் உயிர்க்கோளக் காப்பக கூட்டமைப்பு.\nஇந்திய அரசாங்கத்தால் 1979ஆம் ஆண்டு யுனெஸ்கோவின் வழிமுறைகளின்படி இந்தியாவில் உள்ள உயிர்க்கோளக் காப்பகங்களை கண்டறிவதற்காக ஒரு குழு அமைக்கப்பட்டது. 14 பகுதிகளை உயிர்க்கோள காப்பகங்களாக அறிவிக்க நிபுணர்கள் குழு பரிந்துரைத்ததில் இதுவரை 13 பகுதிகள் உயிர்க்கோளக் காப்பகங்களாக அறிவிக்கப்பட்டுள்ளன. இந்திய அரசாங்கம் 18 இடங்களை இந்திய உயிர்க்கோளக் காப்பகங்களாக அறிவித்துள்ளது இப்பதினெட்டில் 9 உலக உயிர்க்கோளக் காப்பகங்களில் அடங்கும்.\nSection::::இந்தியாவிலுள்ள உலக உயிர்க்கோளக் காப்பகங்கள்.\n2009 இல் இந்தியா இமயமலையின் குளிர்ப்பாலைப் பகுதியை இமய மலையை உயிர்க்கோளக் காப்பகமாக அறிவிப்பு செய்தது. செப்டம்பர் 20, 2010 இல் இந்திய சுற்றுச்சூழல் மற்றும் வனத்துறை அமைச்சகம் சேசாச்சலம் மலையை 17 ஆவது உயிர்க்கோளக் காப்பகமா அறிவித்தது. மத்தியப் பிரதேசத்திலுள்ள பன்னா உயிர்க்கோளக் காப்பகம் பதினெட்டாவது உயிர்க்கோளக் காப்பகமாக ஆகஸ்ட் 25, 2011 ஆம் ஆண்டு அறிவிக்கப்பட்டது.]\n\n"}
{"id": "247384", "url": "https://ta.wikipedia.org/wiki?curid=247384", "title": "நியூயார்க் நவீனக்கலை அருங்காட்சியகம்", "text": "நியூயார்க் நவீனக்கலை அருங்காட்சியகம்\n\nநியூயார்க் நவீனக்கலை அருங்காட்சியகம் \"( Museum of Modern Art )\" (MoMA) என்பது உலகளவில் மிகவும் நவீன கலை ஆக்கங்களைக் கொண்டிருக்கின்ற அருங்காட்சியகம் ஆகும். இது ஐக்கிய அமெரிக்காவின் நியூயார்க் நகரத்தின் 53ஆவது தெரு மான்காட்டன் கட்டடத்தில் இயங்கிவருகிறது. நவீன மற்றும் சமகாலக் கலை கண்ணோட்டத்தை இந்த அருங்காட்சியகத்தில் உள்ள சேகரிப்புகள் வழங்குகின்றன. கட்டிடக்கலை மற்றும் கலை வடிவமைப்பு முறைகள் வரைகலை வண்ணம் தீட்டுதல், சிற்பம் , புகைப்படம் எடுத்தல், அச்சிட்ட சித்திரப் புத்தகங்கள் மற்றும் கலைஞர்களின் புத்தகங்கள், திரைப்படம் மற்றும் மின்னணு ஊடகங்கள் உட்பட ஏராளாமான படைப்புகள் இங்கு காணக்கிடைக்கின்றன.\n\nSection::::நவீனக்கலை வடிவங்கள்.\nகலை என்பது ஓவியம்,சிற்பம் என்பதை எல்லாம் கடந்து அறிவியல் தொழில்நுட்பங்களைப் பயன்படுத்தி, ஒரு சட்டகத்துள் அடக்காமல் ஒளி, ஒலி காட்சிகளையும் அசைவுரு படிமங்களையும் உருவாக்கி, வெளிப்படுத்துகின்ற தன்மை இங்கு மிகுதியாக இருக்கின்றது. \nஇன்சலேசன் என்கிற பல்வேறு பொருட்களைக் கொண்டு உருவாக்குகின்ற கலைவடிவம் மிகுதியாக உள்ளது. எடுத்துக்காட்டாக 50க்கும் மேற்பட்ட சுவர் கடிகாரங்களை சுமார் 30அடி உயரமும், 40அடி அகலமும் உள்ள சுவரில் நேர்த்தியாக மாட்டப்பட்டுள்ளது போன்றும், இருபது தொலைக்காட்சிப் பெட்டிகள் ஒன்றன்பின் ஒன்றாக ஐந்து வரிசையில் அடுக்கி ஒவ்வொரு தொலைக்காட்சியிலும் படிமங்களைத் தோன்ற வைத்து பார்வையாளர்களுக்கு வித்தியாசமான உணர்வைத் தோன்றவைத்தல், தேனீர் கடையில் இருக்கின்ற அத்தனைப் பொருட்களையும் கொண்டு ஒருபடைப்பு, இப்படி நீள்கிறது. \n\nஇப்படி பல்வேறு வகையான வெளிப்பாடுகள் இருந்தாளும் நிறங்களையும், கோடுகளையும் பயன்படுத்தி கித்தானில் வரையப்பட்ட ஓவியங்களும் உள்ளன.\n"}
{"id": "247390", "url": "https://ta.wikipedia.org/wiki?curid=247390", "title": "திஹாங்-திபாங் உயிர்க்கோளக் காப்பகம்", "text": "திஹாங்-திபாங் உயிர்க்கோளக் காப்பகம்\n\nதிஹாங்-திபாங் உயிர்க்கோளக் காப்பகம் (Dihang-Dibangbiosphere reserve) யுனெஸ்கோவால் உருவாக்கப்பட்ட மனிதனும் உயிர்க்கோளமும் (Man and the Biosphere Programme) என்ற திட்டத்தின் கீழ் 1998 ஆம் ஆண்டு அறிவிக்கப்பட்ட உயிர்க்கோளக் காப்பகமாகும். மௌலிங் தேசியப் பூங்கா, திபாங்க் வனவிலங்கு சரணாலயம் ஆகியவற்றை உள்ளடக்கியதாகும்.அருணாச்சலப் பிரதேசத்தில் 5112 ச.கி.மீட்டரில் பரவியுள்ள இக்காப்பகத்தில் மைய மண்டலப் பகுதி 4095 ச கி. மீ மற்றும் தாங்கல் மண்டலமாக 1017 சதுர கி.மீ வரை உள்ளது.திபாங்க் பள்ளத்தாக்கு, மேல் சையாங் மற்றும் மேற்கு சயாங் வரை கிழக்கு இமயமலை மற்றும் மிஷ்மி மலைத்தொடர்களை உள்ளடக்கியதாகும். கடல் மட்டத்திலிருந்து இக்காப்பகம் கடல் மட்டத்திலிருந்து 5000 மீ உயரத்தில் உள்ளது. திஹாங்-திபாங் மலைத்தொடர் முதல் கோர்ஜெஸ் ஆறுவரை வெப்பமண்டல பசுமை மாறாக் காடுகளும் மிதவெப்பமணடலம், ஆல்பைன் மற்றும் நிரந்தரப் பனி சூழ்ந்த பகுதிகளும் காணப்படுகின்றன.\n\nSection::::தாவரங்கள்.\nஉலகின் மிகப்பெரிய பல்லுயிர் வளப்பகுதியாக விளங்கும் இக்காப்பகத்தில் 1500 பூக்கும் தாவர வகைகள் கண்டறியப்பட்டுள்ளன. சயாத்தியா, லிவிஸ்டோனா மற்றும் கோப்டிஸ் போன்ற அரிய மற்றும் அழிந்து வரும் தருவாயிலுள்ள தாவர இனங்கள் மிகுந்து காணப்படும் இக்காப்பகத்தில் 8க்கும் மேற்பட்ட வன வகைகள் உள்ளன.\n\nSection::::விலங்குகள்.\nகிழக்கு இமயமலைக்கே உரித்தான பல வகை உயிரினங்கள் இக்காப்பகத்தில் காணப்படுகின்றன. மேலும் உலகின் அதிக அழிவாய்ப்புள்ள உயிரினங்கள் இங்குள்ளன. வண்ணத்துப்பூச்சிகள் மற்றும் அந்திப்பூச்சிகள் உட்பட 45 வகையான பூச்சியினங்களும் 195 வகையான பறவையினங்களும் இங்கு கண்டறியப்பட்டுள்ளன. இரண்டு வகையான பறக்கும் அணில்கள் இப்பகுதிக்கே உரித்தான ஒரு உயிரினமாக தற்போது கண்டறியப்பட்டுள்ளது. சிறுத்தை, பனிச்சிறுத்தை, பொன்பூனை, காட்டுப்பூனை மற்றும் சிறுத்தை பூனை போன்ற பாலூட்டிகள் காணப்படுகின்றன. 1991இல் 4149 கி.மீ2 பரப்பளவு உள்ள மேல் திபாங்க் பள்ளத்தாக்கு பகுதி வனவிலங்கு சரணாலயமாக அறிவிக்கப்பட்டது.\nSection::::பழங்குடியினர்.\nமிகப்பெரிய பரப்பளவில் பரவியுள்ள இக்காப்ப்பகம் உலகில் மிகக் குறைந்த மக்கள் வாழுமிடமாகும். இங்கு சுமார் 10,000 மக்கள் மட்டுமே வாழ்கின்றனர். பாரிஸ், படாமா, பாங்கி, சிமோங், கர்கோ, ஆசிங், டங்கம், கோம்கர், மில்லங், டால்பிங், மெம்பா, காம்பா, ஆதிமிஷ்மி போன்ற ஆதி, புத்த மற்றும் மிஷ்மி பழங்குடி மக்கள் மிகுந்து வாழும் இக்காப்பகம் காடுகள் மிகுந்து காணப்படுகிறது.\n\n"}
{"id": "247391", "url": "https://ta.wikipedia.org/wiki?curid=247391", "title": "அரண்மனைப் பொருளாதாரம்", "text": "அரண்மனைப் பொருளாதாரம்\n\nஅரண்மனைப் பொருளாதாரம் (palace economy) அல்லது மறுபகிர்வுப் பொருளாதாரம் (redistribution economy) என்பது, ஒரு பொருளாதார ஒழுங்கமைப்பு முறை ஆகும். இதில் பெருமளவு செல்வம் மையப்படுத்திய நிர்வாகத்தின் ஊடாக, அதாவது அரண்மனை ஊடாகச் சென்று மீண்டும் மக்களுக்கு மறுபகிர்வு செய்யப்படுகிறது. இம்முறையின் கீழ், மக்களுக்கு ஓரளவு சொந்த வருமானம் அனுமதிக்கப்பட்ட போதிலும், பொருளாதாரம், அரண்மனையினால் மீள்பகிர்வு செய்யப்படும் செல்வத்திலேயே பெரிதும் தங்கியுள்ளது.\n\nமறுபகிர்வுக் கருத்துரு, அரண்மனையைக் குறிக்கும் பெரிய வீடு எனப் பொருள்படும் \"பாரோ\" என்னும் கருத்துருவின் அளவுக்காவது பழமையானது. பிற்காலத்தில் புதிய ஏற்பாடு, மக்கள் தங்களிடம் இருப்பதைத் தமது சமய முதல்வரிடம் கொடுத்துவிட்டுத் தாம் வாழ்வதற்குத் தேவையானதை மீளப் பெற்றுக்கொள்ளும் தொடக்க கிறித்தவ சமுதாயம் பற்றிக் குறிப்பிடுகிறது. இங்கே அரண்மனை எதுவும் இல்லாவிட்டாலும், கருத்துரு அளவில் ஒரே மாதிரியானவையே. \n"}
{"id": "247395", "url": "https://ta.wikipedia.org/wiki?curid=247395", "title": "மைசீனியக் கிரேக்கம்", "text": "மைசீனியக் கிரேக்கம்\n\nமைசீனியக் கிரேக்கம் (Mycenaean Greece) பண்டைக் கிரேக்கத்தில் (கிமு 1600 - 1100) வெண்கலக் காலத்தின் இறுதிக் கட்டத்தைக் குறிக்கிறது. இக்காலத்திலேயே கிரேக்கத் தலை நிலத்தில், சிறப்பு வாய்ந்த நாடுகள், நகர நிறுவனங்கள், கலை ஆக்கங்கள், எழுத்து முறைமைகள் என்பவற்றோடு கூடிய முதல் உயர்நிலை நாகரிகம் நிலவியது. அக்காலத்தில் அங்கு உருவான ஆதிக்க மையங்களுள் பைலொசு, தீரின்சு, மிடியா, ஓர்க்கோமெனசு, தேபசு, மத்தியக் கிரேக்கப் பகுதியில் ஏதென்சு, தெசாலிப் பகுதியில் லொல்கோசு என்பன குறிப்பிடத்தக்கவை ஆகும். ஆர்கோலிசு பகுதியில் இருந்த மைசீனியாதான் மிகவும் முக்கியத்துவம் வாய்ந்த தளமாகக் கருதப்படுகிறது. இதனால்தான் இங்கிருந்தத நாகரிகம் மைசீனியக் கிரேக்கம் என்ற பெயரால் அழைக்கப்படுகிறது. மைசீனியக் கலாச்சாரம் மற்றும் அக்கலாச்சாரத்தின் ஆதிக்கம் காரணமாக புதிய குடியிருப்புகளான ஏகியன் தீவுகளில் எபிரசும் மாசிடோணியாவும் தோன்றின. ஆசியா மைனர் கடலோரப் பகுதியில் இலெவண்ட்டு, சைப்ரசு, இத்தாலி போன்ற நாகரிகங்கள் தோன்றின. \n"}
{"id": "247398", "url": "https://ta.wikipedia.org/wiki?curid=247398", "title": "காட்மியம் புரோமைடு", "text": "காட்மியம் புரோமைடு\n\nகாட்மியம் புரோமைடு (\"Cadmium bromide\") என்பது ஐதரோ புரோமிக் அமிலத்தினுடைய காட்மியம் உப்பு ஆகும். இளமஞசள் நிறத்தில் காணப்படும் இவ்வுப்பு நீரில் கரைகிறது. மற்ற காட்மியம் சேர்மங்களுடன் ஒப்பிடுகையில் இது மிகவும் நச்சு மிக்கதாக காணப்படுகிறது. இதனுடைய மூலக்கூறு வாய்பாடு CdBr என்பதாகும்.\n\nSection::::பயன்கள்.\nஒளிப்படச் சுருள்கள் தயாரிப்பு , கல் அச்சுக்கலை மற்றும் குடைதல் அல்லது செதுக்குதல் முதலான தொழில்களில் காட்மியம் புரோமைடு பயன்படுகிறது.\n\nSection::::தயாரிப்பு.\nகாட்மியத்தை புரோமின் ஆவியுடன் சேர்த்து சூடுபடுத்துவதன் மூலமாக காட்மியம் புரோமைடு தயாரிக்கப்படுகிறது. உலர் காட்மியம் அசிட்டேட்டை தூய அசிட்டிக் அமிலத்துடன் மற்றும் அசிட்டைல் புரோமைடுடன் சேர்ப்பதன் மூலமாகவும் இச்சேர்மத்தைத் தயாரிக்க இயலும். இம்முறைகள் தவிர காட்மியம் அல்லது காட்மியம் ஆக்சைடை ஐதரோ புரோமிக் அமிலத்துடன் சேர்த்து நீரியம் வாயுச்சூழலில் கரைசலை ஆவியாக்கியும் மாற்றுமுறையில் காட்மியம் புரோமைடு தயாரிக்கப்படுகிறது.\n"}
{"id": "247400", "url": "https://ta.wikipedia.org/wiki?curid=247400", "title": "இந்து மகாசபை", "text": "இந்து மகாசபை\n\nஇந்து மகாசபை அல்லது அகில பாரதிய இந்து மகாசபை (Akhil Bharatiya Hindu Mahasabha), இந்து தேசியவாதம் கொள்கை கொண்ட ஓர் இந்திய அரசியல் கட்சி ஆகும். 1882 ஆம் ஆண்டில் முகமது அலி ஜின்னாவால் முஸ்லிம் லீக் கட்சி தோற்றுவித்த பின், பிரித்தானிய இந்தியப் பேரரசிடமிருந்து இந்துக்களின் உரிமைகளைக் காப்பதற்கு இந்து மகாசபை கட்சி தோற்றுவிக்கப்பட்டது. இந்திய விடுதலைக்கு முன்னும் பின்னும் இந்திய அரசியலில் இந்து மகாசபையின் தாக்கம் தொடர்ந்து காணப்படுகிறது.\nSection::::வரலாறு.\nஇந்து மகாசபை கட்சி இந்துக்களின் கல்வி மற்றும் பொருளாதார வளர்ச்சியின் பொருட்டு, 1915ஆம் ஆண்டில் அமர்தசரஸ் நகரில், பண்டிட் மதன் மோகன் மாளவியா மற்றும் லாலா லஜபத் ராய் தலைமையில் துவக்கப்பட்டது. அரித்துவார் இதன் தலைமையகம் ஆகும்.\n1920ஆண்டில் வினாயக் தாமோதர் சாவர்க்கர், இந்து மகாசபை கட்சியின் தலைவரானார். 1925ஆம் ஆண்டில் கேசவ பலிராம் ஹெட்கேவர் இந்து மகாசபையிலிருந்து பிரிந்து சென்று, ராஷ்டிரிய சுயம்சேவாக் சங்கம் என்ற அரசியல் சார்பற்ற இந்துத்துவா கொள்கை கொண்ட புதிய இயக்கத்தை துவக்கியதால், இந்து மகாசபை கட்சி வலுவிழந்தது.\n\nSection::::மகாத்மா காந்தி கொலையில்.\nஇந்தியாவிலிருந்து பாகிஸ்தானை பிரிக்கும், முகமது அலி ஜின்னா-ஜவகர்லால் நேருவின் திட்டத்தை இந்து மகாசபை கடுமையாக எதிர்த்தது. இதனால் ஏற்பட்ட இந்து-இசுலாமியர்கள் மோதல்களில், மகாத்மா காந்தி, இசுலாமியர்கள் சார்பில், இந்துக்கள் சகிப்புத் தன்மையுடன் இருக்க வேண்டும் என வலியுறுத்திய காரணத்தினால், இந்து மகாசபை கட்சியைச் சேர்ந்த நாதுராம் கோட்சே, 30 சனவரி 1948இல் தில்லியில் மகாத்மா காந்தியை சுட்டு கொன்றார். காந்தி கொலை வழக்கில் வினாயக் தாமோதர் சாவர்க்கர் கைது செய்த அரசு, பின்னர் விடுவித்தது. 1951 இல் சியாமா பிரசாத் முகர்ஜி, இந்து மகாசபை கட்சியை விட்டு வெளியேறி, பாரதிய ஜனசங்கம் கட்சியை தோற்றுவித்தார்.\n\nSection::::தமிழகத்தில்.\nஇக்கட்சியின் மாநில தலைவர் கல்கி ராஜசேகர் ஆவார். 2014 இல் பதினாறாவது மக்களவைத் தேர்தலில் இந்து மக்கள் கட்சியுடன் சேர்ந்து தேர்தலில் நின்றது. அவ்வமைப்பின் சார்பாகத் தமிழகமெங்கும் ஒவ்வொரு ஆண்டும் விநாயக சதுர்த்தி அன்று விநாயகர் சிலைகள் நிறுவி வழிபாடு நடத்துகிறது.\n\n"}
{"id": "247403", "url": "https://ta.wikipedia.org/wiki?curid=247403", "title": "வினைதீர்த்த புரம்", "text": "வினைதீர்த்த புரம்\n\nநாமக்கல் மாவட்டம் புதுசத்திரம் ஒன்றியம் செல்லப்பம் பட்டி கிராமத்தில் வினைதீர்த்தபுரம் ஊர் உள்ளது..இந்த ஊர் வினைதீர்த்த உடையார் என்பவரால் 1930 களில் உருவாக்கப்பட்டது.அவர் இப்பகுதியில் இருந்த புதன் கிழமைகளில் கூடும் சந்தையை மிகப்பெரிய சந்தையாக ஊர்மக்களின் மற்றும் பெரியவர்களின் உதவியோடு உருவாக்கினார்..சுற்றியுள்ள ஊர் தலைவர்களுடன் இணைந்து ஒரு கூட்டுறவை ஏற்படுத்திப் பணம் சேர்த்து நிலங்களை வாங்கி ஆரம்ப சுகாதார நிலைய மருத்துவமனைகளை ஏற்படுத்தினார்..ஊர்த் தலைவர்களுடன் இணைந்து விநாயகர் ஆலயத்திற்கு நிலத்தினை வாங்கி ஆலயத்தினைக் கட்டினார்..வினைதீர்த்த உடையார் மகன் ராமசாமி உடையார் அரசு ஆரம்பப் பள்ளி அமைக்க தனது நிலத்தைத் தானமாக தனது தந்தை வினைதீர்த்த உடையார் நினைவாக அரசுக்கு தந்தார்..இத்தரும காரியங்களினால் இவ்வூர் வினைதீர்த்த புரம் என்று அரசினால் 1950 களில் பெயரிடப்பட்டது\n"}
{"id": "247413", "url": "https://ta.wikipedia.org/wiki?curid=247413", "title": "க. இரா. ஜமதக்னி", "text": "க. இரா. ஜமதக்னி\n\nக. இரா. ஜமதக்னி (ஏப்பிரல் 15,1903—மே 27, 1981) என்பவர் இந்திய விடுதலைப் போராட்ட வீரர், மார்க்சிய சிந்தனையாளர், நூலாசிரியர், கவிஞர், பன்மொழிப் புலவர், மொழிபெயர்ப்பாளர் எனப் பல பரிமாணங்கள் கொண்டவர் ஆவார். சார்லஸ் டார்வின் எழுதிய நூல்களை ஆய்ந்து உயிர்களின் தோற்றம் என்று தமிழில் எழுதியவர். காரல் மார்க்சு எழுதிய மூலதனம் இவரால் மொழியாக்கம் செய்யப்பட்டது.\n\nSection::::பிறப்பு.\nஇந்தியாவின் தமிழ்நாடு மாநிலத்தில் அமைந்துள்ள வேலூர் மாவட்டத்தில் இருக்கும் காவேரிப்பாக்கத்திற்கு அருகில் கடப்பேரி என்னும் ஊரில் பிறந்தார். தந்தையின் பெயர் இராகவன் தாயின் பெயர் முனியம்மாள். சிறுவனாக இருந்தபோது புராண இதிகாசங்களின் உரைநடைக் காவியங்களை ஊர்மக்கள் நடுவே அமர்ந்து படித்தார். இன்டர்மீடியேட் வகுப்பில் தேறினார். ஆறு மாதம் ஒரு பள்ளியில் ஆசிரியராகப் பணி புரிந்தார். தமிழ் சமற்கிருதம் இந்தி ஆங்கிலம் ஆகிய மொழிகளின் இலக்கியங்களைக் கற்றிருந்தார்\n\nSection::::இந்திய விடுதலைப் போராட்டம்.\nஇளம் அகவையிலேயே ஜமதக்னிக்கு இந்தியா விடுதலை பெற வேண்டும் என்பதில் ஆர்வம் ஏற்பட்டது. உப்புச் சத்தியாகிரகம் போன்ற போராட்டங்களில் கலந்து கொண்டு பல முறை சிறைக்குச் சென்றார்.உப்புச் சத்தியாக் கிரகத்தில் ஈடுபட்டபோது காவலர்கள் இவர் மண்டையில் அடித்ததால் மயக்கமுற்று மருத்துவமனையில் கிடந்தார். சிறையில் இருந்தபோது நூல்கள் பலவற்றைப் படித்துத் தம் அறிவை வளர்த்துக் கொண்டார். 1931 இல் அரக்கோணத்தில் கள்ளுக்கடை மறியலில் கத்தியால் குத்தப்பட்டு உயிர் தப்பினார்.\n\n\nSection::::எழுதிய நூல்கள்.\nவிரிவுரை நூல்கள்\n\n\nதமிழாக்க நூல்கள் \n\nபூமியின் வரலாறு என்னும் நூலும் உயிர்களின் தோற்றம் என்னும் நூலும் கையெழுத்துப்படியாக இருக்கும்போதே தமிழக அரசின் பரிசைப் பெற்றது என்பது குறிப்பிடத்தக்கது. மார்க்சின் தத்துவ நூலான மூலதனம் என்னும் நூலைத் தமிழாக்கம் செய்து கையெழுத்துப்படியாக இருந்து ஜமக்தனி மறைவுக்குப் பிறகு அச்சுக்கு வந்தது. கம்ப ராமாயணத்தையும் வால்மீகி ராமாயணத்தையும் ஒப்பிட்டு 20 கட்டுரைகளைத் தினமணி ஏட்டில் எழுதினார்.\n\nSection::::சான்று.\nஜமதக்னி வரலாற்றுச் சுருக்கம், புதுவாழ்வுப் பதிப்பகம், சைதாப்பேட்டை,சென்னை.\n\n"}
{"id": "247414", "url": "https://ta.wikipedia.org/wiki?curid=247414", "title": "தெ. வ. இராசரத்தினம்", "text": "தெ. வ. இராசரத்தினம்\n\nநீதிபதி தெல்லிப்பழை வனராஜா இராசரத்தினம் (\"Tellipalai Wanarajah Rajaratnam\", 21 டிசம்பர் 1920 - 15 சனவரி 1994) இலங்கையின் ஒரு முன்னணித் தமிழ் வழக்கறிஞரும், நீதிபதியும், அரசியல்வாதியும் ஆவார். இவர் பருவ நீதிமன்ற ஆணையராகவும், மீயுயர் நீதிமன்ற நீதிபதியாகவும், நாடாளுமன்ற உறுப்பினராகவும் பணியாற்றியவர்.\n\nSection::::ஆரம்ப வாழ்வு.\nஇராசரத்தினம் யாழ்ப்பாண வழக்கறிஞர் டி. சி. இராசரத்தினம் என்பவருக்கு இரண்டாவது மகனாக 1920 டிசம்பர் 21 இல் பிறந்தார். தந்தை இலங்கை அமெரிக்க மிசனின் தலைவராகவும், மலாயன் இலங்கை புகையிலைக் கம்பனியின் தலைவராகவும் இருந்தவர். இராசரத்தினம் கண்டி திரித்துவக் கல்லூரியில் கல்வி பயின்றார். பாடசாலைப் படிப்பை முடித்துக் கொண்டு பல்கலைக்கழகத்தில் சட்டத்தின் சிறப்புப் பட்டம் பெற்றார்.\n\nSection::::பணி.\nஇராசரத்தினம் 1948 ஆம் ஆண்டில் வழக்குரைஞர் கழகத்தில் இணைந்தார். 1951 இல் இலண்டன் லிங்க்கன் இன் நீதிமன்றத்தில் சேர்ந்தார். ஐக்கிய இராச்சியத்தில் வழக்குரைஞராகப் பணியாற்றிய பின்னர் இலங்கை திரும்பி அங்கு பணியாற்றினார். மகாதேவன் சதாசிவம் வழக்கிலும், பிபிலை நாடாளுமன்ற உறுப்பினர் கொலை வழக்கிலும் பணியாற்றினார். இதன் பின்னர் நீதித் துறை சேவையில் இணைந்து, 1970 இல் பருவ நீதிமன்ற ஆணையராக நியமனம் பெற்றார். 1972 முதல் ஆறு ஆண்டுகளுக்கு உச்ச நீதிமன்ற நீதிபதியாகப் பணியில் இருந்தார்.\n\nSection::::அரசியலில்.\n1989 ஆம் ஆண்டில் இலங்கை சுதந்திரக் கட்சியின் சார்பில் தேசியப் பட்டியல் உறுப்பினராக நாடாளுமன்றம் சென்றார்.\n\nSection::::எழுதிய நூல்கள்.\nபணியில் இருந்து ஓய்வு பெற்ற பின்னர் இராசரத்தினம் \"A Manual of Industrial Law\", \"Plantation Workers' Manual\" ஆகிய இரு நூல்களை ஆங்கிலத்தில் எழுதி வெளியிட்டார். அத்துடன் இவர் எழுதிய \"A Judiciary in Crisis?: The Trial of Zulfikar Ali Bhutto\" என்ற நூலுக்கு பாக்கித்தானின் \"இலால்-இ-கைத்-இ-அசாம்\" விருது வழங்கப்பட்டது.\n"}
{"id": "247416", "url": "https://ta.wikipedia.org/wiki?curid=247416", "title": "உயிர் கனிமவேதியியல்", "text": "உயிர் கனிமவேதியியல்\n\nஉயிர் கனிமவேதியியல் (\"Bioinorganic chemistry\") என்பது உயிரியலில் உலோகங்களின் பங்களிப்பைப் பற்றி ஆராயும் அறிவியல் துறையாகும். உயிர் வேதியியல் மற்றும் கனிம வேதியியல் ஆகிய இரண்டு துறைகளின் கலப்பாக இத்துறை விளங்குகிறது. இயற்கை நிகழ்வுகளான உலோகப் புரதங்களின் இயல்புகள் மற்றும் அத்தியாவசியமின்றி மருந்தியல் மற்றும் நஞ்சியல் போன்ற உயிரியல் துறைகளில் செயற்கையாகப் புகுத்தப்பட்ட உலோகங்கள் தொடர்பான ஆய்வுகளையும் இத்துறை உள்ளடக்கியுள்ளது. சுவாசம் போன்ற பல உயிரியல் செயல்முறைகள் கனிம வேதியியலின் அரசாட்சியில் இடம்பெற்றுள்ள மூலக்கூறுகளை நம்பியுள்ளன. உலோகப் புரதங்களின் இயல்புகளைப் பிரதிபலிக்கின்ற கனிம உலோக மாதிரிகளையும் இத்துறை ஆய்வு செய்கிறது.\n\nபுரதங்களில் இலத்திரன் பரிமாற்றத்தின் விளைவுகளை தெளிவுபடுத்தவும், தளப்பொருட்கள் எனப்படும் அடிப்படை மூலக்கூறுகளின் பிணைப்புகள் மற்றும் செயல்பாடுகளை அறியவும், அணு மற்றும் குழு பரிமாற்ற வேதியியல் உண்மைகளையும் உயிர்வேதியியலில் உலோகங்களின் பண்புகளை அறியவும் உயிர் கனிமவேதியியல் ஒர் இன்றியமையாத துறையாக உள்ளது.\nSection::::உயிரினங்களில் பகுதிப்பொருட்கள்.\n99%, பாலூட்டிகளில் கார்பன், நைதரசன், கால்சியம், சோடியம், குளோரின், பொட்டாசியம், ஐதரசன், பாசுபரசு, ஆக்சிசன் மற்றும் கந்தகம் போன்ற உலோகங்கள் உள்ளன. கரிமச் சேர்மங்களான புரதங்கள், கொழுப்பு மற்றும் கார்போவைதரேட்டு போன்ற சத்துக்களில் கார்பனும் நைட்ரசனும் பெருமளவில் காணப்படுகின்றன. மேலும் ஆக்சிசனும், ஐதரசனும் நீர் வடிவில் இடம் பெற்றுள்ளன. மேற்கண்ட அத்தனை உலோகங்களையும் ஒருங்கே தொகுப்பாக கொண்டுள்ள செல் மூலக்கூறு \"உலோகவீடு\" (\"metallome\") என்று அழைக்கப்படுகிறது.\n\nSection::::வரலாறு.\nசிபிலிசு நோய் சிகிச்சைக்கு ஆர்செனிக் மற்றும் கார்பன் இணைந்த ஆர்செனிகல்கள் எனப்படும் கரிம ஆர்செனிக் சேர்மத்தைப் பயன்படுத்தி பவுல் எர்லிச் என்பவர் உலோகங்கள் அல்லது உலோகப்போலிகள் உயிரியலுடன் கொண்டுள்ள தொடர்பை விளக்கினார். இதன் தொடர்ச்சியாகவே உரோசன்பெர்க்கின் கண்டுபிடிப்பான சிஸ்-பிளாட்டின் (cis-PtCl(NH)) என்ற சேர்மத்தின் புற்றுநோய் எதிர்ப்பு செயல்பாடுகள் பற்றிய அறிவு அரும்பத் தொடங்கியது. முதன் முதலாக சேம்சு பி. சம்னர் படிகமாக்கிய புரதமான யூரிசில் அதன் செயல்படும் தளத்தில் நிக்கல் இருப்பதைப் பின்னர் கண்டறிந்தனர். உயிரைப் போக்கும் இரத்தசோகை நோயைக் குணப்படுத்தும் உயிர்ச்சத்து பி மருந்தின் கொர்ரின் பெருவளையத்தில் கோபால்ட் இருப்பது கண்டறியப்பட்டது. டோரதி ஓட்ச்கின் படிகவியல் ஆய்வின் வழியாக இதனை நிருபித்தார். பாசுபேட்டு சேர்மத்தைக் கொண்டுள்ள பலபடிகளின் இன்றியமையாப் பணியை வாட்சன் – கிரிக் விளக்கிய டி. என். ஏ. கட்டமைப்பு விளக்குகிறது.\n\nSection::::உயிர் கனிமவேதியியலின் கருப்பொருட்கள்.\nபல வேறுபட்ட தனித்துவமுள்ள கருப்பொருட்கள் உயிர் கனிமவேதியியலில் அடையாளம் காணப்பட்டுள்ளன. அவற்றின் சில. முக்கியப் பகுதிகள் பின்வருமாறு:\n\nSection::::உலோக அயனிகள் சேகரித்தலும் கடத்துதலும்.\nஅயனித்தடங்கள், அயனிக்குழாய்கள் உதாரணம் (சோடியம்–பொட்டாசியம் அடினோசைன் டிரைபாசுபேட் -ATPase குழாய்கள்) நுண்குமிழ்கள், இரும்பு இடுக்கி இணைப்புகள் பிற புரதங்கள் மற்றும் செல்களில் உலோகங்களின் அடர்த்தியைக் கட்டுப்படுத்தும் சிறிய மூலக்கூறுகள் முதலான அனைத்தையும் இத்தலைப்பு உள்ளடக்கியுள்ளது. ஒரே ஒரு பிரச்சினை என்னவெனில் வளர்சிதை மாற்றத்திற்குத் தேவை என்று கருதப்படும் பல உலோகங்கள் கரையும்தன்மை அல்லது பற்றாக்குறை காரணமாக எளிதாக கிடைப்பதில்லை. உயிரினங்கள் இப்பிரச்சினையை எதிகொள்ள பல உத்திகளை உருவாக்கிக்கொண்டு அவ்வுலோகங்களை சேகரிக்கவும் கடத்தவும் செய்கின்றன.\n\nSection::::நொதியியல்.\nஅன்றாட அறிவியலில் நிகழும் பல வினைகளில் தண்ணீர் மற்றும் உலோக அயனிகள், அதாவது உலோகப் புரதங்கள் பெரும்பாலும் வினையூக்கி மையங்களைப் போல் நொதிகளில் செயல்படுகின்றன. இவ்வகை வினைகளில் நீர் ஓர் ஈந்தணைவியாக (\"ligand\") செயல்படுகிறது. கார்பானிக் நீரிலிநீராற்பகுப்பி, உலோகபாசுபேட்டீனிகள், மற்றும் உலோகப்புரதமீனிகள் ஆகியவை நீராற்பகுப்பி நொதிகளுக்கு எடுத்துக்காட்டுகளாகும். உலோகப் புரதங்களைப் பற்றியும் அவற்றின் செயல்பாடுகள் பற்றியும் புரிந்து கொள்ள உயிர்கனிம வேதியியலாளர்கள் பெரிதும் முயல்கின்றனர்.\n\nஇலத்திரன் பரிமாறும் புரோட்டான்களைக் கொண்ட உலோகங்களைப் பொதுவாக மூன்று பிரதானமான வகுப்புகளாக வகைப்படுத்த முடியும். அவை இரும்பு-கந்தகப் புரதங்கள், (உரூபிரடாக்சின்கள், பெர்ரிடாக்சின்கள், ரியசிகே புரதங்கள் போன்றவை), நீல செப்பு புரதங்கள், சைட்டோகுரோம்கள் என்பனவாகும். இந்த இலத்திரன் கடத்தும் புரதங்கள் அலோக எலக்ட்ரான் கடத்திகளான நிக்கோட்டினமைடு அடினைன் டைநியூக்ளியோட்டைடு மற்றும் பிளாவின் அடினைன் டைநியூக்ளியோடைடு ஆகியவற்றின் நிரப்பிகளாக உள்ளன. ஏற்ற–ஒடுக்க இடைமாற்ற வினைகளில் உலோகங்களின் விரிவான பயன்பாட்டுக்கு நைதரசன் சுழற்சி வழிகாட்டுகிறது.\n\nSection::::ஆக்சிசன் கடத்தல் மற்றும் புரதங்கள் இயக்கம்.\nஇரும்பு, தாமிரம், மற்றும் மாங்கனீசு, போன்ற உலோகங்கள் காற்றுச்சூழலில் பரவலாக பயன்படுகின்றன. இரத்தச் சிவப்பணுக்கள் ஈமோகுளோபின் வடிவில் ஈமை ஆக்சிசன் கடத்தியாக உபயோகிகின்றன. ஒருவேளை உயிரியலில் உள்ள உறுதியாக அங்கீகரிக்கப்பட்ட உலோகப் பயன்பாட்டு அமைப்பு இதுவாகவும் இருக்கலாம். இதைத்தவிர மையோ குளோபின், ஈமோசயனின் மற்றும் ஈமெரித்திரின் என்பவை பிற ஆக்சிசன் கடத்தும் தன்மையைக் கொண்டுள்ளன. \nஇயற்கையெங்கும் நிறைந்திருக்கும் உயிர்கனிம அமைப்பில் ஆக்சிடேசுகள் மற்றும் ஆக்சிசனேசுகள் என்பவையும் அடங்கும். இவை ஆக்சிசனின் இருப்பைச் சாதகமாக்கிக் கொண்டு சைட்டோகுரோம் சி ஆக்சிடேசில் ஆற்றல் உற்பத்தி செய்தல் அல்லது சைட்டோகுரோம் பி450 ஆக்சிடேசுகள் அல்லது மீத்தேன் மோனோ ஆக்சிசனேசில் சிறிய மூலக்கூறு ஆக்சிசனேற்றம் ஆகிய முக்கியமான வினைகளை முன்னெடுக்கின்றன. சில கனிமபுரதங்கள் ஆக்சிசன் மற்றும் வினைத்திறன் மிக்க ஆக்சிசன் மூலக்கூறுகள் கொண்டுள்ள ஐதரசன் பெராக்சைடு போன்றனவற்றின் தீங்கு விளைவு களிடமிருந்து உயிரியல் அமைப்பைப் பாதுகாக்கும் வகையில் வடிவமைக்கப்பட்டுள்ளன. பெராக்சிடேசு கள், கேடலேசு கள் மற்றும் மிகைஆக்சைடு டிசுமுடேசு கள் முதலியன இவ்வமைப்புகளுக்கு உதாரணமாகும். ஆக்சிசனுடன் வினைபுரியக்கூடிய நிரப்பி கனிமப் புரதங்கள் ஆக்சிசன் வெளிப்படுத்தும் கூட்டுத்தொகுதிகளாக தாவரங்களில் காணப்படுகின்றன. தவரங்களின் ஒளிச்சேர்க்கை நிகழ்வின்போது இத்தகைய சிக்கலான புரதக் கூட்டுத்தொகுதி அமைப்புகள் ஆக்சிசனை வெளிப்படுத்தும் கருவிகளாக உள்ளன.\n\nSection::::உயிர் கரிமவுலோக வேதியியல்.\nஉயிர்கரிமவுலோக அமைப்புத் தனிமங்களில் அல்லது உருவாகும் இடைநிலைகளில் உலோகக் – கார்பன் பிணைப்புகள் இருப்பது அவற்றிற்கான சிறப்புத் தன்மையாகும். உயிர்கரிமவுலோக நொதிகள் மற்றும் புரதங்களில் ஐதரசனேசு என்ற நொதியும், நைட்ரசனேசில் FeMoco என்ற கூட்டுக்காரணி மற்றும் உயிர்சத்து மெத்தில்கோபாலமின் ஆகியவை உள்ளன. இவைகள் யாவும் இயற்கையாகத் தோன்றும் கரிமக்கனிம சேர்மங்களாகும். ஓரணு உயிரினங்களில் உலோகங்கள் பயன்பாடு மிகுந்து இருப்பதை தெளிவுபடுத்துவதில் இப்பகுதி கவனம் செலுத்தி உள்ளது. சுற்றுச்சூழல் வேதியியலில் கரிமக்கனிமச் சேர்மங்களின் பங்கு முக்கியத்துவம் பெற்றுள்ளது .\n\nSection::::மருந்துகளில் உலோகங்கள்.\nபல மருந்துகள் உலோகங்களைக் கொண்டிருக்கின்றன. இந்த நம்பிக்கையில்தான் உலோகங்களைக் கொண்டுள்ள மருந்து வகைகள் அவற்றின் செயல்பாடுகள் மற்றும் நொதிகள் வினைபுரியும் தளங்களில் சேர்மங்களின் உலோக அயனிகள் தங்களுக்குள் இடைவினை புரிதல் ஆகியசெயல்களை அறிய முயற்சிப்பதும் நடக்கிறது. காந்த அதிர்வு அலை வரைவு முரண் முகவரில் பொதுவாக கடோலினியம் உள்ளது. பித்துமந்த நிலையில் உள்ள இருமனக் குழப்ப நோய் சிகிச்சையில் லித்தியம் கார்பனேட்டு பயன்படுத்தப்படுகிறது. முடக்குவாதத்திற்கு மருந்தாகும் அவ்ரானோபின் சந்தைப்படுத்தப்பட்டுள்ளது. இதில் தங்கம் ஒரு கூட்டுச்சேர்மமாக உள்ளது. இதயம் மற்றும் நரம்புகளுக்கு நைட்ரிக் ஆக்சைடு சிந்தேசு என்ற நொதியை உள்ளடக்கிய நைட்ரிக் ஆக்சைடு முக்கியமானது என்ற நோக்கில் சோதிக்கப்பட்டு வருகிறது. கார்பன் மோனாக்சைடை விடுவிக்கும் மூலக்கூறுகள் , உலோகக் கூட்டுச்சேர்மங்களில் கார்பன் மோனாக்சைடை சிறிய அளவில் வெளியிட்டு வீக்கத்தைக் குறைக்கும் வகையில் உருவாக்கப்பட்டு வருகின்றன.\n\nSection::::சுற்றுச்சூழல் வேதியியல்.\nகன உலோகங்களுக்கும் உயிரினங்களுக்குமான தொடர்பைச் சுற்றுச்சூழல் வேதியியல் பாரம்பரியமாகவே வலியுறுத்துகிறது. பேரழிவை உண்டாக்கிய மினமாட்டா கொள்ளை நோய் க்கு மெத்தில்மெர்க்குரி காரணம் என்பது அறியப்பட்ட உண்மையாகும். வளர்ந்து வரும் நாடுகளில் பலமில்லியன் மக்கள் ஆர்சனிக் நச்சு கலந்த நிலத்தடி நீரால் பெரிதும் பாதிக்கப்பட்டு உள்ளனர். பாதரசம் மற்றும் ஆர்சனிக் கொண்ட சேர்மங்களின் வளர்சிதைமாற்றத்தில் கோபாலமின் சார்ந்த நொதிகள் உள்ளடங்கியுள்ளன.\n\nSection::::உயிரினத்தாதுவாதல்.\nவாழும் உயிரினங்கள் தாதுக்களை உற்பத்தி செய்யும் செயல் உயிரினத்தாதுவாதல் எனப்படும். பெரும்பாலும் திசுக்கள் கல்லாகி அல்லது இருக்கும் அவை விறைப்பாகி இத்தகைய உற்பத்தி நடக்கிறது. இத்தகைய திசுக்கள் கனிமப்படுத்தப்பட்ட திசுக்கள் என்று அழைக்கப் படுகின்றன . பாசிகளில் உள்ள சிலிக்கேட்டுகள், முதுகெலும்பில்லா உயிரினங்களில் உள்ள ஈரணுக்கள், கார்பனேட்டுகள், மற்றும் முதுகெலும்புள்ள உயிரினங்களில் உள்ள கால்சியம் பாசுபேட்டுகள் மற்றும் கார்பனேட்டுகள் ஆகியன உதாரணங்களாகும். பாக்டீரியாக்கள் பங்கேற்கும் இரும்பு, தாமிரம் மற்றும் தங்கப் படிவுகள் ஆகியன பிற உதாரணங்களாகும். உயிரினங்கள் வழியாக உற்பத்தியாகும் தாதுக்கள் சிறப்பான உபயோகங்களைக் கொண்டுள்ளன. காந்தவுத்தி பாக்டீரியாக்களில் உள்ள காந்த உணரிகள் (Fe3O4), ஈர்ப்பு உணர்வு அமைப்புகளான (CaCO3, CaSO4, BaSO4) மற்றும் பெர்ரிடின் புரதம் போல இரும்பைத் தேக்கிப் பெருக்குதல் (Fe2O3•H2O ) ஆகியன சில உபயோகங்களாகும். ஏனெனில் கால்சியமேற்றுதலுக்கு துணைபுரிவதில் செல்வெளி இரும்பு முனைப்புடன் பங்கேற்கிறது. ஓடுகள் உருவாவதில் அவற்றின் கட்டுப்பாடு மிக அவசியம் ஆகும். இரும்பு விநியோகித்தலில் பெர்ரின் புரதம் கட்டுப்படுத்துவதில் ஒரு முக்கிய பங்கு வகிக்கிறது.\n\nSection::::உயிரியலில் உள்ள கனிமங்களின் வகைகள்.\nSection::::கார உலோகங்கள் மற்றும் காரமண் உலோகங்கள்.\nஏராளமான கனிம உறுப்புகள் மின்பகுளி அயனிகளாகச் செயல்படுகின்றன. சோடியம் ,பொட்டாசியம், கால்சியம்,மெக்னீசியம், குளோரைடு , பாசுபேட்டு மற்றும் கரிம அயனியான பைகார்பனேட்டு போன்றவை அவற்றுள் முக்கியமான அயனிகளாகும். இவை செல் சவ்வு முழுவதும் துல்லியமான சாய்வு விகிதத்தை பராமரித்து சவ்வூடுபரவற்குரிய அழுத்தம் மற்றும் காரஅளவை (P) கட்டுப்படுத்துகின்றன. நரம்புகள் மற்றும் திசுக்களுக்கு அயனிகள் இன்றியமையாதனவாக ஆமைந்து , கூடுதல் செல்வெளி நீர் மற்றும் உயிரணுக்கணிகம் ஆகியவற்றுக்கு இடையே மின்னாற்பகு பொருட்களை பரிமாற்றம் செய்து திசுக்களில் செயல்திறனை உருவாக்குகின்றன. செல்சவ்வில் உள்ள புரதங்கள் வழியாகவே மின்பகு பொருள்கள் செல்லுக்குள் சென்று வெளியேறுகின்றன. உதாரணமாக, கால்சியம், சோடியம் மற்றும் பொட்டாசியம் ஆகியன அயனிகள் வழியாக செல்சவ்வு மற்றும் நுண்குழல்களுக்குள் செல்கின்றன. இவற்றின் இயக்கத்தைச் சார்ந்தே தசை சுருக்கம் அமைகிறது\n\nSection::::இடைநிலைத் தனிமங்கள்.\nதேவையான அளவுக்கு துத்தநாகம் மற்றும் இரும்புடன் உயிரியலில் இடைநிலைத்தனிமங்கள் அரிதான தனிமங்களாகக் காணப்படுகின்றன. இந்த உலோகங்கள் சில புரதங்களில் அவற்றின் கூட்டுக்காரணிகளாக விளங்குகின்றன. நொதிகளின் செயல்பாட்டை ஊக்குவிப்பதற்கு அவசியமான வினையூக்க நொதிகளாகவும் ஈமோகுளோபின் போன்ற ஆக்சிசன் கடத்திகளாகவும் இவை செயல்படுகின்றன. இந்தக் கூட்டுக்காரணிகள் குறிப்பிட்ட சிலவகை புரதங்களுடன் நெருக்கமாகப் பிணைக்கப்பட்டுள்ளன. அதேநேரத்தில் இந்நொதி கூட்டுக்காரணிகளை வினையூக்கிகளால் மாற்றியமைக்க முடியும். வினையூக்க வினைகள் முடிந்தவுடன் கூட்டுக்காரணிகள் அவற்றின் இயல்புநிலைக்கு மீண்டுவருகின்றன. நுண்சத்துக்களாக உள்ள உலோகங்கள் சிறப்பான கடத்திகளால் உயிரினத்திற்குள் கடத்தப்பட்டு பயன்படாத போது அங்குள்ள சேமிக்கும் புரதங்களான பெர்ரிடின் அல்லது உலோகதையோனின் உடன் இணைக்கப்படுகின்றன . உயிர்சத்து B இன் நிறைவான செயல்பாட்டிற்கு கோபால்ட் தனிமம் மிகவும் அவசியமாகும்.\n\nSection::::பிரதான குழுச்சேர்மங்கள்.\nஉலோகங்களைத் தவிர வேறுசில தனிமங்களும் உயிரினச் செயல்பாடு கொண்டுள்ளன. கந்தகமும் பாசுபரசும் அவற்றின் வாழ்க்கை முழுவதும் தேவைப்படுகின்றது. பாசுபரசு கிட்டத்தட்ட பாசுபேட்டாகவும் அதன் எசுத்தர் வடிவிலும் காணப்படுகிறது. கந்தகம் ஆக்சிசனேற்றி வடிவத்தில் சல்பேட்டு அல்லது சல்பைடுகளாகக் காணப்படுகிறது. செலினியம் ஒரு எதிர் ஆக்சிகரணியாகவும் காட்மியம் அதனுடைய நச்சுத்தன்மை காரணமாகவும் முக்கியத்துவம் பெறுகின்றன.\n\nSection::::இவற்றையும் காண்க.\n• உடலியங்கியல்\n\n• கூட்டுக்காரணி\n\n• இரும்பு வளர்சிதை மாற்றம்\n\n"}
{"id": "247420", "url": "https://ta.wikipedia.org/wiki?curid=247420", "title": "சன்சத் பவன்", "text": "சன்சத் பவன்\n\nசன்சத் பவன் என்பது புதுதில்லியில் உள்ள இந்திய நாடாளுமன்ற வளாகம். \n\nSection::::வரலாறு.\nபுது தில்லியை வடிவமைத்த பிரித்தானிய கட்டிடக் கலை வல்லுனர்களான எட்வின் லுட்யென்ஸ் மற்றும் ஹெர்பர்ட் பேகர் ஆகியோரால் இவ்வளாகம் வடிவமைக்கப்பட்டது. இவ்வளாகத்தின் கட்டுமானத்திற்கான அடிக்கல்லை கன்னாட்டின் கோமகன், 1921ஆம் ஆண்டு பிப்ரவரி 12ஆம் நாள் நாட்டினார். ஆறு வருடங்களில், 83 இலட்சம் ரூபாய் மதிப்பில் கட்டப்பட்ட இதனை, அப்போதைய வைசிராயும் இந்தியத் தலைமை ஆளுநருமான இர்வின் பிரபு, 1927ஆம் ஆண்டு சனவரி 18 அன்று திறந்து வைத்தார். ஜனவரி 19, 1927 அன்று மத்திய சட்டமன்ற அவையின் மூன்றாவது அமர்வு இவ்வளாகத்தில் கூட்டப்பட்டது.\n\nSection::::வளாக அமைப்பு.\nஅசோக சக்கரத்தின் வடிவத்தை ஒட்டி இவ்வளாகம் வட்டமாக உருவாக்கப்பட்டுள்ளது. மாநிலங்கள் அவை, மத்திய சட்டமன்றம், சமஸ்தான அரங்கம் என மூன்று தனி மண்டபங்கள் அமைக்கப்பட்டது.\n\nவளாகத்தைச் சுற்றி பெரிய பூங்காக்கள் அமைக்கப்பட்டுள்ளது. மணற்கல்லால் ஆன வளாகத்தின் வேலி மதில் சாஞ்சி பெரிய தூபியை மாதிரியாகக் கொண்டு வடிவமைக்கப்பட்டுள்ளது.\n\nSection::::நடுக் கூடம் / மத்திய மண்டபம்.\nநாடாளுமன்றத்தின் நடுக்கூடம் வட்ட வடிவில் அமைக்கப்பட்டுள்ளது. இக்கூடத்தின் குவிமாடம் 98 அடி விட்டம் கொண்டுள்ள காரணத்தால், உலகின் பிரம்மாண்ட குவிமாடங்களுள் ஒன்றாகக் கருதப்படுகிறது.\nஇக்கூடத்தின் வரலாற்றுச் சிறப்பினை பின்வரும் காரணங்களால் உணரலாம்:\n\nஅரசியலமைப்பு நிர்ணய மன்றம் செயல்படுவதற்குப் பயன்படுத்தப்படும் பொருட்டு புனரமைக்கும் முன், 1946 வரை, இக்கூடம் அப்போதைய மத்திய சட்ட சபைக்கும், மாநிலங்கள் அவைக்குமான நூலகமாகப் பயன்படுத்தப்பட்டது, அரசியலமைப்பு நிர்ணய மன்றம் இக்கூடத்தில், டிசம்பர் 9, 1946 முதல் நவம்பர் 26, 1949 வரை கூடி, இந்திய அரசியலமைப்பை வரைந்தது. தற்போது நடுக்கூடம், நாடாளுமன்றத்தின் இரு அவைகளின் கூட்டுக் கூட்டத்திற்குப் பயன்படுத்தப்படுகிறது. ஒவ்வொரு மக்களவைத் தேர்தலுக்குப் பின் நிகழும் முதல் அமர்வின் போதும், ஒவ்வோர் ஆண்டின் முதல் அமர்வின் போதும், குடியரசுத் தலைவர் நாடாளுமன்றத்தின் இரு அவைகளுக்கும் இக்கூடத்தினின்று உரை வழங்குவார். மேலும் சிறப்பு நிகழ்ச்சிகளின் போது அயல் நாட்டுத் தலைவர்கள் இரு அவைகளுக்கும் வழங்கும் உரையும் இங்கிருந்தே வழங்கப்படும்.\n\nSection::::புதுக் கட்டிடத்திற்கான திட்டம்.\nதற்போது பயன்பாட்டில் உள்ள கட்டிடம், எண்பத்தைந்தாண்டு காலப் பழைமை வாய்ந்தது; பாரம்பரியச் சிறப்பு மிக்கதாகவும் கருதப்படுகிறது. இடப்பற்றாக்குறையையும், கட்டமைப்பு வலுவிழந்து வரும் காரணத்தையும் கருத்தில் கொண்டு புதிய வளாகம் ஒன்றை நிறுவ ஆலோசிக்கப்பட்டுள்ளது. \n\nஇதன் பொருட்டு முன்னாள் மக்களவைத் தலைவரான திருமதி. மீரா குமாரின் தலைமையில் உயர்மட்டக் குழு ஒன்று உருவாக்கப்பட்டது.\n\nSection::::2001 தீவிரவாத தாக்குதல்.\n2001ஆம் ஆண்டு டிசம்பர் 13ஆம் தேதி அன்று புது டெல்லியில் உள்ள இந்திய பாராளுமன்றம் கட்டிடத்தின் மீது லஷ்கர்-ஏ-தொய்பா மற்றும் ஜெய்ஸ்-இ-முகமது தீவிரவாதிகள் துப்பாக்கிசூடு நடத்தினர். இந்த தாக்குதலில் 12 பேர் உயிரிழந்தனர் . மற்றும் இந்த தாக்குதலால் இந்தியா பாகிஸ்தான் இடையேயான உறவில் பதற்றம் ஏற்பட்டது\n"}
{"id": "247421", "url": "https://ta.wikipedia.org/wiki?curid=247421", "title": "செவ்வாயின் இயற்கைத் துணைக்கோள்கள்", "text": "செவ்வாயின் இயற்கைத் துணைக்கோள்கள்\n\nசெவ்வாயின் இயற்கைத் துணைக்கோள்கள் (\"Moons of Mars\") தெய்மொசு மற்றும் போபொசு ஆகிய இரண்டுமாகும். இவை இரண்டும் முதலில் சிறுகோள்களாகக் கருதப்பட்டன. இந்த இரண்டு இயற்கைத் துணைக்கோள்களும் 1877 இல் ஆசப் ஹால் என்பவரால் கண்டுபிடிக்கப்பட்டது. பண்டைய ரோமானியர்கள், செவ்வாய் கோளை ஏரிஸ் ஆக கருதினார்கள்.கிரேக்கத் தொன்மவியலின் படி போர் கடவுளான ஏரிஸ் போருக்குச் செல்லும் போது அவருடன் சென்ற அவரது இரு மகன்களின் பெயரான போபொசு மற்றும் தெய்மொசு இந்த இருவரின் பெயர்களும் இதற்குச் சூட்டப்பட்டுள்ளது. செவ்வாய் கோளுக்கு 50-100 மீட்டர்க்கும் குறைவான விட்டம் கொண்ட இயற்கைத் துணைக்கோள் இருப்பதற்கான வாய்ப்புகள் அதிகம்.\n\n"}
{"id": "247431", "url": "https://ta.wikipedia.org/wiki?curid=247431", "title": "மக்கேமக்கே", "text": "மக்கேமக்கே\n\nமக்கேமக்கே (சிறுகோள் வரிசை எண் 136472 மக்கேமக்கே) என்பது ஒரு குறுங்கோள் ஆகும். இது கைப்பர் பட்டை பகுதியில் உள்ள பொருள்களில் சற்று பெரியது. இது புளூட்டோவில் 2/3 பங்கு அளவு உடையது.இதற்கு இயற்கைத் துணைக்கோள் கிடையாது எனவே இதன் திணிவை நம்மால் அளவிட முடியும். இது மிகவும் குறைந்த சராசரி வெப்பநிலையை உடையது, இதன் வெப்பநிலை சுமார் 30 கெல்வின், இதன் மூலம் இது மெத்தேன், எத்தேன் மற்றும் நைட்ரசன் பனிக்கட்டிகளால் மூடப்பட்ட மேற்பரப்பை கொண்டிருக்கும் எனக் கருதப்படுகிறது.\n\nமைக்கேல் பிரவுனின் தலைமையிலான குழுவினால், மக்கேமக்கே, 31 மார்ச் 2005 ஆம் தேதி கண்டுபிடிக்கப்பட்டது.அதன்பின் 29 ஜூலை 2005 ஆம் தேதி அன்று அதிகாரப்பூர்வமாக அறிவித்தது. ஆரம்பத்தில், இதை என பெயரிட்டார்கள், அதன்பின் சிறுகோள் வரிசை எண் 136472 குடுக்கப்பட்டது. ஜூலை, 2008 இல் உலகளாவிய வானியல் ஒன்றியம் இதற்கு குறுங்கோள் அங்கீகாரத்தைக் கொடுத்தது.\n"}
{"id": "247433", "url": "https://ta.wikipedia.org/wiki?curid=247433", "title": "கிருஷ்ண குமார் பிர்லா நிறுவனம்", "text": "கிருஷ்ண குமார் பிர்லா நிறுவனம்\n\nகிருஷ்ண குமார் பிர்லா நிறுவனம் (\"K. K. Birla Foundation\")\n1991 ஆம் ஆண்டு தில்லியில் கிருஷ்ண குமார் பிர்லாவால் நிறுவப்பட்டது. இது கே.கே. பிர்லா நிறுவனம் என்றும் அழைக்கப்படுகிறது. இந்நிறுவனத்தின் முதன்மை நோக்கம் இலக்கியம் (குறிப்பாக இந்தி இலக்கியம்), கலை, கல்வி மற்றும் சமூக பணிகள் ஆகியவற்றை ஊக்குவிப்பது ஆகும்.\n\nSection::::வழங்கப்படும் விருதுகள்.\nஇந்நிறுவனம் பல்வேறு துறையில் குறிப்பிடத்தக்க சாதனையாளர்களை ஊக்குவிக்க பல்வேறு விருதுகளை வருடந்தோறும் வழங்கி வருகிறது.\nகீழ்கண்ட விருதுகள் கே.கே,பிர்லா நிறுவனத்தால் வழங்கப்பட்டுவருகிறது,\n\nSection::::சரஸ்வதி சம்மான் விருது.\nஇந்தியாவின் பட்டியலிடப்பட்ட 22 மொழிகளில் உள்ள சிறந்த உரைநடை அல்லது கவிதை இலக்கியப் படைப்பிற்கு வழங்கப்படும் விருதாகும். இதன் மதிப்பு ஐந்து லட்சம் இந்திய ரூபாய் ஆகும்.\n\nSection::::வியாஸ் சம்மான் விருது.\nஇந்தி மொழியில் எழுதப்படும் சிறந்த கவிதை அல்லது உரைநடைக்காக வழங்கப்படும் விருது ஆகும். இதன் மதிப்பு இரண்டரை லட்சம் இந்திய ரூபாய் ஆகும்.\n\nSection::::பிகாரி புரஸ்கர் விருது.\nஇந்தி மற்றும் இராச்சசுத்தானி மொழியில் எழுதப்படும் சிறந்த கவிதை அல்லது உரைநடைக்காக வழங்கப்படும் விருது ஆகும். இராச்சசுத்தானை சார்ந்த எழுத்தாளர்கள் மட்டுமே இவ்விருதினிற்கு தகுதி உடையவர்களாவர். பரிசுத்தொகை ஒரு லட்சம் இந்திய ரூபாய் ஆகும்.\n\nSection::::ஷன்கர் புரஸ்கர் விருது.\nஇந்தி மொழியில் எழுதப்பட்ட இந்தியாவின் பண்பாடு, கலை, தத்துவம் குறித்த படைப்புகளுக்காக இவ்விருது வழங்கப்படுகிறது. பரிசுத்தொகை ஒன்னறை லட்சம் இந்திய ரூபாயாகும்.\n\nSection::::வச்சஸ்பதி புரஸ்கர் விருது.\nசமஸ்கிருத மொழியில் செய்யப்படும் படைப்புகளுக்காக வழங்கப்படும் விருது ஆகும். பரிசுத்தொகை ஒன்னறை லட்சம் இந்திய ரூபாயாகும்.\n\nSection::::ஜி.டி.பிர்லா விருது.\nஇந்திய அறிவியல் அறிஞர்களுக்கு, சிறந்த அறிவியல் ஆய்வுக்காக வழங்கப்படும் விருது ஆகும். பரிசுத்தொகை ஒன்னறை லட்சம் இந்திய ரூபாயாகும்.\n"}
{"id": "247434", "url": "https://ta.wikipedia.org/wiki?curid=247434", "title": "கந்தையா கனகரத்தினம்", "text": "கந்தையா கனகரத்தினம்\n\nகந்தையா கனகரத்தினம் (\"Kandiah Kanagaratnam\", 28 சூலை 1892 - அக்டோபர் 3, 1962) இலங்கைத் தமிழ் அரசியல்வாதி ஆவார். இவர் நாடாளுமன்ற உறுப்பினராகவும், நாடாளுமன்ற செயலாளராகவும் இருந்தவர்.\n\nSection::::ஆரம்ப வாழ்க்கை.\nகனகரத்தினம் இலங்கையின் வடக்கே வட்டுக்கோட்டையில் கந்தையா. செல்லம்மா ஆகியோருக்கு 1892 சூலை 28 இல் (ஆடி 28) பிறந்தார்.\n\nSection::::அரசுப் பணி.\nகனகரத்தினம் 1911 இல் அரசு எழுத்தர் பணியில் இணைந்தார். 1925 இல் தலைமைக் கணக்காய்வுப் பரிசோதகரானார். பின்னர் இவர் பிரதிக் கணக்காய்வாளர் நாயகமாகவும், பின்னர் பதில் கணக்காய்வாளர் நாயகமாகவும் பணியாற்றினார்.\n\nSection::::அரசியலில்.\nகனகரத்தினம் 1947 நாடாளுமன்றத் தேர்தலில் அகில இலங்கைத் தமிழ்க் காங்கிரஸ் கட்சியின் சார்பில் வட்டுக்கோட்டைத் தொகுதியில் போட்டியிட்டு 9,487 அதிகப்படியான வாக்குகளால் வெற்றி பெற்று நாடாளுமன்றம் சென்றார். 1948 செப்டம்பர் 3 இல் தமிழ்க் காங்கிரசு கட்சி டி. எஸ். சேனநாயக்கா தலைமையிலான ஐக்கிய தேசியக் கட்சி அரசில் இணைந்ததை அடுத்து கனகரத்தினம் கல்வி அமைச்சருக்கான நாடாளுமன்ற செயலாளராக நியமிக்கப்பட்டார்.\n\n1952 தேர்தலில் மீண்டும் போட்டியிட்ட கனகரத்தினம், இம்முறை சுயேட்சை வேட்பாளர் வி. வீரசிங்கத்திடம் 426 வாக்குகளால் தோற்றார்.\n"}
{"id": "247436", "url": "https://ta.wikipedia.org/wiki?curid=247436", "title": "சஞ்சய் கிஷன் கவுல்", "text": "சஞ்சய் கிஷன் கவுல்\n\nசஞ்சய் கிஷன் கவுல் (\"Sanjay Kishan Kaul\") ஒரு இந்திய நீதிபதியாவார்.இவர் இந்திய உச்ச நீதிமன்ற நீதிபதி ஆவார்.ஜூலை 26, 2014 அன்று சென்னை உயர் நீதிமன்ற தலைமை நீதிபதியாக பதவியேற்றார். அதற்கு முன்பு சூன் 1, 2013 முதல் பஞ்சாப் மற்றும் அரியானா உயர் நீதிமன்றத்தின் தலைமை நீதிபதியாக பதவி வகித்தார்.\n\nSection::::வாழ்க்கைக் குறிப்பு.\nசஞ்சய் கிஷன் கவுல், 1958ஆம் ஆண்டு திசம்பர் 26ல் பிறந்தார். 1979ஆம் ஆண்டு தில்லியிலுள்ள புனித ஸ்டீபன் கல்லூரியில் பொருளாதாரத்தில் பட்டம் பெற்றார். 1982ஆம் ஆண்டு தில்லி பல்கலைக்கழகத்தில் சட்டப் படிப்பை முடித்தார்.\n"}
{"id": "247437", "url": "https://ta.wikipedia.org/wiki?curid=247437", "title": "கேசவ பலிராம் ஹெட்கேவர்", "text": "கேசவ பலிராம் ஹெட்கேவர்\n\nகே. பி. ஹெட்கேவர் அல்லது கேசவ பலிராம் ஹெட்கேவர் (Keshav Baliram Hedgewar) (1 ஏப்ரல் 1889 – 21 சூன் 1940), இந்துத்துவம்,\nஇந்து தேசியம் எனும் இந்துத்துவா கொள்கையை நிலைநாட்ட, ராஷ்டிரிய சுயம்சேவாக் சங்கத்தை, நாக்பூரில் 1925ஆம் ஆண்டில் நிறுவியவர் . சுவாமி விவேகானந்தர், அரவிந்தர் மற்றும் வினாயக் தாமோதர் சாவர்க்கர் ஆகியவர்களின் இந்து சமுக மற்றும் ஆன்மிகச் சிந்தனைகளால் கவரப்பட்டவர்.\n\nSection::::இளமை வாழ்க்கை.\nபலிராம் பந்த் ஹெட்கேவர் – ரேவதி தம்பதியருக்கு 1 ஏப்ரல் 1889இல் நாக்பூரில் பிறந்தவர் கேச்வ பலிராம் ஹெட்கேவர். தனது 13வது வயதில் பிளேக் நோயால் பெற்றோரை இழந்தவர். தன் மூத்த சகோதரர்களான மகாதேவ பந்த் மற்றும் சீதாராம் பந்த் ஆதரவுடன் பள்ளிப்படிப்பை நாக்பூரிலும், புனேவிலும் முடித்தார்.\n\n1914இல் மருத்துவப் படிப்பை கல்கத்தா தேசிய மருத்துவக் கல்லூரியில் முடித்து, 1915இல் நாக்பூருக்கு மருத்துவராகத் திரும்பினார்.\n\nSection::::இந்திய விடுதலை இயக்கத்தில்.\nநாக்பூரில் மருத்துவ சேவை செய்தாலும், இந்திய விடுதலை இயக்கத்தில் தீவிர ஈடுபாடு கொண்டார். பால கங்காதர திலகர் போன்றவர்களுடன் சேர்ந்து சமுகப் பணியில் ஈடுபட்டார். பிரித்தானியாவின் இந்தியப் பேரரசுக்கு எதிராக ஒத்துழையாமை இயக்கத்தில் தீவிர பங்கெடுத்து ஒராண்டு சிறை சென்றார்.\n\nஇந்திய தேசிய காங்கிரசு கட்சியுடன் கருத்து வேறுபாடு கொண்ட ஹெட்கேவர், ராஷ்டிரிய சுயம்சேவாக் சங்கத்தை 1925ஆம் ஆண்டில் விஜயதசமி அன்று தோற்றுவித்தார்.\n\nSection::::மரணம்.\nஇறுதியாக 1940ஆம் ஆண்டில் ராஷ்ட்டிரிய சுயம்சேவக் சங்க மாநாட்டில் உரையாற்றினார். பின்னர் கடுமையான நோயின் காரணமாக, ராஷ்டிரிய சுயக்சேவக் சங்கத்தின் தலைமைப் பொறுப்புபை எம். எஸ். கோல்வால்கரிடம் ஒப்படைத்து, 21 சூன் 1940இல் மரணமடைந்தார்.\n\n\n\n"}
{"id": "247438", "url": "https://ta.wikipedia.org/wiki?curid=247438", "title": "சு. நடராஜா", "text": "சு. நடராஜா\n\nசுப்பிரமணியம் நடராஜா (\"Subramaniam Nadarajah\", இறப்பு: 12 பெப்ரவரி 1988) இலங்கைத் தமிழ் வழக்கறிஞரும், அரசியல்வாதியும், இலங்கை செனட் சபை உறுப்பினரும் ஆவார்.\n\n\"பொட்டர்\" நடராஜா என அழைக்கப்படும் சுப்பிரமணியம் நடராஜா அகில இலங்கைத் தமிழ்க் காங்கிரஸ் கட்சியின் ஒரு மூத்த உறுப்பினர் ஆவார். 1961 ஆம் ஆண்டில் இலங்கைத் தமிழரசுக் கட்சி நடத்திய சத்தியாக்கிரகப் போராட்டத்தின் அமைப்பாளர்களில் ஒருவராக இருந்து பணியாற்றினார். 1965 முதல் 1971 வரை இலங்கை செனட் சபை உறுப்பினராகப் பணியாற்றினார்.\n\n1981 ஆம் ஆண்டில் மாவட்ட அபிவிருத்தி சபைகள் உருவாக்கப்பட்ட போது யாழ்ப்பாண மாவட்ட அபிவிருத்தி சபைக்குத் தலைவராகத் தேர்ந்தெடுக்கப்பட்டார். மாவட்ட சபைக்கு \"கதிரைகளும் மேசைகளும் வாங்குவதற்குக்கூட\" தமக்கு அதிகாரம் தரப்படவில்லை எனக் கூறி தனது பதவியை இவர் 1983 ஆம் ஆண்டில் துறந்தார்.\n\nSection::::படுகொலை.\n1988 பெப்ரவரி 12 இல் தனது 72 ஆவது அகவையில் நடராஜா யாழ்ப்பாணத்தில் சுட்டுக் கொல்லப்பட்டார். இந்திய அமைதி காக்கும் படையினருடன் தொடர்பு பேணியமைக்காக ஈழ இயக்கங்களுள் ஒன்றான தமிழீழ விடுதலைப் புலிகள் இயக்கத்தினர் இப்படுகொலையை நிகழ்த்தியதாகக் குற்றம் சாட்டப்பட்டது.\n"}
