{"id": "312939", "url": "https://ta.wikipedia.org/wiki?curid=312939", "title": "இலந்தை சு. இராமசாமி", "text": "இலந்தை சு. இராமசாமி\n\nஇலந்தை என்ற புனைபெயரால் அழைக்கப்படும் இலந்தை சு. இராமசாமி (பிறப்பு: ஏப்ரல் 20, 1942) பல்துறை வித்தகர், கவிஞர், கட்டுரையாளர், சொற்பொழிவாளர், கதாசிரியர், வில்லுப்பாட்டு வித்தகர், நாடகாசிரியர் , மொழிபெயர்ப்பாளர். ஆய்வாளர் மற்றும் பொறியியலாளர். தமிழிலும் ஆங்கிலத்திலும் புலமை மிக்கவர். கவிதை இலக்கணம் கற்றுக்கொடுத்துப் பல மரபுக்கவிஞர்களை உருவாக்கியுள்ளார்.\n\nSection::::வாழ்க்கைச் சுருக்கம்.\nஇலந்தை சு. இராமசாமி தூத்துக்குடி மாவட்டத்தில், கயத்தாறு நகரை ஒட்டியுள்ள தெற்கிலந்தைக்குளம் கிராமத்தில் ஏப்ரல் 20, 1942 ஆம் ஆண்டு இரா. சுப்பையர், பொன்னம்மாள் ஆகியோருக்கு எட்டாவது மகனாகப் பிறந்தார். கயத்தாற்றில் வீரபாண்டிய கட்டபொம்மன் உயர்நிலைப் பள்ளியில் படிப்பை முடித்தார். அவரது நினைவாற்றல், கற்றுக் கொள்ளும் ஆர்வம், விடா முயற்சி அவரை பள்ளியில் முதல் மாணவனாகத் திகழ வைத்தன. இதனால் பள்ளித் தலைமை ஆசிரியர் சுப்பிரமணிப்பிள்ளையின் உதவியும் தூத்துக்குடியில் உள்ள வ. உ. சி. கல்லூரி முதல்வர் பேராசிரியர் அ. சீனிவாசராகவன் அவர்களின் ஆதரவும் கிடைத்தன. இவர் பேராசிரியர் அ. சீனிவாசராகவன் இல்லத்தில் தங்கிப் படித்தார். அவருடைய மாணவராகத் தமிழ் இலக்கியமும், ஆங்கில இலக்கியமும் கற்றார். வ. உ. சி. கல்லூரியில் கணிதத்தில் இளநிலைப் பட்டம் பெற்றார். எல்லாப்பாடங்களிலும் இணைந்து முதலிடம் பெற்றதற்காகத் தங்கப்பதக்கமும், தமிழில் முதலிடம் பெற்றதற்காகத் தங்கப்பதக்கமும் பெற்றார்.\n\nSection::::பணி.\n1962-65 வரை வ. உ. சி கல்லூரியில் ஆங்கிலத் துறையில் ஆசிரியராகப் பணியாற்றினார். அதன் பிறகு இந்தியத் தபால்தந்தித் துறையில் சிறப்புத் தேர்வு செய்யப்பட்டு, 1966 இல் பொறியியல் மேற்பாற்வையாளராகப் பதவியேற்றார். அங்கே பணிசெய்து கொண்டே பொறியியல் கற்று மின்னணுவியல் மற்றும் தொலைத்தொடர்பு பொறியியலில் பட்டம் பெற்றார். அதில் பெற்ற சிறப்பு வித்தகத்தால் மின்னணுவியல் மற்றும் தொலைத்தொடர்பு மையத்தில் உறுப்பினராகத் தேர்ந்தெடுக்கப்பட்டார். அதே துறையில் சென்னை பம்பாய், டெல்லி, மற்றும் வடக்கு ஏமன் நாட்டிலும் பணிபுரிந்தார். பின்பு உதவிப்பொது மேலாளராகப் பணிபுரிந்து, பணி ஓய்வு பெற்றார்.\n\nSection::::இலக்கியப்பணி.\n1958 இல் இவர் தன் முதல் கவிதையை எழுதினார். பேராசிரியர் அ.சீ. ரா தலைமையில் 1962 இல் முதல் கவியரங்கத்தில் கலந்துகொண்டார். சென்னையில் பாரதி கலைக் கழகத்தின் பல கவியரங்குகளில் இவர் கலந்துள்ளார். குழந்தைகளுக்கான கவிகள் இயற்றும் ஆர்வம் அவருக்கு கவியரங்குகளில் கலந்து கொண்ட ஆரம்ப கால கட்டங்களிலேயே இருந்தது. இன்று வரை 2000க்கும் மேற்பட்ட கவிதைகள் எழுதியிருக்கும் இவரது கவிதைகள் பல பத்திரிகைகளில் வெளிவந்துள்ளன. நூற்றுக்கணக்கான கவியரங்குகளில் கலந்து கொண்டுள்ள இவர் 200க்கும் மேற்பட்ட கவியரங்குகளுக்குத் தலைமைப் பொறுப்பேற்றிருக்கிறார். ஏமன் நாட்டில் தமிழ்ச்சங்கத்தின் தலைவராகப் பணியாற்றியுள்ளார்.\nவட அமெரிக்கத்தமிழ்ச்சங்கப் பேரவையின் மாநாட்டில் இருமுறை கவியரங்கத் தலைமைப் பொறுப்பேற்றுள்ளார். இந்தியாவின் பல பாகங்களிலும் இவர் கவியரங்குகளில் பங்கேற்றிருப்பதோடு, சொற்பொழிவுகளும் நிகழ்த்தியுள்ளார். சிங்கப்பூர், அமெரிக்கா, ஏமன் ஆகிய நாடுகளில் சொற்பொழிவு நிகழ்த்தியுள்ளார். பாரதி வரலாற்று வில்லுப்பாட்டு, ஐயப்பன் சரிதை வில்லுப்பாட்டு ஆகியவற்றை இயற்றியுள்ள இவர் வில்லுப்பாட்டுக் குழு அமைத்து, தமிழகத்திலும் ஏமன் தலைநகர் சன்னாவிலும் அமெரிக்காவில் நியுஜெர்சி தமிழ்ச்சங்கத்திலும் முழுநேர வில்லுப்பாட்டு நிகழ்ச்சிகளாக நடத்தியுள்ளார். இவருடைய மெல்லிசைப்பாடல்கள் பல வானொலியிலும் தொலைக்காட்சியிலும் பாடப்பட்டுள்ளன.\nஅமெரிக்காவில் நியூயார்க்கிலிருந்து வெளிவந்த “தி தமிழ் டைம்ஸ்” என்னும் பத்திரிகையின் நிர்வாக ஆசிரியராக இரண்டாண்டுகளுக்கும் மேல் பொறுப்பேற்று நடத்தியிருக்கிறார்.\nஅமெரிக்காவில் நடந்த முதல் பன்னாட்டுப் புறநானூற்று மாநாட்டில் புறநானூற்றில் வாழ்த்து உத்திகள் என்னும் தலைப்பில் ஆய்வுரை நிகழ்த்தினார். மிச்சிகன் பல்கலைக்கழகம், சிங்கப்பூர் தமிழ்ச் சங்கம், நியூஜெர்சி, இண்டியானா போலிஸ், சிக்காகோ, ஹூஸ்டன் பாரதி கலா மன்றம், நியூயார்க், ஃபெட்னா(மூன்று முறை) டொரொந்தோ தமிழமைப்பு, உலகத் தமிழ்மொழி அறக்கட்டளை போன்ற அமைப்புகளில் பல சொற்பொழிவுகள் ஆற்றியுள்ளார்.\n\nSection::::கவிதை நாடகங்கள்.\nமார்க்கண்டேயன், கண்ணகி, ஞானப்பழம் ஆகிய கவிதை நாடகங்களை அமெரிக்கத் தமிழ் சிறுவர்களுக்காக எழுதி இயக்கி இருக்கிறார்.\n\nSection::::சந்த வசந்தம்.\nமின்வலையில் சந்த வசந்தம் என்னும் கவிதைக்குழுமத்தை 2001 ஆம் ஆண்டு தொடங்கினார். 500க்கும் மேற்பட்ட உறுப்பினர்களைக்கொண்டு அக்குழுமம் சிறப்பாக இயங்கிவருகிறது. அதில் கவியரங்குகள், கவிதைப் பட்டிமண்டபம் ஆகியவை நடத்தப்படுகின்றன. அது தவிர மரபுக் கவிதை இலக்கண ஆய்வுகள் மேற்கொள்ளப்படுகின்றன. ஆங்கிலத்திலிருந்து பல புதிய இலக்கண மரபுகளைத் தமிழுக்குக் கொண்டுவரும் அதன் தொண்டு வெகுவாகப் பாராட்டப்படுகிறது. முதல்முதலாக விழியம் வழி கவியரங்கம்\nநடத்தியபெருமை இன்று சந்த வசந்தம் முழுமத்திற்கு உண்டு. மின்னஞ்சல் மூலம் மரபுக் கவிதைகளை அந்தக் குழும உறுப்பினர்களுக்கு அவர் சொல்லிக் கொடுக்கிறார். உலகம் முழுவதும் உள்ள கவிஞர்களுக்கு மரபு இலக்கணமும், செய்யுள் இலக்கணமும் தெரிந்து கொண்டு தாம் கற்றதைப் பயிற்சி செய்யும் தளமாக இன்று சந்தவசந்தம் வளர்ந்துள்ளது. இக்குழுமத்தின் நீட்சியாக முகநூலிலும் தமிழ் செய்யுள் இலக்கணம், தமிழ் மரபுக் கவியரங்கங்கள் நட ந்த வண்ணம் உள்ளன. விருத்தம் எழுத வருத்தம் எதற்கு என்னும் இலக்கணத்தொடர் மின்வலையில் வெளியாயிற்று.\n\nSection::::நூல்கள்.\nஇவர் எழுதியுள்ள நூல்கள் 48\nஅவற்றில் சில\n\nஇன்று வரை மின்னலைக் குழுமங்களிலும் முக நூலிலும் தொடர்ந்து கவிதைகள் எழுதிவருகிறார். இவரது மனைவியின் பெயர் பானுமதி. இவரது மகன் சீனிவாசராகவன் கணினி வல்லுனராக வட அமெரிக்காவில் பணியாற்றுகிறார். இவரது மகள் கவிதாராமசாமி வழக்கறிஞராக வட அமெரிக்காவில் பணியாற்றுகிறார்.\n\n"}
{"id": "312948", "url": "https://ta.wikipedia.org/wiki?curid=312948", "title": "வோ.இரா. இரகுநாத்", "text": "வோ.இரா. இரகுநாத்\n\nவோக்கலிக இராமசந்திர இரகுநாத் \"(Vokkaliga Ramachandra Raghunath)\" கன்னடம் \"ವೊಕ್ಕಲಿಗ ರಾಮಚಂದ್ರ ರಘುನಾಥ\" (பிறப்பு: 1 நவம்பர் 1988) ஓர் இந்தியத் தொழில்முறை வளைதடிபந்தாட்ட வீரர் ஆவார். இவர் களத்தில் முழுபிற்காப்பு வீரராக ஆடுகிறார்.இவர் ஆட்ட்த்தை இழுத்துப் பிடிப்பதில் வல்லவர்.\n\n"}
{"id": "312959", "url": "https://ta.wikipedia.org/wiki?curid=312959", "title": "அசிட்டோலாக்டோன்", "text": "அசிட்டோலாக்டோன்\n\nஅசிட்டோலாக்டோன் \"(Acetolactone)\" என்பது (CHO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் α- அசிட்டோலாக்டோன் என்றும் அழைக்கப்படுகிறது. இலாக்டோன் குடும்பத்தில் உள்ள மிக எளிய உறுப்பினரான இச்சேர்மம் கீட்டோனின் எப்பாக்சைடு என்று விவரிக்கப்படுகிறது. 1997 ஆம் ஆண்டு கண்டறியப்பட்ட இச்சேர்மம், பொருண்மை நிரல் ஆய்வு பரிசோதனைகளில் மாறுமியல்புடைய இனமாகக் கருதப்படுகிறது . \nஅசிட்டோலாக்டோனை மொத்தமாக தனிமைப்படுத்த இயல்வில்லை என்றாலும், அதனோடு தொடர்புடைய இனமான பிசு(முப்புளோரோமெத்தில்)அசிட்டோலாக்டோன் ((CF3)2C2O2) என்ற சேர்மம் அறியப்படுகிறது. இச்சேர்மத்திலுள்ள இரண்டு முப்புளோரோமெத்தில் தொகுதிகளிலிருந்து இது மின்னணு உறுதியாக்கம் அடைகிறது. 25 பாகை செல்சியசு வெப்பநிலையில் இதன் அரைவாழ்வுக் காலம் 8 மணிகளாகும். பிசு(முப்புளோரோமெத்தில்)மலோனைல் பெராக்சைடை ஒளிச்சிதைவு செய்வதன் மூலம் அசிட்டோலாக்டோன் தயாரிக்கப்படுகிறது \n\n"}
{"id": "312960", "url": "https://ta.wikipedia.org/wiki?curid=312960", "title": "தலையாறு அருவி", "text": "தலையாறு அருவி\n\nதலையாறு அருவி (Thalaiyar Falls, அல்லது Rat Tail Falls) என்பது தமிழ்நாட்டின், திண்டுக்கல் மாவட்டம், பழநி மலைகளில் உள்ள ஒரு அருவியாகும். இது 975 அடி (297 மீ) உயரமான தமிழ்நாட்டின் உயரமான அருவியாகவும், இந்தியாவின் ஆறாவது உயர்ந்த அருவியாகவும், உலகின் 267வது உயர்ந்த அருவியாகவும் உள்ளது.\n\nSection::::விளக்கம்.\nவானம் தெளிவாக இருக்கும் நாளில், கொடைக்கானல் காட்டுச் சாலையில் உள்ள டம் டம் பாறையில் இருந்து மேற்கே 3.6 கிலோமீட்டர் (2.2 மைல்) தொலைவில் உள்ள இது நன்கு தெரியும். கருப்பு பாறை குன்றின் பின்னணியில் நீர் வழிந்து கொட்டுவது ஒரு நீண்ட மெல்லிய வெள்ளை துண்டு போன்று பள்ளத்தாக்கு முழுவதும் தோன்றும்.\n\nஅருவியின் மேல் விளிம்பில் குறைந்த உயரமுள்ள கான்கிரீட் தடுப்புகளால் அருவி நீர் கொட்டுவதை ஒழுங்குபடுத்தும் வகையில் அமைக்கப்பட்டுள்ளது. இதனால் அருவி வால் வடிவத்தில் செறிவாக விழ ஏதுவாகிறது. சுவரை ஒட்டி நடந்து சென்றால் அருவியின் மையம் அருகே செல்ல இயலும். சுவரின் கீழே ஒரு பெரிய தட்டையான பாறை 5 அடி (1.5 மீ) அகலமும் கொண்டதாக உள்ளது. ஒரு காட்டு வழியாக கீழே செல்லும்போது அமைதியாக தொடர்ந்து கீழ்நோக்கி செல்லும் ஒரு சிறிய நதியாக அருவியைப் பார்க்க இயலும் கீழே சென்றபின் பின்புறம் அண்ணாந்து பார்த்தால், நீர் பெரும் சரிவில் அமைதியாக வருவதை, பார்க்க முடியும். அருவி கீழே விழும் இடத்தில் அவ்வளவாக சத்தம் இல்லை. ஒரே இரைச்சல் என்றால் அது அருகில் உள்ள கற்பாறைகளில் இருந்து வரும் சிறிய அருவிகளின் சலசலக்கும் ஓசை மட்டுமே..\n\nஅருவியில் வரும் நதி நீர், பெருமாள் மலை கிராமத்தின் ஊடாக 9 கி.மீ. (5.6 மைல்) கீழே வருகிறது. தண்ணீரை பார்க்க சுத்தமானதான தோன்றினாலும், அது மாசுபட்டதாக இருக்கலாம், என்றும், பார்வையாளர்கள் அதை குடிப்பதை தவிர்க்குமாறும் அறிவுறுத்தப்படுகிறார்கள்.\n\nSection::::அணுகல்.\nதலையாறு அருவி, சாதாரணமாகப் பொதுமக்கள் அணுக இயலாத்தாக கருதப்படுகிறது, அருவிக்குச் செல்ல எந்தச் சாலையும் இல்லை. அருவியின் உச்சிக்குச் செல்வதென்பது சவாலான இலக்கு ஆகும். இரு மேலைநாட்டுச் சுற்றுலா பயணிகள் மலை ஏறும்போது 2006 ஆண்டு விழுந்து இறந்துபோனார்கள். இதனால் மலையேறிகள் எச்சரிக்கையாக இருப்பது அவசியம்.\n\nமஞ்சளாறு அணைப் பகுதியில் இருந்து கோடைக்காலத்தில் அருவியின் அடிவாரம்வரை செல்வது சாத்தியம். இந்த நெடுந்தொலைவு மலை ஏற்றத்தின் பாதையில் மாந்தோப்புகளும், உருளைக் கிழங்கு தோட்டங்களும் மஞ்சளாறு நீர்தேக்கத்தைச் சுற்றியும் அமைந்துள்ளன. இவற்றைக் கடந்து மேலே சென்றால் இறைவி காமாட்சிக்கு அர்ப்பணிக்கப்பட்ட பாய்ந்துவரும் ஓடை சிறியதாக பளபளத்து தெரியும். இங்கு நிலவும் தொன்மத்தின்படி இங்குள்ள ஒரு மூங்கில் புதரில் அருவி அடிவாரத்தில் காமாட்சி பிறந்தார் என்றும் இதனாலேயே அவர் ”மூங்கிலணை காமாட்சி” என அழைக்கப்படுகிறார் எனவும் கருதப்படுகிறது. இந்த இடம் \"அம்மா மச்சு\" என அழைக்கப்படுகிறது. இதன்பொருள் தேக்கு மரங்கள் அடர்ந்த ஒரு தோப்பின் நடுவில் என்பதாகும். \n\nஇந்த இடத்தில் இருந்து ஓடை வழியாக மேலே ஏற வேண்டும். சிரமப்பட்டு மேலே ஏறினால் அருவியின் அடிவாரத்தை அடையலாம். அங்கு சுற்றிலும் பெரிய பெரிய கற்பாறைகளும், சுமார் 60 மீட்டருக்கு (200 அடி) 30 மீட்டர் (98 அடி) அளவிலான குளமும் உள்ளது. திரும்பி போவதும் மிகவும் கடினமான செயலாகும். முழுமையாக ஏறி இறங்கிவர ஆகும் தொலைவு சுமார் 15 கிலோமீட்டர் (9.3 மைல்) ஆகும். மேலும் இதற்கு ஒரு முழு நாள் ஆகும்.\n\nமஞ்சளாறு அணை என்பது மஞ்சளாறு சாலையின் முடிவில் 5.5 கிலோமீட்டர் (3.4 மைல்) தொலைவில் மாநில செடுஞ்சாலை-36 சாலையின் வடக்கில் உள்ளது. தேவதானப்பட்டி ஊரில் இருந்து காமாட்சியம்ன் கோயிலுக்கு சாலை செல்கிறது.\n"}
{"id": "312961", "url": "https://ta.wikipedia.org/wiki?curid=312961", "title": "எதிரி சொத்து பாதுகாப்பு சட்டம் (இந்தியா)", "text": "எதிரி சொத்து பாதுகாப்பு சட்டம் (இந்தியா)\n\nஎதிரி சொத்து பாதுகாப்பு சட்டம் (\"Enemy Property Act, 1968\") 1947இல் இந்தியப் பிரிவினையை அடுத்து, இந்தியாவிலிருந்து பாகிஸ்தான் நாட்டில் குடியேறிவர்களின் அனைத்து விதமான சொத்துகளை நிர்வாகம் செய்வதற்காக, 1965 இந்திய-பாகிஸ்தான் போருக்குப் பின்னர் இந்திய அரசால் எதிரி சொத்து சட்டம், 1968ஆம் ஆண்டில் நடைமுறைப்படுத்தப்பட்டது. இச்சட்டப்படி பாகிஸ்தானில் குடியேறியவர்களின் சொத்துக்களைப் பராமரிக்க, இந்திய அரசு சில முகவர்களை பாதுகாவலர்களாக நியமித்தது. \n\nSection::::சட்ட திருத்தம்.\n1968ஆம் ஆண்டின் எதிரி சொத்து பாதுகாப்பு சட்டத்தில் சில திருத்தங்களுடன் 7 சனவரி 2016 அன்று இந்திய அரசு அவசரச் சட்டம் பிறப்பித்தது. பின்னர் திருத்தப்பட்ட எதிரி சொத்து பாதுகாப்பு சட்டம், மார்ச் 8, 2016 அன்று இந்திய நாடாளுமன்றத்தின் மக்களவையில் நிறைவேறியது. இதன்படி பாகிஸ்தானுக்கு குடியேறிவர்கள், இந்தியாவில் உள்ள தங்கள் சொத்துகளை விற்பனை செய்ய இயலாது. எதிரி சொத்துகளை இப்போதும் பராமரித்து வருபவர்கள் அது தனிநபராக இருந்தாலும் அல்லது அரசுத் துறையாக இருந்தாலும், அவர்களே அந்தச் சொத்துகளை வைத்துக் கொள்ள முடியும் என்பதே இச்சட்டத் திருத்த முன்வடிவத்தின் சிறப்பு அம்சமாகும். \n\n"}
{"id": "312964", "url": "https://ta.wikipedia.org/wiki?curid=312964", "title": "சரணாகதி", "text": "சரணாகதி\n\nசரணாகதி (Saranagati - surrender) என்பது இந்து சமயத்தின் வைணவ அடியார்கள், எவ்வித பலன் கருதாமல், தங்களை உடல் அளவிலும், ஆன்ம அளவிலும் முழுவதுமாக, பரம்பொருளான திருமாலிடத்தில் ஒப்புவிக்கும் ஒரு வகையான பக்தியாகும். சரணாகதி தத்துவம் இராமானுசர் மற்றும் சைதன்யர் ஆகியவர்களால் வலியுறுத்தப்பட்டதாகும். \n\nபக்தனின் உயர்ந்த குறிக்கோளான திருமாலையும் இலக்குமியையும் அல்லது கிருஷ்ணரையும் இராதையையும் அடைவதற்கு, சரணாகதியே எளிதானது என இராமானுசரும், சைதன்யரும் போதிக்கின்றனர்.\n\nவீடணன் மற்றும் கஜேந்திரன் முறையே இராமர் மற்றும் பெருமாளிடம் \nசெய்த சரணாகதி வைணவ சமயத்தில் பெரிதும் போற்றப்படுகிறது. \n\n"}
{"id": "312965", "url": "https://ta.wikipedia.org/wiki?curid=312965", "title": "ஆசிய-பசிபிக்", "text": "ஆசிய-பசிபிக்\n\nஆசிய-பசிபிக் அல்லது ஆசியா பசிபிக் (Asia-Pacific or Asia Pacific) (சுருக்கப் பெயர்:APAC, Asia-Pac , AsPac, APJ, JAPA or JAPAC) மேற்கு பசிபிக் பெருங்கடல் கரையோரைத்தின் கிழக்கு ஆசியா, தெற்கு ஆசியா, தென்கிழக்கு ஆசியா மற்றும் ஓசியானியா பிராந்தியங்களை உள்ளடக்கியதாகும்.\n\nSection::::கூட்டுப் பிராந்தியங்கள்.\nபொதுவாக ஆசிய பசிபிக் மண்டலம் பின்வரும் நாடுகளைக் கொண்டுள்ளது.\n\nதென்கிழக்கு ஆசியா\n\nகிழக்காசியா\n\nபொலினீசியா\n\nஆஸ்திரேலியா\n\nசிலாந்தியா\n\n\nமைக்ரோனேசியா\n\nதெற்காசியா\n"}
{"id": "312968", "url": "https://ta.wikipedia.org/wiki?curid=312968", "title": "அக்கா பரதேசி சுவாமிகள்", "text": "அக்கா பரதேசி சுவாமிகள்\n\nஅக்கா சுவாமிகள் என்பவர் புதுச்சேரி வைத்திக்குப்பத்தில் ஜீவசமாதி அடைந்த சித்தர் ஆவார். இவரை \"குரு அக்கா சுவாமிகள்\", \"அக்கா பரதேசி சாமியார்\", \"அக்கா சித்தர்\" போன்ற பெயர்களில் அழைத்துவந்தனர்.\n\nSection::::வரலாறு.\nசிறுவயதில் மாடு மேய்த்துக் கொண்டிருக்கும் போது, களிமண்ணால் விநாயகர் சிலை செய்து பூஜித்து மகிழ்ந்தார். அவருடைய விநாயகரை ஒரு பெண்ணும் வழிபட்டுள்ளார். தன்னுடைய பிள்ளையாரை வணங்கும் அப்பெண்ணின் செயலைக் கண்டு மகிழ்ந்து அப்பெண்ணின் கைகளில் முத்தம் தந்தார். அப்பெண்ணோ அக்கா வயதுடைய பெண்ணிற்கு முத்தம் கொடுத்தல் தகுமோ என கூறினாள். அதனை நினைத்து சிறுவனாக இருந்த அக்கா சாமியார் வருந்தினார். பின் பெண் இன்பத்திலிருந்து தன்னை விலக்கி அனைவரையும் அக்கா என அழைக்கலானார். இவர் அனைவரையும் அக்கா என அழைத்துவந்தமையால் அக்கா சுவாமிகள் என்று அழைக்கப்பட்டார்.\n\nSection::::சமாதிக் கோயில்.\nஇவர் 1872ம் ஆண்டு ஜீன் மாதம் ஜீவ சமாதி அடைந்தார். ஜீவ சமதாக் கோயிலில் அக்கா சுவாமிகளின் பிரதான சீடரான நாராயண சுவாமிகள் சன்னதியும் அமைந்துள்ளது. இவரது 110வது குருபூசையானது 2015ம் ஆண்டு நடந்தது. அந்நாளில் புதுச்சேரி முதல்வரான ரங்கசாமியும், இந்து சமய அறநிலையத்துறை ஆணையர் குணசேகரன் ஆகியோர் கலந்து கொண்டனர்.\n\n"}
{"id": "312969", "url": "https://ta.wikipedia.org/wiki?curid=312969", "title": "அமெரிக்கன் எயர்லைன்ஸ் வானூர்தி 1 (1936)", "text": "அமெரிக்கன் எயர்லைன்ஸ் வானூர்தி 1 (1936)\n\nஅமெரிக்கன் எயர்லைன்ஸ் வானூர்தி 1 (\"American Airlines Flight 1 (1936\") எனும் பெயரிடப்பட்ட இது, ஒரு வானூர்தி விபத்தின் சம்பவமாகும். 1936-ம் ஆண்டு, சனவரி 14-ல் நிகழ்ந்த இச்சம்பவத்தில், மூன்று சேவைப் பணியாளர்கள் உட்பட 17 பேர்கள் (பயணித்த அனைவரும்) கொல்லப்பட்டனர். அமெரிக்கன் எயர்லைன்ஸ் நிறுவனத்தின் கீழ் இயக்கப்பட்ட \"டக்ளஸ் டி-சி 2\" (\"Douglas DC-2\") வகையை சார்ந்த இவ்வானூர்தி, திட்டமிடப்பட்ட பயணப்படி உள்ளூர் பயணிகளுடன் அமெரிக்காவின் டென்னசி மாநிலத்திலுள்ள மெம்ஃபிஸ் நகரிலிருந்து, அமெரிக்காவின் மற்றொரு பிராந்தியமான ஆர்கன்சஸ் மாநிலத்தின் தலைநகர் லிட்டில் ராக் மாநகரத்திற்கு சென்றுகொண்டிருந்தபோது \"குட்வின், ஆர்கன்சாஸ்\" (\"Goodwin, Arkansas\") என்ற பகுதி அருகே சதுப்பு நிலத்தில் மரங்களில் மோதி சிதைந்து விழுந்து நொறுங்கியதாக அறியப்பட்டது.\n"}
{"id": "312971", "url": "https://ta.wikipedia.org/wiki?curid=312971", "title": "படாக்சான் மாகாணம்", "text": "படாக்சான் மாகாணம்\n\nபடாக்சான் மாகாணம் (Badakhshan) (பாரசீகம்: بدخشان ), ஆப்கானித்தான் நாட்டின் 34 மாகாணங்களில் ஒன்று. இம்மாகாணம் 28 மாவட்டங்கள் கொண்டது. இதன் தலைநகரம் பைசாபாத் நகரம் ஆகும். இம்மாகாணம், ஆப்கானித்தானின் வடகிழக்கில் இந்து குஷ் மற்றும் ஆமூ தாரியா பகுதிகளுக்கிடையே அமைந்துள்ளது.\n\nSection::::புவியியல்.\nபடாக்சான் மாகாணத்தின் வடக்கிலும் கிழக்கிலும் தாஜிகிஸ்தான் நாட்டின் கோர்னோ-படாக்சான் தன்னாட்சிப் பகுதி மற்றும் காட்லான் மாகாணத்தை எல்லையாகக் கொண்டது. இதன் மொத்தப் பரப்பளவு 44,059 சதுர கிலோ மீட்டராகும். இம்மாகாணத்தின் பெரும்பகுதிகள் இந்து குஷ் மற்றும் பாமிர் மலைத்தொடர்களுக்கிடையே அமைந்துள்ளது.\n\nSection::::பொருளாதாரம்.\nபடாக்சான் மாகாணம், உலகப் பொருளாதாரத்தில் மிகவும் பின்தங்கிய பகுதிகளில் ஒன்றாகும். அபினி பயிரிடுவதன் மூலம் கிடைக்கும் வருவாயையே இம்மாகாணத்தின் ஒரே பொருளாதாரமாகும். இம்மாகாணத்தின் சுரங்கங்களில் சிறிதளவு நீல நிற நவரத்தினக் கற்கள் வெட்டி எடுக்கப்படுகிறது. \n\nSection::::மக்கள் தொகையியல்.\nபடாக்சான் மாகாணத்தின் மொத்த மக்கள் தொகை 8,89,700 என மதிப்பிடப்பட்டுள்ளது. இங்கு பேசப்படும் முக்கிய மொழிகள் பஷ்தூ மொழி, பாரசீக தாரி மொழி மற்றும் தாஜிக் மொழிகளாகும். சன்னி இசுலாமியர் அதிகம் வாழ்கின்றனர்.\n\n\n"}
{"id": "312981", "url": "https://ta.wikipedia.org/wiki?curid=312981", "title": "அரிகண்டம்", "text": "அரிகண்டம்\n\nஅரிகண்டம் என்பது இறைக்கு தன்னுடைய தலையை ஒரே வெட்டில் அறுத்து சமர்ப்பிப்பதாகும். இந்த முறையில் தலையை ஒரு கையால் பிடித்துக் கொண்டோ, தலையை ஓரிடத்தில் இழுத்துக் கட்டியோ மறுகையால் வாள் கொண்டு கழுத்தினை அறுத்து பலி தந்தனர். இந்த வழக்கம் கொற்றவை எனும் காளிதேவிக்கு தங்கள் உயிரை தந்துள்ளனர். தமிழகத்தில் இந்த அரிகண்ட சிற்பங்கள் பல்வேறு இந்து சமய கோயில்களில் காணப்படுகின்றன. சில சிற்பங்கள் கோயில்களில் அல்லாமல் வெட்ட வெளியில் இருக்கின்றன. கொற்றவை தெய்வத்திற்கு கொடுக்கப்பட்ட இந்த பலி முறை குறித்து வைக்கப்பட்ட சிலைகள் கொற்றவை தெய்வக் கோயில்கள் அழிந்தபின்பும் உள்ளதாக கருதப்படுகிறது.\n\nபுலவர்கள் தங்களுடைய திறனை நிறுபனம் செய்ய தங்களுக்குள் பல்வேறு போட்டிகளை வைத்துக் கொண்டனர். அதில் அரிகண்டம் என்று குறிப்பிடும் படியான போட்டியில் கழுத்தில் கத்தியினைக் கட்டிக் கொண்டு அமர்ந்திருப்பர், போட்டிக்கு கொடுக்கப்படும் பொருள் அவர் கவி பாட வேண்டும். அதில் தவறும் பட்சத்தில் அந்த கத்தியால் தன்னுடைய கழுத்தினை அரிந்து கொண்டு சாக வேண்டும். இவ்வாறு புலவர்கள் யமகண்டம் என்றொரு போட்டியிலும் பங்கேற்றுள்ளனர். \n\nSection::::தவறான செய்திகள்.\nபல ஆய்வாளர்கள் யமகண்டத்தினை அரிகண்டம் என்று குறிப்பிட்டுள்ளார்கள். அபிராமி அந்தாதி பாடிய அபிராமி பட்டர் யமகண்டத்தில் நின்று பாடியுள்ளார். சிலர் அதனை அரிகண்டம் என்று குறிப்பிட்டுள்ளார்கள். \n"}
{"id": "312989", "url": "https://ta.wikipedia.org/wiki?curid=312989", "title": "காரைக்கால் காரைக்காலம்மையார் கோயில்", "text": "காரைக்கால் காரைக்காலம்மையார் கோயில்\n\nகாரைக்காலம்மையார் கோயில் என்பது புதுச்சேரி மாநிலத்தில் காரைக்கால் நகரில் அமைந்துள்ள கோயிலாகும். இக்கோயில் நாயன்மார்களுள் ஒருவரான காரைக்கால் அம்மையாரை மூலவராக கொண்டதாகும். இந்தக் கோயில் காரைக்கால் சோமநாதர் சிவாலயத்தினுள் காணப்படுகிறது. \n\nகாரைக்கால் அம்மையார் கோயிலின் முன்மண்டபத்தில் வண்ண ஓவியங்கள் வரையப்பட்டுள்ளன. காரைக்கால் அம்மையாரின் சன்னதியின் சுதை சிற்பங்களில் அவரின் வாழ்க்கை வரலாறு வடிக்கப்பட்டுள்ளது. கோயிலின் பிரகாரத்தில் ஓவியங்கள் வரையப்பட்டுள்ளன. \n\nSection::::தலவரலாறு.\nகாரைவனம் என்று அழைக்கப்பட்ட பகுதியாக தற்போதைய காரைக்கால் அமைந்திருந்தது. அங்கு தனதத்தன் - தர்மவதி தம்பதியினர் வாழ்ந்தனர். அவர்களுக்கு புனிதவதி எனும் மகள் இருந்தாள். அவள் சிவபெருமானின் மீது அளவுகடந்த பக்தி கொண்டிருந்தாள். தனதத்தர் வனிகர் குலத்தலைவன் ஆதலால் புனிதவதிக்கு திருமண வயது வந்ததும், பரமதத்தன் எனும் பெயருடைய வணிகருக்கு திருமணம் செய்து கொடுத்தார். \n\nபுனிதவதியின் பக்தியை சோதிக்க இறைவன் திருவிளையாடல் நடத்தினார். ஒரு நாள் சிவபக்தர் மூலமாக சுவைமிகுந்த இரு மாங்கனிகள் பரமதத்தனுக்கு கிடைத்தது. அதை வீட்டிற்கு பணியாட்கள் மூலம் கொடுத்து அனுப்பினான். புனிதவதி சைவ சமயத்தவள் என்பதால் அடியாருக்கு உணவிடும் வழக்கத்தை கொண்டிருந்தாள். அன்றும் ஒரு அடியார் வீட்டிற்கு உணவருந்த வர, அவருக்கு மாங்கனிகளில் ஒன்றைப் படைத்தார். பரமதத்தனுக்கு இந்த சைவ மரபில் நாட்டம் இல்லையென்பதால், அவனிடம் அடியாருக்கு உணவிடுவதை பற்றி புனிதவதி தெரிவிப்பதில்லை. \n\nபரமதத்தன் உணவருந்த வரும் போது, அவனுக்கு மீதமிருந்த மாங்கனியைப் படைத்தார். அதனுடைய சுவையில் மயங்கிய பரமதத்தன் மற்றொரு கனியையும் தனக்கே வைக்கும்படி கூறினான். கணவனின் ஆசையை நிறைவேற்ற எண்ணிய புனிதவதி, சமையல் அறைக்குச் சென்று இறைவனை வேண்டி மாங்கனியொன்றைப் பெற்றாள். அதை கணவன் பரமதத்தனுக்குப் படைத்தார். முதலில் உண்ட கனியை விட தற்போது உண்ட கனி மேலும் சுவைமிக்கதை அறிந்து அதன் காரணத்தினை வினவினான். புனிதவதியும் இக்கனி இறைவன் தந்தது என்றாள். அவள் கூறியதை கேட்டு வியப்படைந்து தற்போதும் அது போல கனியை இறைவனிடமிருந்து பெற்று காட்டு என்றான். புனிதவதியும் இறைவனை வேண்டி கனியைப் பெற்றாள். அதைக் கண்டு புனிதவதி வணக்கத்திற்கு உரியவள் என்று பரமதத்தன் முடிவு செய்தான்.\n\nஅவளைப் பிரிந்து வேறிடம் சென்று வேறு பெண்ணை திருமணம் செய்து இல்லறம் நடத்தி குழந்தைப் பெற்றான். அப்பெண்ணிற்கு புனிதவதி என்ற தன் முதல் மனைவியின் பெயரையே இட்டான். புனிதவதியை குடும்பத்தினருடன் சென்று காலில் விழுந்து வணங்கினான்.\n\nபுனிதவதி இனி இல்லற வாழ்வு வேண்டாம் என தன்னுடைய உடலை பேயுருவமாக மாற்றி இறைவன் மீது பாடல்கள் பாடினார். கைலாயம் வருக என இறைவன் அழைத்தமையால் அவ்விடம் சென்றார். இறைவன் வசிக்கும் இடத்தில் காலால் நடந்து செல்ல கூடாதென தலையால் நடந்து சென்றார். அதைக் கண்ட சிவபெருமான் \"அம்மையே\" என அழைத்தார்.\n\nSection::::மாங்கனித் திருவிழா.\nஇக்கோயிலில் நடைபெறும் மாங்கனித் திருவிழா பெரும் சிறப்பு பெற்றதாகும்.\n"}
{"id": "312991", "url": "https://ta.wikipedia.org/wiki?curid=312991", "title": "டி டபிள்யூ ஏ வானூர்தி 1", "text": "டி டபிள்யூ ஏ வானூர்தி 1\n\nகண்டங்களுக்கிடையேயான மற்றும் மேற்கத்திய ஏர்வேஸ் வானூர்தி 1 (டிடபிள்யூஏ 1) (\"Transcontinental and Western Airways Flight 1 (TWA 1\") அமெரிக்க வடகிழக்கு மாநிலமான பென்சில்வேனியாவின் ஒன்றிய நகரம் (\"Uniontown\") அருகேயுள்ள, ஏமாற்றும் மலை (\"Cheat Mountain\") யின் மீது மோதி விபத்துக்குள்ளானது. 1936-ம் ஆண்டு, ஏப்ரல் மாதம் 7-நாளன்று, வட அமெரிக்காவின் கிழக்கு நேர வலயத்தின்படி சுமார் காலை 10:20 மணியளவில் நிகழ்ந்த இவ்விபத்தில் 12 பேர்கள் மாண்டனர், 2 பேர்கள் காயங்களோடு மீண்டனர்.\n"}
{"id": "312992", "url": "https://ta.wikipedia.org/wiki?curid=312992", "title": "காரைக்கால் கைலாசநாதர் கோயில்", "text": "காரைக்கால் கைலாசநாதர் கோயில்\n\nகாரைக்கால் கைலாசநாதர் கோயில் என்பது புதுச்சேரி மாவட்டத்தில் காரைக்காலில் அமைந்துள்ள சிவாலயம் ஆகும். இச்சிவாலயத்தின் மூலவர் கயிலாசநாதர், அம்பாள் சுந்தராம்பாள் என்று அழைக்கப்படுகின்றனர். தீர்த்தம் சந்திரபுஷ்கரணி என்று அழைக்கப்படுகிறது. இதனை காரைக்கால் அம்மையார் குளம் என்றும் அழைக்கின்றனர்.\n\nஇச்சிவாலயத்தில் பிரம்மோட்ச விழாவில் பஞ்சமூர்த்தி வீதியுலா. பஞ்சமூர்த்தி அபிசேகம், வாகனங்களில் சுவாமிகள் வீதியுலா ஆகியவை நடைபெறுகின்றன. இச்சிவாலயத்தின் தேரானது கோயிலிருந்து புறப்பட்டு பாரதியார் வீதி, கென்னடியார் வீதி, மாதாகோயில் வீதி ஆகிய வீதிகள் வழியாக சென்று கோயிலை அடைகிறது.\n"}
{"id": "313000", "url": "https://ta.wikipedia.org/wiki?curid=313000", "title": "1456", "text": "1456\n\n1456 (MCDLVI) பழைய யூலியன் நாட்காட்டியில் வியாழக்கிழமை ஆரம்பமான ஒரு நெட்டாண்டாகும்.\n\n"}
{"id": "313002", "url": "https://ta.wikipedia.org/wiki?curid=313002", "title": "சுண்டங்கோழி", "text": "சுண்டங்கோழி\n\nசுண்டங்கோழி (\"Red Spurfowl\"), இந்திய நாட்டின் அடர்ந்த காட்டுப் பகுதிகளில் ஒளிந்து வாழும் பறவையாகும். இதன் குடும்பப்பெயர் பாசின்டேசு (Phasianidae) என்று அறியப்படுகிறது. இப்பறவை உடல் அளவில் சிறியதாகவும் யாருக்கும் தெரியாமல் புதர்களுக்குள் மறைந்து வாழும் குணம் கொண்டுள்ளது. இவற்றின் உடல் சிகப்பு நிறத்துடன், வால்பகுதி நீட்டமாகவும் காணப்படுகிறது. இவற்றின் கண்களைச்சுற்றி சிவப்பு வண்ணம் பூசியதுபோல் தோல் தோர்த்திக் காணப்படுகிறது. இவற்றில் ஆண், பெண் இரண்டிற்குமே இவற்றின் பெயருக்கு ஏற்றாப்போல் கால்பகுதியில் ஆணி போன்ற அமைப்புடன் கூர்மையான நகம் காணப்படுகிறது. \n\nஇப்பறவை அமைதியாக புதர்களுக்குள் மறைந்திருந்தாலும் காலை, மாலை சத்தமாக ஒலி கொடுக்கும் குணம் கொண்டுள்ளது. இவற்றிற்கு மற்ற பறவையைப்போல் சிறகுகள் இருந்தாலும் குறைந்த தூரமே பறக்கும் சக்திகொண்டது. இதன் காரணமாக ஆண்டு முழுவதுமே ஒரே பிரதேசங்களில் மட்டுமே வாழுகிறது. \n\nமழைக்காலத்திற்கு முன்னர் சனவரி முதல் சூன் மாதத்திற்குள் இனப்பெருக்கம் செய்கிறது. இனப்பெருக்கத்தின் போது மூன்று முதல் ஐந்து முட்டைகள் வரை இடுகிறது. ஆண் பறவை இனப்பெருக்கத்திற்கு மட்டுமே உடனிருக்கும். பெண் பறவை மட்டுமே அடைகாத்து குஞ்சுகளை வளர்க்கிறது. \n"}
{"id": "313005", "url": "https://ta.wikipedia.org/wiki?curid=313005", "title": "வண்ணந்தீட்டிய சுண்டங்கோழி", "text": "வண்ணந்தீட்டிய சுண்டங்கோழி\n\nவர்ண சுண்டங்கோழி (\"Painted Spurfowl\"), பாறைப்பகுதிகளிலும் சமதள நிலப்பகுதிகளிலும் காணப்படும் ஒரு பறவையாகும். இதன் குடும்ப பெயர் பெசென்சு (pheasant) என்பதாகும். இவை தீபகற்ப இந்தியாவின் பல பகுதிகளில் காணப்படுகிறது. இவற்றின் ஆண் இனம் பல நிறத்துடன் பிரகாச வெள்ளை நிறம் கொண்டு காணப்படுகிறது. இப்பறவையில் ஆண் பறவையின் கால்பகுதியில் நான்கு குதிமுள்ளும் பெண் பறவையின் கால்பகுதியில் ஒன்று அல்லது இரண்டு குதிமுள்ளும் கொண்டு காணப்படுகிறது. இப்பறவையையும் சுண்டங்கோழியையும் அதிகமாக ஒன்றாக காடுகளில் பார்க்கலாம். புதர்களுக்கடியில் இரண்டு அல்லது அதற்கும் மேலும் கூட்டமாக காணப்படுகிறது. \n\nஇதன் கண் பகுதி சிவந்தும் காதுப்பகுதி மறைந்தும் காணப்படுகிறது. சாம்பல் நிறத்தில் உடல் கொண்டிருந்தாலும் பல வர்ணம் கொண்டதாக காணப்படுகிறது. இவற்றின் வால்பகுதி சில நேரங்களில் மேல் நோக்கி காணப்படுகிறது. \n\nஇந்தியாவில் ராசஸ்தான் மாநிலத்தின் ஆரவல்லி மலைத்தொடர் பகுதி, மத்திய பிரதேசத்தில் அமைந்துள்ள மலைப்பகுதியான பச்மர்கி (Pachmarhi) போன்ற இடங்களிலும் இவை அதிகமாகக் காணப்படுகிறது. மேலும் ஆந்திரப்பிரதேசம், தென்னிந்தியப்பகுதி போன்ற இடங்களிலும் காணப்படுகிறது. \n"}
{"id": "313007", "url": "https://ta.wikipedia.org/wiki?curid=313007", "title": "யுபிக் மக்கள்", "text": "யுபிக் மக்கள்\n\nயுபிக் மக்கள் (Yupik) வட துருவப்பகுதியில், ஐக்கிய அமெரிக்காவின் அலாஸ்கா பகுதியின் மேற்கிலும், தென்மேற்கிலும், தென்மத்தியிலும் மற்றும் ருசியாவின் தூரக் கிழக்கின் சைபீரியா பகுதிகளில் வாழும் ஒரு பண்டைய பழங்குடி இனக்குழுவினர் ஆவார். இவர்களை மேற்கு எஸ்கிமோக்கள் என்றும் அழைப்பர். யுபிக் மக்கள், எஸ்கிமோ மற்றும் இனுவிட்டு மக்களுடன் தொடர்புடையவர்கள்.\n\nSection::::மக்கள் தொகையியல்.\nஐக்கிய அமெரிக்காவின் 2001ஆம் ஆண்டு மக்கள் தொகை கணக்கெடுப்பின் படி, அமெரிக்க யுபிக் மக்கள் தொகை 24,000 எனக் கணக்கிடப்பட்டுள்ளது. ருசியாவின் சைபீரியப் பகுதியின் யுபிக் மக்கள் தொகை 1,700 ஆக கணக்கிடப்பட்டுள்ளது. யுபிக் மக்கள் யுபிக் மொழி, ஆங்கிலம் மற்றும் ருசிய மொழி பேசுகின்றனர்.\n\nSection::::பண்பாடு.\nகோடைக்காலத்திலும், வசந்த காலத்திலும் வட துருவப் பகுதிகளில் கடல் சிங்கம் மற்றும் சாலமன் மீன்களை வேட்டையாடி உண்ணும் யுபிக் மக்கள், குளிர் காலத்தில் ஆண்களும், பெண்களும் கூட்டமாக தனித்தனி குடியிருப்புகளில் வாழ்கின்றனர். \n\nகுளிர்காலத்தில் சிறுவர்களுக்கு வேட்டைப் பயிற்சி, வேட்டை கருவிகளை கையாளுதல் வலை பின்னுதல், தோலாடை தயாரித்தல் போன்ற பயிற்சிகளும்; சிறுமிகளுக்கும் சமைத்தல், வலைபின்னுதல், தைத்தல் போன்ற பயிற்சிகள் வழங்கப்படுகிறது.\n\nமேலும் குளிர்காலத்தில் முகமூடி அணிந்து நடனம் ஆடுதல், கதை சொல்லுதல் மற்றும் தங்களுக்கான பண்டிகைகள் மற்றும் விழாக்கள் எடுக்கின்றனர்.\n\n"}
{"id": "313008", "url": "https://ta.wikipedia.org/wiki?curid=313008", "title": "திருவுடையான்", "text": "திருவுடையான்\n\nதிருவுடையான் என்பவர் தமிழ்நாடு முற்போக்கு எழுத்தாளர் சங்கத்தின் திருநெல்வேலி மாவட்டச் செயலராகவும், பொதுவுடமைக் கட்சியின் கொள்கை விளக்கப் பாடகராகவும் இருந்தவர். இவர் சில திரைப்படங்களுக்கும் பாடல்கள் பாடியுள்ளார்.\nSection::::வாழ்க்கை.\nஇவர் திருநெல்வேலி மாவட்டம், சங்கரன்கோவிலைச் சேர்ந்தவர். இவரின் தந்தை பெயர் பழனிச்சாமி. வறுமை காரணமாக எட்டாம் வகுப்போடு படிப்பை பாதியில் நிறுத்தி தன் தந்தையுடன் நெசவுத் தொழிலில் ஈடுபட்டுவந்தார். திருவுடையானுக்கு சங்கர ஆவுடையம்மாள் என்ற மனைவியும் இரு மகள்களும், ஒரு மகன் உள்ளனர். விசைத்தறி தொழிலாளியாக இருந்த திருவுடையான் ஓவியக்கலை மீது ஆர்வம் கொண்டதால். ஆரம்பத்தில் விளம்பர தட்டிகளில் எழுதிவந்தார்.\n\nSection::::பாடகராக.\nபொதுவுடமை இயக்கத்தால் ஈர்க்கப்பட்டு, அதில் இணைந்து பணியாற்றியபோது தொழிலாளர்களைப் பற்றிய கிராமியப் பாடல்களை எழுதி, தானே இசையமைத்து பாடத் தொடங்கினார். திருநெல்வேலி ம.தி.தா. இந்து மேல்நிலைப் பள்ளி மைதானத்தில் 1993 இல் முதன்முதலாக, கலை இரவு மேடையில் பாடத் தொடங்கினார். விரைவில் தமிழ்நாட்டின் பல பகுதிகளிலும் அவரது குரல் ஒலிக்கத் தொடங்கியது. பெரும்பாலான பொதுவுடமைக் கட்சி மாநாட்டு, கட்சி நிகழ்ச்சிகளில் இவரது பாடலுடன் விழா தொடங்கும். இவ்வாறு சமூகம் மீதும், பொதுவுடமை இயக்கம் மீதும் ஆர்வம் கொண்டு பல்வேறு பாடல்களைப் பாடியுள்ளார். காசி ஆனந்தன், ஏகாதசி, நவகவி, ரமணன் போன்றவர்கள் எழுதிய பாடல்களை முழுமையாக உள்வாங்கி, உணர்வுடன் பாடுவார். தானே மிருதங்கம், தபேலா போன்ற இசைக்கருவிகளை இசைத்து கிராமியப் பாடல்களை பாடிவந்தார்.\n\nSection::::திரைப்படங்களில்.\nஇவர் திரைப்படங்களிலும் பாடியுள்ளார். விருமாண்டி, மத யானைக் கூட்டம், மயில், களவாடிய பொழுதுகள் போன்ற திரைப்படங்களில் பாடியுள்ளார்.\n\nSection::::இறப்பு.\n2016 ஆகத்து 28 இரவு சேலத்தில் இருந்து மகிழுந்தில் ஊர் திரும்பிக்கொண்டிருந்தபோது நிகழ்ந்த நேர்ச்சியின் காரணமாக உயிரிழந்தார்.\n"}
{"id": "313010", "url": "https://ta.wikipedia.org/wiki?curid=313010", "title": "ஆல்ஃபா-புரொப்பியோலாக்டோன்", "text": "ஆல்ஃபா-புரொப்பியோலாக்டோன்\n\nα-புரொப்பியோலாக்டோன் \"(α-Propiolactone)\" என்பது (CHO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் 2-மெத்தில்- α-லாக்டோன் என்ற பெயராலும் அழைக்கப்படுகிறது. இலாக்டோன் குடும்பத்தில் இச்சேர்மம் ஒரு மூன்று வளைய உறுப்பினராகும். 2-புரோமோ புரொப்பியோனேட்டு எதிர்மின் அயனியிலிருந்து α- புரொப்பியோலாக்டோனைப் பெற முடியும் . வாயு நிலையில் 2-குளோரோபுரொப்பியோனிக் அமிலம் சிதைவடையும் போது இடைநிலை விளைபொருளாக இது கிடைக்கிறது \n\n"}
{"id": "313032", "url": "https://ta.wikipedia.org/wiki?curid=313032", "title": "ஆக்சாலிக் நீரிலி", "text": "ஆக்சாலிக் நீரிலி\n\nஆக்சாலிக் நீரிலி அல்லது ஈத்தேன்டையாயிக் நீரிலி (Oxalic anhydride) என்பது CO என்ற மூலக்கூற்று வாய்ப்பாடு கொண்ட ஒரு கருத்தியலான வேதிச் சேர்மமாகும். ஆக்சாலிக் அமிலத்தினுடைய நீரிலி அல்லது எத்திலீன் ஆக்சைடினுடைய இரு மடங்கு கீட்டோன் என்று இச்சேர்மம் கருதப்படுகிறது. மேலும் இச்சேர்மத்தை கார்பனுடைய ஆக்சைடு என்ற பொருளில் ஆக்சோ கார்பன் என்றும் கருதலாம்.\n\n2009 ஆம் ஆண்டு தரவுகளின்படி அதுவரை ஆக்சாலிக் நீரிலி என்ற சேர்மம் கண்டறியப்படவில்லை. எனினும், 1998 ஆம் ஆண்டில் பி. சிடாராசோலினியும் பிறரும் ஈராக்சேன் நாற்கீட்டோனை (C4O6) தொகுத்தல் முறையில் தயாரித்துத் தெரிவித்தனர். இச்சேர்மத்தை ஆக்சாலிக் நீரிலியின் வளைய இருபடியாகப் பார்க்க முடியும் . சில ஆக்சலேட்டுகளின் வெப்பச் சிதைவின் போதும், ஆக்சாலில்குளோரைடின் வேதியொளிர்வு வினைகளின் போதும் கண நேரத்தில் தோன்றி மறையும் ஒரு இடைநிலை விளைபொருளே ஆக்சாலிக் நீரிலி என்பதை உய்த்துணரவியலும்.\n\n"}
{"id": "313033", "url": "https://ta.wikipedia.org/wiki?curid=313033", "title": "பிராண்டில் எண்", "text": "பிராண்டில் எண்\n\nபிராண்டில் எண் (Prandtl Number - Pr) அல்லது பிராண்டில் இனம் (Prandtl Group) என்பது ஒரு பரிமாணமற்ற எண்ணாகும். இவ்வெண் செருமானிய இயற்பியலாளராக லுட்விக் பிராண்டில் என்பவரின் பெயரால் வழங்கப்படுகிறது. பொதுவாக, உந்த விரவல் திறனுக்கும் (Momentum Diffusivity) வெப்ப விரவல் திறனுக்குமான (Thermal Diffusivity) விகிதமாக இவ்வெண் வரையறுக்கப்படுகிறது. அதாவது, பிராண்டில் எண் கீழ்க்காணும் விதத்தில் கணக்கிடப்படும்:\n\nஇங்கு:\n"}
{"id": "313054", "url": "https://ta.wikipedia.org/wiki?curid=313054", "title": "மாஃபா பாண்டியராஜன்", "text": "மாஃபா பாண்டியராஜன்\n\nமாஃபா பாண்டியராஜன் என்பவர் ஒரு தமிழ்நாட்டு பாரதீய ஜனதா கட்சியின் முன்னாள் அரசியல்வாதி ஆவார். இவர் தமிழ்நாட்டு அமைச்சரவையில் ஆகத்து 30, 2016 அன்று பள்ளிக்கல்வி, இளைஞர் நலன் மற்றும் விளையாட்டுத் துறை அமைச்சராக நியமிக்கப்பட்டார்.\n\nSection::::அரசியல் வாழ்க்கை.\nஇவர் முதலில் பாரதிய ஜனதா கட்சியில் இருந்து தன் அரசியல் வாழ்வைத் துவக்கினார். பின்னர் தேமுதிக வில் இணைந்து 2009 ஆண்டு நடந்த மக்களவைத் தேர்தலில் விருதுநகர் மக்களவைத் தொகுதியில் போட்டியிட்டு தோல்வி அடைந்தார். 2011 ஆம் ஆண்டு நடந்த தமிழக சட்டமன்றத் தேர்தலில் விருதுநகர் சட்டமன்றத் தொகுதியில் வெற்றி பெற்று முதல்முறையாக சட்டமன்ற உறுப்பினர் ஆனார். பின்னர் சில ஆண்டுகளில் தேமுதிக தலைமைமீது அதிருப்தியுற்று, முதல்வர் ஜெயலலிதாவை சந்தித்து ஆதரவு தெரிவித்து, பேரவையில் தேமுதிக அதிருப்தி உறுப்பினராக செயற்பட்டார். 2016 ஆண்டு சட்டப்பேரவைத் தேர்தலுக்கு முன்பாக அதிமுகவில் இணைந்து, ஆவடி சட்டமன்றத் தொகுதியில் போட்டியிட்டு வெற்றி பெற்றார். 2016 ஆகத்து 30 அன்று தமிழக அமைச்சரவையில் அமைச்சராக சேர்க்கப்பட்டார். அ.தி.மு.க வில் உள்கட்சி பிரச்சனை ஏற்பட்டபோது இவர் ஓ. பன்னீர்செல்வம் தலையைிலான புரட்சித் தலைவி அம்மாஅணியில் இணைந்து செயல்பட்ட காரணத்தால் சசிகலாவால் கட்சியில் இருந்து நீக்கப்பட்டதாக அறிவிக்கப்பட்டார். இதனால் 2017 பெப்ரவரி 16 அன்று எடப்பாடி கே. பழனிச்சாமி தலைமையில் அமைந்த புதிய அமைச்சரவையில் பாண்டியராஜன் சேர்க்கப்படவில்லை.\nSection::::இரண்டாம் முறையாக அமைச்சர்.\nஅதிமுகவின் எடப்பாடி பழனிச்சாமி அணியும் ஓ பன்னீர் செல்வம் அணியும் 2017 ஆகத்து 21 இல் இணைந்ததை அடுத்து ஏற்பட்ட ஒப்பந்தத்தின்படி அமைச்சரவையில் மாற்றம் செய்யப்பட்டது அதன்படி மாஃபா பாண்டியராஜன் மீண்டும் அமைச்சரவையில் சேர்த்துக் கொள்ளப்பட்டு அவருக்கு தமிழ் வளர்ச்சித் துறை ஒதுக்கப்பட்டது.\n"}
{"id": "313057", "url": "https://ta.wikipedia.org/wiki?curid=313057", "title": "குவி மேகம்", "text": "குவி மேகம்\n\nகுவி மேகம் (\"Cumulus cloud\") என்பது பூமியின் மேல் பகுதியிலிருந்து 400 கிலோ மீற்றர்கள் முதல் 1000 கிலோ மீற்றர்கள் உயரத்தில் குவியல் குவியலாக காணப்படும் மேகக்கூட்டம் ஆகும். லத்தீன் மொழி வார்த்தையான \"குமுலோஸ்\" என்பதற்கு குவியல் என்று பொருள் கொள்ளப்படுகிறது. இம்மேகத்தின் அருகில் விமானங்கள் செல்லும்போது வேகமாக மேல்நோக்கி உந்தப்படுகிறது, பின்னர் கீழ்நோக்கி தள்ளப்பட்டு விமானத்தை நிலைகுலையச் செய்கிறது.\n\n"}
{"id": "313067", "url": "https://ta.wikipedia.org/wiki?curid=313067", "title": "அங்கித் சர்மா", "text": "அங்கித் சர்மா\n\nஅங்கித் சர்மா \"(Ankit Sharma)\" (பிறப்பு: 20 ஜூலை 1992)ஒரு நீளந்தாண்டலில் போட்டியிடும் இந்தியத் தடகள வீரர் ஆவார். இவர் தேசியப் பதிவின்படி, இந்திய ஆடவர் தடகளப் போட்டியில் கஜக்தானில் ஜி. கொசனோவா நினைவு அரங்கத்தில்8.19 மீ தாண்டியுள்ளார்.\n\n"}
{"id": "313072", "url": "https://ta.wikipedia.org/wiki?curid=313072", "title": "ஆரோக்கிய இராஜீவ்", "text": "ஆரோக்கிய இராஜீவ்\n"}
{"id": "313074", "url": "https://ta.wikipedia.org/wiki?curid=313074", "title": "கணபதி கிருஷ்ணன்", "text": "கணபதி கிருஷ்ணன்\n\nகணபதி கிருஷ்ணன் \"(Ganapathi Krishnan)\" (born 24 June 1989) ஓர் இந்திய தடகள வீரர் ஆவார். இவர் பந்தயநடையில் போட்டியிடும் தமிழ்நாட்டு கிருஷ்ணகிரி மாவட்டக் கோன் கவுண்டனூர்க்காரர் ஆவார்.\n"}
{"id": "313078", "url": "https://ta.wikipedia.org/wiki?curid=313078", "title": "ஜின்சன் ஜான்சன்", "text": "ஜின்சன் ஜான்சன்\n\nஜின்சன் ஜான்சன் \"(Jinson Johnson)\" (பிறப்பு: 15 மார்ச் 1991) ஒரு குறுந்தொடரோட்டத்தில் போட்டியிடும் இந்தியத் தடகள வீரர் ஆவார். இவர் வழக்கமாக 800மீ ஓட்டப் பந்தயத்தில் போட்டியிடுகிறார், இவர் இப்பந்தயத்தில் 2015 ஒலிம்பிக்கில் கலந்துகொள்ள தேர்வு செய்யப்பட்டுள்ளார்.\n"}
{"id": "313081", "url": "https://ta.wikipedia.org/wiki?curid=313081", "title": "ஜிசுனா மாத்தியூ", "text": "ஜிசுனா மாத்தியூ\n\nஜிசுனா மாத்தியூ \"(Jisna Mathew)\"' (பிறப்பு: 7 ஜனவரி 1999) கேரளாவைச் சேர்ந்த ஓர் இந்தியப் பெண் குறுந்தொடரோட்ட வீரர் ஆவார். இவர் தேசிய இளையோர் தடகளப் போட்டியில் தங்கப் பதக்கம் பெற்றதால் உலக இளையோர் சந்திப்புக்குத் தேர்வு செய்யப்பட்டார்.. பிரேசிலில் இரியோ டி செனீரோவில் நடக்கும் 2016 கோடைக்கால ஒலிம்பிக்கில் இந்தியா சார்பில் பேராளியாகக் கலந்துகொள்ளுகிறார்.\n"}
{"id": "313085", "url": "https://ta.wikipedia.org/wiki?curid=313085", "title": "ம. இரஞ்சித்", "text": "ம. இரஞ்சித்\n\nஇரஞ்சித் மகேசுவரி (Renjith Maheśwary) அல்லது ம.இரஞ்சித் (பிறப்பு 30 ஜனவரி 1986) ஓர் இந்திய முத்தாண்டல் வீரர் ஆவார். இவர் கேரள மாநிலக் கோட்டயத்தைச் சேர்ந்தவர்.\n"}
{"id": "313092", "url": "https://ta.wikipedia.org/wiki?curid=313092", "title": "விகாசு கவுடா", "text": "விகாசு கவுடா\n\nவிகாசு கவுடா \"(Vikas Gowda)\" (கன்னடம்:ವಿಕಾಸ್ ಗೌಡ) (born 5 July 1983) ஓர் இந்திய வட்டெறி வீரரும் குண்டெறி வீரரும் ஆவார்]]. இவர் மைசூரில் பிறந்து அமெரிக்காவில் மேரிலாந்தில் வளர்ந்தவர். இவரது தந்தையார் இந்திய ஒலிம்பிக் தடகளக் குழு பயிற்சியாளர்.\n\n"}
{"id": "313095", "url": "https://ta.wikipedia.org/wiki?curid=313095", "title": "பாவாடைராயன்", "text": "பாவாடைராயன்\n\nபாவாடைராயன் தமிழ் மக்களின் காவல் தெய்வங்களில் முக்கியமான ஆண் காவல் தெய்வம் ஆகும். தமிழகக் கிராமப்புறங்களில் மிகவும் கொண்டாடப்படும் தெய்வங்களில் குறிப்பிடத்தக்கவர். பார்வதியின் அவதாரமான அங்காளபரமேஸ்வரியின் மகனாக போற்றப்படும் தெய்வமும் இவராகும். தமிழ் நாட்டில் உள்ள பெரும்பாலான அங்காளபரமேஸ்வரி ஆலயங்களில் அன்னையின் மடியில் அமர்ந்திருக்கும் சிறப்பு பெற்ற காவல் தெய்வம் பாவாடைராயன் மட்டுமே.\n\nSection::::தொன்ம வரலாறு.\nSection::::சிவனின் பரதேசி வாழ்க்கை.\nபுராண காலத்தில் உலகை ஆளும் சக்தி தேவி, பார்வதியாக அவதாரம் எடுத்தார். அப்போது சிவபெருமானைப் போலவே படைப்பு கடவுளான பிரம்மனுக்கும் ஐந்து தலைகள் இருந்தன. அதனால் குழம்பிய பார்வதி தேவி, தமது கணவர் சிவபெருமான் என்று நினைத்து பிரம்மனின் பாதங்களில் விழுந்து வணங்கினாள். பின்னர், உண்மையை அறிந்து வருந்திய பார்வதி, பிரம்மனுக்கும் ஐந்து தலைகள் இருப்பதனால் தானே இந்த குழப்பம் என்று எண்ணி, சிவனை வணங்கி, பிரம்மனின் ஐந்தாவது தலையை துண்டித்து விடுமாறு வேண்டினாள். அதை ஏற்று சிவனும் பிரம்மனின் ஒரு தலையைக் கொய்துவிட்டார். பிரம்மன், ஒரு பிராமணன் என்பதால் சிவனுக்கு பிரம்மஹத்தி தோஷம் ஏற்பட்டுவிட்டது. மேலும், நான்கு தலையுடன் இருந்த பிரம்மன், தன்னுடைய ஐந்தாவது தலை சிவனின் கைகளிலே ஒட்டி கொள்ளட்டும் என்றும், பரதேசி கோலத்தில் ஊர் ஊராக திரிந்து பிச்சை எடுத்து உண்ண வேண்டும் என்றும் சாபம் அளித்தார். அந்த சாபத்தினால், சிவன் பரதேசி கோலத்தில் ஊர் ஊராக சுற்றி திரிந்து பிச்சை எடுத்து உண்டார். எனினும், அவருக்கு கிடைக்கும் பிச்சை உணவில் பாதியை, அவர் கையில் ஒட்டி இருந்த பிரம்மனின் தலையான கபாலம் உட்கொண்டுவிடும். இதனால் சிவன் கடும் பசியுடனும், கையில் ஒட்டி கொண்ட கபாலத்துடனும் ஊர் ஊராக சுடுகாடு முழுவதும் அலைந்து திரிந்து சாம்பலில் படுத்து உறங்கினார்.\nSection::::பாவாடைராயன் தோற்றம்.\nஅந்த கால கட்டத்தில், கல்விக்காடு என்ற தலத்தின் தலைவனாக இருந்தவன் பெத்தாண்டவன். பல இடங்களுக்கும் சென்று கொள்ளை அடித்து, குடிகளைச் சாய்த்து, அதன் மூலம் கிடைக்கும் பொருட்களை, தமது குடிமக்களுக்கு வழங்கி ஆட்சி புரிந்து வந்தான். எல்லாச் செல்வங்களையும் பெற்றிருந்த பெத்தாண்டவனுக்கு, தமது குலம் தழைக்க ஒரு குழந்தை இல்லையே என்ற ஏக்கம் நீண்ட காலமாக இருந்து வந்தது. ஆகவே, அவனும் அவனது மனைவி பெத்தாண்டச்சியும், தங்களுக்குக் குழந்தை வேண்டி தினமும் சிவனைப் வணங்கி வந்தனர். அப்போது ஒரு நாள், பரதேசி கோலத்தில் திரிந்து கொண்டிருந்த சிவன், அவர்கள் வீட்டு வாசலில் நின்று பிச்சை வேண்டினார். வந்திருப்பவர் சிவன் என்று பெத்தாண்டச்சிக்கு தெரியவில்லை. ஆனாலும் பரதேசி வடிவத்தில் இருந்த சாமியார் முகத்தில் இருந்த சிவ களையைக் கண்டாள். உடனே தங்கள் குலம் தழைக்கக் குழந்தைப் பேறு வேண்டுமென அவரிடம் வேண்டினாள். அந்த வேண்டுதலுக்கு செவி சாய்த்து, விபூதியை வழங்கிய சிவன், அதை உண்டால் அவர்கள் குலம் தழைக்க ஒரு புத்திரன் பிறப்பான், அவனால் வம்சம் புகழ் அடையும், அவனும் உலகப்புகழ் பெற்றவனாக விளங்குவான் என்றும் ஆசீர்வதித்து சென்றார்.\n\nசிவனின் வாக்குப்படி, சிறிது காலம் கழித்து பெத்தாண்டவன் - பெத்தாண்டச்சி தம்பதிக்கு அழகும், களையும் நிறைந்த ஆண் புத்திரன் ஒருவன் பிறந்தான். அவனுக்கு தங்கள் ஊரை காப்பவன் என்று பொருள்படும், \"கல்விகாத்தான்\" என்ற பெயரிட்டு வளர்த்து வந்தனர்.\n\nஅவனுடைய ஐந்தாவது வயதில், அவனுக்கு கல்வி, கலை, வீர விளையாட்டுகளுக்கான பயிற்சிகள் அனைத்தும் அளிக்கப்பட்டது. அவன், அவை அனைத்திலும் ஆர்வத்துடன் கற்று தேர்ந்தான். அவனுக்கு குறிப்பிட்ட வயது வந்தவுடன், தந்தை பெத்தாண்டவன் மக்களைக் காப்பதற்காக, குலத்தொழிலை ஏற்றுகொள்ளப் பணித்தான். ஆனால், கொள்ளை அடிப்பது, குடிகளை சாய்ப்பது, உயிர்களை கொல்வது போன்ற பழி நேரும் தொழில்களை செய்வதற்கு கல்விகாத்தானுக்கு மனமில்லை. தந்தையை எதிர்த்துப்பேச முடியாமலும், அவருடைய ஆத்திரத்திற்கு ஈடு கொடுக்க முடியாமலும் அங்கிருந்து தப்பித்துக் கால் போனபோக்கில் ஓடினான்.\n\nSection::::அங்காளியின் ஆணை.\nஓடினவன் அடர்ந்த வனப்பகுதிக்குள் வந்தான். அமாவாசை இரவு என்பதால் சூழ்ந்திருந்த இருட்டாலும், காட்டு மிருகங்கள் எழுப்பிய சத்தத்தாலும் பயந்து தவித்த பொழுது, கண்ணை பறிக்கும் சோதி ஒன்றைக் கண்டான். கொள்ளிவாய் பிசாசாக இருக்குமோ என அவன் அஞ்சிய பொழுது ஒரு பெண் குரல், ”மகனே! அஞ்சாதே! நான் தான் ஆதி சக்தியான அங்காளபரமேஸ்வரி! உனக்கு நான் துணை புரிவேன்” என்றொலித்தது. மேலும் அக்குரல் இரவு முடிவதற்குள், தனக்கு (அங்காள பரமேசுவரி) ஒரு ஆலயம் எழுப்பி கும்பாபிஷேகம் நடத்தவும் அவனைப் பணித்தது. அன்னையின் ஆசியுடன் அந்த வேண்டுதலை கல்விகாத்தான் நிறைவேற்றி எழுப்பிய ஆலயமே மேல்மலையனூர் அங்காளபரமேஸ்வரி ஆலயமாக விளங்குகிறது.\n\nSection::::மேல்மலையனூர் அங்காளபரமேஸ்வரி ஆலயம்.\nஇதனால் உள்ளம் மகிழ்ந்த அன்னை அங்காளபரமேஸ்வரி, அவனிடம் மேலும் ஒரு சோதனை வைத்தாள். அதையும் ஏற்ற கல்விகாத்தான் தன்னுடைய குடலையும் உள்நாக்கையும் பிடுங்கி அன்னை தனது கரத்தால் தொட்டு வைத்த பாவாடையில் சமர்ப்பித்தான். அம்மன் அவனைத் தனது மகனாக ஏற்றுத் தூக்கி முத்தமிட, அவனுக்கு அம்மனின் ஆங்கார சக்தி உடல் முழுவதும் பரவி தெய்வ அம்சம் கிடைக்க பெற்றான். அம்மன் அவனுக்கு பாவாடைராயான் என்றும் பெயர் சூட்டினாள்.\n\nSection::::குலதெய்வமான பாவாடைராயன்.\nஅங்காளபரமேஸ்வரி தனது கோயில்களில் எல்லாம் பாவாடைராயனுக்கும் சன்னதி இருக்கும், பக்தர்கள் ஆடு, கோழி, பன்றி போன்றவற்றை பலியிட்டு வழிபடுவார்கள், அவன் பாமர மக்கள் பலருக்குக் குலதெய்வமாக விளங்குவான் என்று பாவாடைராயனுக்கு வரம் அளித்தாள். மேல்மலையனூர் அங்காளபரமேஸ்வரி ஆலயத்தின் உள் பிரகாரத்தில் அம்மனுக்கு அருகிலேயே அமர்ந்து பாவாடைராயன் பக்தர்களுக்கு அருள்தருகிறார். மேலும், கோயிலுக்கு வெளியே அம்மனுக்கு எதிரே தமது மனைவியரான முத்துநாச்சியார் மற்றும் அரியநாச்சியாருடன் காவல் புரிகிறார்.\n\nSection::::பருதேசியப்பரும் பாவாடைராயரும்.\nபாவாடைராயன் ஒருமுறை சிவனை சிறைவைத்தாக ஒரு கதையும் சொல்லப்படுகிறது. பரதேசி கோலத்தில் ஊர் ஊராக திரிந்த சிவன், ஒரு நாள் இரவு நேரத்தில் சிதம்பரத்தை அடுத்துள்ள வல்லம்படுகை என்ற ஊருக்கு வந்துள்ளார். அப்போது அங்கே காவல் செய்து கொண்டிருந்த பாவாடைராயன், சிவனை வேற்று நாட்டு உளவாளி என்று நினைத்து சிறையில் அடைத்து விடுகிறார். மறுநாள் காலையில், அவரை விசாரணை செய்வதற்காக பாவாடைராயன் வந்தார். சிறையில், தனது சுயரூபத்தில் இருந்த சிவனை கண்டு திகைத்து போன பாவாடைராயன், மனம் வருந்தி சிவனின் பாதம் பணிந்து மன்னிப்பு கோரினார். சிவனும் மன்னிப்பு அளித்தார். எனினும் மனம் வருந்திய பாவாடைராயனைக் கண்ட சிவன், அவன் மனம் நிம்மதி அடையும் வகையில், இந்தத் தலத்தில் தனக்கு காவல் தெய்வமாக இருக்கும் வரம் அளித்தார். அன்று முதல், அங்கு பருதேசியப்பராக சிவனும், அவருக்கு காவல் தெய்வமாக பாவாடைராயனும், வணங்குபவர்களுக்கு அருள்தருகின்றனர்.\n\nSection::::அற்புதங்கள்.\nஇந்தியாவை ஆண்ட ஆங்கிலேயர்கள், 17-ம் நூற்றாண்டில் கடலூர் மாவட்டத்தில் ரயில் பாதை அமைக்க தொடங்கினர். அப்போது வல்லம்படுகை பருதேசியப்பர் பாவாடைராயர் சந்நிதியை இடித்து விட்டு அங்கே ரயில் பாதை அமைக்க திட்டமிடப்பட்டது. அதன்படி, கோயிலுக்கு முன்னர், சிறிது தூரம் வரை தண்டவாளங்கள் பதிக்கப்பட்டன. மறுநாள், கோயிலை இடிக்க முடிவு செய்து, அந்த இடத்தில் பதிப்பதற்காக தண்டவாளங்கள் கொண்டு வரப்பட்டன. அதற்கு மறுநாள், அங்கு போடப்பட்டிருந்த தண்டவாளங்கள் அனைத்தும் வேறு இடத்தில் தூக்கி வீசப்பட்டுகிடந்தன. அதை அறியாத அதிகாரிகள், மீண்டும் தூக்கி வீசப்பட்ட தண்டவாளங்களை அதே இடத்தில் கொண்டு வந்து போட்டனர். மறுபடியும், முன்பு போலவே தண்டவாளங்கள் பெயர்ந்து தூக்கி வீசப்பட்டுகிடந்தன. எனினும் மீண்டும் அந்த இடத்தில் தண்டவாளங்கல் பதிப்பதற்காக பள்ளம் தோண்ட ஆணை இட்ட ஆங்கிலேய பொறியாளரின் கண் பார்வை பறிபோனது. இதனால் அதிர்ச்சி அடைந்த ஆங்கிலேய அதிகாரிகள், கோயிலை இடிக்கும் திட்டத்தைக் கைவிட்டு, கோயிலுக்கு சற்றுத் தள்ளி ரயில் பாதை திட்டத்தை மாற்றி அமைத்தனர். மேலும், சிவனின் காவல் தெய்வமாக விளங்கிய பாவாடைராயனின் கோபமே இதற்கு காரணம் என்று அறிந்து கொண்ட அதிகாரிகள், அவரது கோபத்தைத் தணிக்கும் வகையில், அவரது வாகனமான வெள்ளைக் குதிரை சிலை ஒன்றை கோயிலில் அமைத்து பரிகாரம் தேடிக்கொண்டனர்.\n\nSection::::சிறப்புகள்.\nகாவல் தெய்வங்களிலேயே யாருக்கும் இல்லாத சிறப்பு பாவாடைராயனுக்கு மட்டுமே உண்டு. பொதுவாக, காவல் தெய்வங்கள் அனைத்தும் கோயில் பிரகாரங்கள் மற்றும் வெளிப்புறங்களில் மட்டுமே அமைக்க பட்டிருக்கும். ஆனால், பாவாடைராயனுக்கு மட்டுமே அங்காளபரமேஸ்வரியின் மடியில் குழந்தையாக அமர்ந்திருக்கும் சிறப்பு உண்டு. மேலும் அங்காளபரமேஸ்வரி, தமது மகனாகவே பாவாடைராயனை ஏற்றுக்கொண்டு தமது மடியில் இடம் கொடுத்துள்ளார்.\n\nSection::::ராயன்புரம் ராயபுரமான கதை.\nபாவாடைராயன் ஒருமுறை சிவனை சிறைவைத்தாக ஒரு கதையும் சொல்லப்படுகிறது. பரதேசி கோலத்தில் ஊர் ஊராக திரிந்த சிவன், ஒரு நாள் இரவு நேரத்தில் சிதம்பரத்தை அடுத்துள்ள வல்லம்படுகை என்ற ஊருக்கு வந்துள்ளார். அப்போது அங்கே காவல் செய்து கொண்டிருந்த பாவாடைராயன், சிவனை வேற்று நாட்டு உளவாளி என்று நினைத்து சிறையில் அடைத்து விடுகிறார். மறுநாள் காலையில், அவரை விசாரணை செய்வதற்காக பாவாடைராயன் வந்தார். சிறையில், தனது சுயரூபத்தில் இருந்த சிவனை கண்டு திகைத்து போன பாவாடைராயன், மனம் வருந்தி சிவனின் பாதம் பணிந்து மன்னிப்பு கோரினார். இருந்தாலும், சிவபெருமானை சிறைவைத்ததால், சிவ நிந்தனை ஆகிவிட்டது. இந்த சிவ நிந்தனையிளிருந்து விடுபட, சிவபெருமானிடம் பரிகாரம் வேண்டினான் பாவாடைராயன்.அதை கேட்டு மனம் இறங்கிய ஈசன், வடக்கில் ஆதிபுரிக்கு (தற்போதைய திருவொற்றியூர்) அருகே, பனஞ்சாலை என்ற தலம் ஒன்று உள்ளது. அங்கு பனைம்மர நிழலில் காளி தேவி, அருவமாக இருந்து ஆட்சி செய்து கொண்டிருக்கிறாள். அங்கே சென்று நீ அவளுக்கு காவல் செய்தால் சிவா நிந்தனை அகலும் என்று கூறினார்.\n\nஅதை கேட்ட பாவாடைராயன், பனஞ்சாலையை அடைந்தான். சிவன் கூறியபடி, பனைமர நிழலில் காளியின் சிரித்த குரலை கேட்டு மகிழ்ந்து, அந்தத் திசையை நோக்கி வணங்கினான். காளியும் ஆசி வழங்கினால். அதனா, பாவாடைராயன் தமது படை, பட்டாளம் என அனைவரையும் அழைத்து வந்து பனஞ்சோலையில் குடி அமர்த்தி, அங்கே காளிக்கு காவலனாகப் பனி செய்து கொண்டு வருகிறான்.\n\nபாவாடைராயனும் அவனுடைய மக்கள் அனைவரும் குடிகொண்ட இடத்திற்கு ராயன்புரம் என பெயர் உருவானது. அதுவே பின்னர் ராயபுரமாக மாறியது. காளி தேவிக்கு பாவாடைராயன் காவல் புரிந்த இடம் தற்போதய \"ராயபுரம் கல்மண்டபனம் அங்காளபரமேஸ்வரி அம்மன் ஆலயம்\"\n\nSection::::போகர் பாடலில் பாவாடைராயன்.\nபோகர் 7000 சப்த காண்டம் 5633 ஆம் பாடல்\n\nSection::::மாரியம்மன் தாலாட்டில் பாவாடைராயன்.\nபாவாடை ராயனைப் பற்றி மாரியம்மன் தாலாட்டில் ஐந்து இடங்களில் வருகின்றது. \n\n\"பாவாடைராயனைத் தான் பத்தினியே தானழையும்\" என இரு இடங்களிலும்,\n\n\"பாவாடைராயனும் தான் பக்கத்திலே கொலுவிருந்தார்\" என்றொரு இடத்திலும்,\n\n\"பாவாடை ராயனும் பல தேவரும் வாழி\" என்றொரு இடத்திலும் வருகிறது. \n\nSection::::வழிபாடுகள்.\nநடுகல் மற்றும் மரங்களையே பாவாடைராயனாக வழிபடும் வழக்கம் தமிழ்நாட்டின் பெரும்பாலான இடங்களில் உள்ளது. ஒரு சில இடங்களில் மட்டுமே பாவாடைராயனுக்குத் தனியாக ஆலயங்கள் உள்ளன.\n\nநாகை மாவட்டம்.\n\n\n"}
{"id": "313096", "url": "https://ta.wikipedia.org/wiki?curid=313096", "title": "இலலித் மாத்தூர்", "text": "இலலித் மாத்தூர்\n\nஇலலித் மாத்தூர் \"(Lalit Mathur)\" (பிறப்பு: 18 திசம்பர் 1994) ஓர் இந்தியக் குறுந்தொடரோட்ட வீரர் ஆவார். இவர் 2016 இந்திய ஒலிம்பிக் ஆடவர் 400மீ குறுந்தொடரோட்டக் குழுவின் அறுவரில் ஒருவர்.\n"}
{"id": "313098", "url": "https://ta.wikipedia.org/wiki?curid=313098", "title": "குஷ்பீர் கவுர்", "text": "குஷ்பீர் கவுர்\n\nகுஷ்பீர் கவுர் \"(Khusbir Kaur)\" (பிறப்பு: 9 ஜூலை 1993) ஓர் இந்தியத் தடகள வீரர் ஆவார். இவர் 20 கி.மீ பந்தயநடைப் போட்டிகளில் கலந்துகொள்கிறார்.\n"}
{"id": "313101", "url": "https://ta.wikipedia.org/wiki?curid=313101", "title": "மூதாய் பூச்சி", "text": "மூதாய் பூச்சி\n\nமூதாய் பூச்சி (\"Red velvet mite\") சிவந்த மென் பட்டு துணி வகை போன்ற நிறத்தை ஒத்த ஒரு பூச்சியாகும். இப்பூச்சி சிலந்திதேள் வகுப்பில் சேருகிறது. இவை பெரும்பாலும் காயா மலரின் கொத்து கொத்தான பூக்களுக்கிடையில் பெரிய பூச்சியானவுடன் ஒட்டிக்கொள்கிறது. இப்பூச்சி உலகிலேயே பெரிய ஒட்டு உண்ணிப் பூச்சியாகும்.\n\n"}
{"id": "313102", "url": "https://ta.wikipedia.org/wiki?curid=313102", "title": "ம.இரா. பூவம்மா", "text": "ம.இரா. பூவம்மா\n\nமச்செத்திரா இராஜு பூவம்மா \"(Machettira Raju Poovamma)\" (பிறப்பு: 5 ஜூன் 1990) 400 மீ ஓட்டங்களில் பங்கு கொள்ளும் ஓர் இந்தியக் குறுந்தொடரோட்ட வீரர் ஆவார்.\n"}
{"id": "313104", "url": "https://ta.wikipedia.org/wiki?curid=313104", "title": "சகானா குமாரி", "text": "சகானா குமாரி\n\nசகானா குமாரி நாகராஜ் கோப்பர்கம்பி \"(Sahana Kumari Nagaraj Gobbargumpi)\" (பிறப்பு: 6 மார்ச் 1982) உயரந்தாண்டலில் பங்கேற்கும் ஓர் இந்தியத் தடகள வீரர் ஆவார். இவர் தேசியப் பதிவில் 1.92 மீ இலக்கு அடைந்தவராகப் பதியப்பட்டுள்ளார்.\n"}
{"id": "313126", "url": "https://ta.wikipedia.org/wiki?curid=313126", "title": "ஆற்றுச் சூழல்மண்டலம்", "text": "ஆற்றுச் சூழல்மண்டலம்\n\nஆற்றுச் சூழல்மண்டலம் (River ecosystem) என்பது, இயற்கைச் சூழலில் இயங்குகின்ற ஆறு ஒன்றின் சூழல்மண்டலம் ஆகும். இது, தாவரங்கள், விலங்குகள், நுண்ணுயிரிகள் ஆகியவற்றுக்கு இடையிலான இடைவினைகளையும், உயிரற்ற பௌதீக, வேதி இடைவினைகளையும் உள்ளடக்கும்.\n\nஆற்றுச் சூழல்மண்டலம், ஓடுநீர்ச் சூழல்மண்டலத்துக்கான முதன்மை எடுத்துக்காட்டு ஆகும். ஓடுநீர்ச் சூழல்மண்டலங்களுள் சில சதமமீட்டர்களே அகலமான நீரோடைகள் முதல் கிலோமீட்டர்க் கணக்கில் அகலம் கொண்ட பெரிய ஆறுகள் வரை உள்ளடங்குகின்றன. ஓடுநீர்ச் சூழல்மண்டலங்கள் ஒப்பீட்டளவில் தேங்கி நிற்கும் ஏரிகள், குளங்கள் ஆகியவற்றை உள்ளடக்கிய தேங்குநீர்ச் சூழல்மண்டலங்களில் இருந்து வேறுபட்டவை. இவ்விரண்டு வகைகளும் சேர்ந்து நன்னீர்ச் சூழல்மண்டலம் அல்லது நீர்ச் சூழல்மண்டலம் என அழைக்கப்படுகின்றன.\n\nஓடும் நீர் சூழலின் பின்வரும் இயல்புகள், பிற நீர்ச் சூழல் வாழிடங்களில் இருந்து தனித்துவமானவை.\n"}
{"id": "313127", "url": "https://ta.wikipedia.org/wiki?curid=313127", "title": "வெள்ளை வால் கழுகு வானூர்தி விபத்து", "text": "வெள்ளை வால் கழுகு வானூர்தி விபத்து\n\nவெள்ளை வால் கழுகு வானூர்தி விபத்து (\"Havørn Accident\") (\"நோர்வே மொழி:Havørn-ulykken\") ஒரு வானூர்தி விபத்தாகிய இது, 1936 ஆம் ஆண்டு, சூன் 16 இல், \"ஜங்கர்ஸ் யூ 52\" (\"Junkers Ju 52\") வகையை சார்ந்த வானூர்தி ஒன்று நோர்வேயின் ஒரு மூடுபனி மலைப் பகுதியில் விழுந்து நொறுங்கியது. 'நோர்வேஜியன் ஏர்லைன்ஸ்' (\"Norwegian Air Lines\") (பதிவு எண்:LN-DAE) நிறுவனம் இயக்கிய இவ்வானூர்தி, நோர்வேயின் இரண்டாவது பெரிய நகரமான பேர்கன் நகரிலிருந்து 'திரோம்சோ' (\"Tromsø\") நகருக்கு தொடர்ப் போக்குவரத்து சேவையை வழங்கிவந்தது.\n\nSection::::நிகழ்விடம்.\nஐரோப்பாவின் ஸ்கன்டிநேவிய தீபகற்பத்தின் மேற்குப்பகுதியில் அமைந்துள்ள நோர்வே நாட்டில் \"சோகன் ஒக் பிஜோர்டனே\" (\"Sogn og Fjordane\") எனும் நகராட்சிக்கு உட்பட்ட \"லிகெச்டேன்\" (\"Lihesten\") பிராந்தியத்தில் உள்ள, கைலீஸ்டத் (\"Hyllestad\") கிராமத்திலிருந்து கிழக்கே சுமார் 5 கிலோமீட்டர் (3.1 மைல்) தொலைவில் அமைந்துள்ள மூடுபனி மலைப் பகுதியில் இவ்விபத்து நிகழ்ந்துள்ளது.\n\nSection::::உயிரிழப்புகள்.\nநோர்வேயின், முதல் அபாயகரமான போக்குவரத்து வானூர்தி விபத்தாக கருதப்படும் இவ்விபத்து, விமானிகள் இணையாகத் திட்டமிட்டுப் பறக்க தவறியதால், கிழக்கில் மேலும் 15-முதல் 20 கிலோமீட்டர் (9.3 12.4 மைல் வரை) பறக்க உடனடியாக நிலப்பரப்புக்கு கட்டுப்படுத்தப்பட்ட (\"controlled flight into terrain (CFIT\") இந்த வானூர்தி விபத்தில், சேவைப் பணியாளர்கள் நால்வரும், பயணிகள் மூவரும், மொத்தமாக 7 பேர்கள் (பயணித்த அனைவரும்) பலியாயினர்.\n"}
{"id": "313130", "url": "https://ta.wikipedia.org/wiki?curid=313130", "title": "ஐஸ் ஏஜ் 5", "text": "ஐஸ் ஏஜ் 5\n\nஐஸ் ஏஜ் 5 அல்லது ஐஸ் ஏஜ்: கொலிசயன் கோர்ஸ் (\"Ice Age: Collision Course\") 2016ம் ஆண்டு வெளியான ஓர் அமெரிக்க முப்பரிமாண நகைச்சுவை கணிணி உயிரூட்டப்பட்ட சாகச திரைப்படம் ஆகும். புளூ ஸ்கை ஸ்டுடியோ தயாரிப்பில் மைக் தர்மீர் இயக்கத்தில் உருவாக்கப்பட்டது. இது ஐஸ் ஏஜ் தொடரில் ஐந்தாவது பாகமாகும்.\n\nஇத்திரைப்படம் சிட்னி திரைப்பட விழாவில் முதலில் சூன் 19, 2016ல் திரையிடப்பட்டது. சூலை 22, 2016ல் அமெரிக்காவில் வெளியானது எதிர்மறை கருத்துக்களை பெற்றாலும் சுமார் $370 மில்லியன் வருவாய் ஈட்டியது.\n\nSection::::கதைக்கரு.\nபல்லாயிரம் ஆண்டுகளுக்கு முன்னர் பூமியில் ஏற்பட்ட விண்கல் மோதல், மின்சார புயல்  தொடர்பில் அறிவுப்பூர்வமாகவும் நகைச்சுவையாகவும் திரைக்கதை அமையப்பெற்றுள்ளது.\n\nSection::::வருவாய்.\nஆகத்து 26, 2016 வரை உலகம் முழுவதும் $368.3 மில்லியன் டாலர்களையும் வட அமெரிக்காவில் மட்டும் 61.6 டாலர்களை ஈட்டியுள்ளது. இந்தியாவில் 1.6 மில்லியன் டாலர்களை வசூலித்துள்ளது.\n"}
{"id": "313133", "url": "https://ta.wikipedia.org/wiki?curid=313133", "title": "நவ கன்னியர்", "text": "நவ கன்னியர்\n\nநவ கன்னியர் என்பவர்கள் சைவ சமயத்தில் வழிபடப்படுகின்ற ஒன்பது கன்னிகள் ஆவார்கள். நவ என்றால் ஒன்பது என்று பொருளாகும். இவர்களை நவ சக்திகள் என்றும் அழைப்பர். சைவ சமயத்தில் சர்வபூதமணி, மனோன்மணி, பலப்ரதமணி, பலவிகரமணி, காலவிகாரணி, காளி, ரவுத்திரி, ஜேஷ்டை, வாமை ஆகியோர் நவ சக்திகளாவர்.\n\nSection::::நவ சக்தி வழிபாடு.\nஇந்த நவ கன்னியரை வழிபடுகின்ற முறைக்கு நவ சக்தி வழிபாடு என்று பெயர். சைவ சமய ஆதினங்களில் இந்த நவ சக்தி வழிபாடு சிறப்பாக நடைபெறுகிறது. ஆதினங்களுக்கு உட்பட்ட கோயில் ஒன்பது சிவாச்சாரியார்கள் இந்த வழிபாட்டில் கலந்து கொள்வார்கள். அவர்கள் ஒரே நேரத்தில் இறைவிகளின் பெயர்களை உச்சரித்து, மலர் தொடுத்து வழிபடுகின்றனர். \n"}
{"id": "313136", "url": "https://ta.wikipedia.org/wiki?curid=313136", "title": "லட்சுமி குபேர பூஜை", "text": "லட்சுமி குபேர பூஜை\n\nலட்சுமி குபேர பூசை என்பது நிலைத்த செல்வம் பெறுவதற்கு இந்துக்கள் செய்கின்ற பூசையாகும். இந்த பூசையில் சிவபெருமானின் நண்பரும், செல்வங்களின் அதிபதியுமான குபேரன் மற்றும் செல்வங்களின் அதிபதியான திருமகள் ஆகியோர்களை ஒன்றாக இணைத்து வழிபடுகின்றனர். \n\nஇந்த லட்சுமி குபேர பூசை செய்ய தீபாவளி ஏற்ற நாள் என நம்பப்படுகிறது. எனினும் வாரத்தில் வெள்ளிக்கிழமையில் அமர்த்தயோகம் கூடிய நேரத்தில் விரதம் இருந்து லட்சுமி குபேர பூசை செய்கின்றனர். \nமஞ்சள் பிள்ளையார் பிடித்தல், அதனை இலையில் வைத்து வழிபடல். பூசைக்கு லட்சுமி குபேரர் படமும், குபேர எந்திரமும் வைக்கப்படுகிறது. இவைகள் வடக்கு திசையில் வைக்கப்பட்டு முதலில் விநாயகர் துதியும், லட்சுமி, குபேர மந்திரங்களும் ஓதப்படுகின்றன. \n"}
{"id": "313137", "url": "https://ta.wikipedia.org/wiki?curid=313137", "title": "ரவி கே. சந்திரன்", "text": "ரவி கே. சந்திரன்\n\nரவி கே. சந்திரன் ஓர் இந்தியத் திரைப்பட ஒளிப்பதிவாளரும், திரைப்பட இயக்குனரும் ஆவார். இவர், பிரியதர்சன், மணிரத்னம், ராஜீவ் மேனன், சஞ்சய் லீலா பன்சாலி, ஏ. ஆர். முருகதாஸ் உள்ளிட்ட இந்தியாவின் முன்னணி இயக்குனர்கள் பலருடன் இணைந்து பணியாற்றியுள்ளார். சிறந்த ஒளிப்பதிவுக்காக, இரண்டு முறை பிலிம்பேர் விருதையும், ஒருமுறை தென்னிந்திய பிலிம்பேர் விருதையும் பெற்றுள்ளார். ஜீவா, துளசி நாயர் நடித்த யான் திரைப்படத்தை இயக்கியவர் ஆவார்.\n\nSection::::வாழ்க்கைக் குறிப்பு.\nSection::::தனிப்பட்ட வாழ்க்கை.\nரவி கே. சந்திரன், தமிழ்த் திரைப்படத்துறையின் குறிப்பிடத்தக்க ஒளிப்பதிவாளர்களில் ஒருவரான ராமச்சந்திர பாபுவின் இளைய சகோதரர் ஆவார். ஹேமலதா என்ற பெண்ணை திருமணம் செய்து கொண்ட இவர் தற்போது தனது இரு மகன்களுடன் சென்னையில் வசித்து வருகிறார்.\n\n"}
{"id": "313141", "url": "https://ta.wikipedia.org/wiki?curid=313141", "title": "சயனோசன் குளோரைடு", "text": "சயனோசன் குளோரைடு\n\nசயனோசன் குளோரைடு \"(Cyanogen chloride)\" என்பது NCCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நேரியல், மூவணு போலி உப்பீனியான இச்சேர்மம் எளிதாகச் செறிவுட்டப்பட்ட ஒரு நிறமற்ற வாயு ஆகும். இதனுடன் தொடர்புடைய சயனோசன் புரோமைடு பொதுவாக ஆய்வகங்களில் பயன்படுத்தப்படுகிறது. அறை வெப்பநிலையில் திண்ம நிலையில் காணப்படும் சயனோசன் புரோமைடு பரவலாக உயிர் வேதியியல் பகுப்பாய்வுகளிலும் தயாரிப்புகளிலும் பயன்படுத்தப்படுகிறது.\n\nSection::::அமைப்பு.\nசயனோசன் குளோரைடு ClCN இணைப்புநிலை கொண்ட ஒரு மூலக்கூறு ஆகும். இவ்விணைப்பில் கார்பனும் குளோரினும் ஒற்றைப் பிணைப்பாலும், கார்பனும் நைட்ரசனும் முப்பிணைப்பாலும் பிணைக்கப்பட்டுள்ளன. தொடர்புடைய NCF, NCBr, NCI போன்ற பிற சயனோசன் ஆலைடுகளைப் போல சயனோசன் குளோரைடும் ஒரு நேரியல் மூலக்கூறு ஆகும்.\n\nSection::::தயாரிப்பு.\nசோடியம் சயனைடுடன் குளோரின் சேர்த்து ஆக்சிசனேற்றம் செய்வதனால் சயனோசன் குளோரைடு உற்பத்தி செய்யப்படுகிறது. ((CN)2) என்ற இடைநிலை சயனோசன் உருவாதல் வழியாக இவ்வினை நிகழ்கிறது.\n\nSection::::வேதிப்பண்புகள்.\nஓர் அமிலத்தின் முன்னிலையில் இச்சேர்மம் முப்படியாதல் வினைக்கு உட்பட்டு சயனூரிக் குளோரைடு என்ற பல்லினவளையச் சேர்மமாகிறது.\n\nதண்ணிருடன் சேர்த்து நீராற்பகுப்பு வினைக்கு உட்படுத்தினால் சயனோசன் குளோரைடு மெல்ல நீராற்பகுப்பு அடைந்து, நடுநிலை கார அமிலத்தன்மையில் (pH) சயனேட்டு அயனியையும் குளோரைடு அயனியையும் வெளியிடுகிறது.\n\nSection::::பயன்கள்.\nசல்போனைல் சயனைடுகள் தயாரிப்பதற்கான ஒரு முன்னோடிச் சேர்மமாக சயனோசன் குளோரைடு இருக்கிறது கரிமத் தொகுப்பு வினைகளில் குளோரோசல்போனைல் ஐசோசயனேட்டு ஒரு பயனுள்ள வினையாக்கியாகச் செயல்படுகிறது..\n\nSection::::பாதுகாப்பு.\nசி.கே என்று சுருக்க முறையில் அடையாளப்படுத்தப்படும் சயனோசன் குளோரைடு உயர் நச்சை விளைவிக்கக்கூடிய ஒரு இரத்த முகவராகும். வேதியியல் போர்முறையில் சயனோசன் குளோரைடை ஆயுதமாகப் பயன்படுத்த ஒருகாலத்தில் பரிசீலிக்கப்பட்டது. கண்கள் அல்லது சுவாச உறுப்புகளில் பட நேர்ந்தால் உடனடியாக காயத்தை ஏற்படுத்தக்கூடிய ஒரு சேர்மமாக சயனோசன் குளோரைடு உள்ளது. அயர்வு, தொடர்சளி (மூக்கு ஒழுகுதல்), தொண்டை வறட்சி, இருமல், குழப்பம், குமட்டல், வாந்தி, வீக்கம், உணர்விழப்பு, வலிப்பு, பக்கவாதம் மற்றும் மரணம் ஆகிய அறிகுறிகள் சயனோசன் குளோரைடு தொடர்பால் வெளிப்படுகின்றன . வாயு முகமுடிகளில் உள்ள வடிகட்டிகளிலும் ஊடுறுவக் கூடியது என்பதால் சயனோசன் குளோரைடு மிகவும் ஆபத்தனதாகக் கருதப்படுகிறது. பலபடியாகும் தன்மையையும் சிலசமயங்களில் தீவிரமாக வெடிக்கும் இயல்பையும் கருத்திற்கொண்ட அமெரிக்கப் பகுப்பாய்வின்படி சயனோசன் குளோரைடு நிலைப்புத்தன்மையற்றதாகக் கருதப்படுகிறது..\n\nவேதியியல் ஆயுதங்கள் கருத்தரங்கில் சயனோசன் குளோரைடு அட்டவனை மூன்றில் பட்டியலிடப்பட்டுள்ளது. இச்சேர்மத்தின் உற்பத்தி முழுவதும் வேதியியல் ஆயுதங்கள் தடுப்பு அமைப்பிற்கு கண்டிப்பாகத் தெரிவிக்கப்படல் வேண்டும்.\n\n"}
{"id": "313150", "url": "https://ta.wikipedia.org/wiki?curid=313150", "title": "வட்டப்பாறை அருவி", "text": "வட்டப்பாறை அருவி\n\nவட்டப்பாறை அருவி (Vattaparai Falls) என்பது தமிழ்நாட்டின், கன்னியாகுமரி மாவட்டம், பூதப்பாண்டி என்ற சிற்றூருக்கு ( அ. கு. எண் 629852) அருகில் உள்ள பாதுகாக்கப்பட்ட கீரிப்பாறை வனப்பகுதியில் பாயும் பழையாற்றின் ஒரு அருவியாகும். இது : 8°15.919′N 77°27.062′E﻿ / ﻿8.265317°N 77.451033°E﻿ / 8.265317; 77.451033, 40 மீ (130 அடி), உயரத்தில் உள்ளது. இது நாகர்கோயிலில் இருந்து 25 கி.மீ (16 மைல்) வடக்கிலும், கன்னியா குமரியில் இருந்து 32 கி.மீ (20 மைல்) வடமேற்கிலும், உள்ளது இங்கு உள்ள 20 கி.மீ (7.7 சதுர மைல்) பரப்பளவுள்ள பகுதியை சரணாலயமாக மாற்றும் திட்டம் உள்ளது. \n\nஇந்தப் பகுதியில் சில சிறிய அருவிகள் உள்ளன - இதில் உள்ள அழகிய அருவிகளில் குறிப்பிடத்தக்கவை வட்டப்பாறை அருவி, கலிகேசம் அருவி போன்றவை ஆகும். இங்கு அருவியை அடுத்து ஒரு சிறிய காளி கோயில் உள்ளது. இந்த இடம் மிக அமைதியானதாகவும், வளர்ச்சியடையாததாகவும் உள்ளது. இங்கு ஒரே ஒரு சிறிய தேனீர் கடை மட்டுமே உள்ளது. இங்குள்ள மழைக்காடுகளில் உள்ள சிறிய மலை ஓடைகள், கூழாங்கள்கள், தாவரங்கள் ஆகியவற்றின் அழகை கண்டு மகிழலாம். அருவியின் அனைத்து பக்கங்களும் காடுகளால் சூழப்பட்டு, விலங்குகள் நடமாட்டமும் கொண்டதாக உள்ளது. நீண்ட மாசற்ற ஓடைகளில் குளிக்க அனுமதிக்கப்படுகின்றனர். மேலும் இந்த ஓடைகளில் உள்ள நீர் மருத்துவ குணம்வாய்ததாக கருதப்படுகிறது. \n\nஇந்த ஒரு அழகான மற்றும் அமைதியான இடமாக உள்ளது. இது தற்போது கெடுவாய்ப்பாக நெரிசலான சுற்றுலாத்தளமாக மாறிவருகிறது. இந்த மாவட்டத்தில் கோடையாற்றில் உள்ள திற்பரப்பு அருவி ஒரு புகழ்வாய்ந்த்த அருவியாக உள்ளது.\n"}
{"id": "313151", "url": "https://ta.wikipedia.org/wiki?curid=313151", "title": "இலங்கை உயர் தொழில்நுட்ப கல்வி நிறுவனம்", "text": "இலங்கை உயர் தொழில்நுட்ப கல்வி நிறுவனம்\n\nஇலங்கை உயர் தொழில்நுட்ப கல்வி நிறுவனம் (, Sri Lanka Institute of Advanced Technological Education(SLIATE)) என்பது இலங்கையில் காணப்படும் உயர்கல்வி நிறுவனங்களில் முன்னணியில் திகழும் தொழில்நுட்ப கல்வி நிறுவனமாகவும், உயர்கல்விக்கு மாற்றீடான கல்வியை வழங்கும் ஒரு நிறுவனம். உயர் கல்வி மற்றும் நெடுஞ்சாலைகள் அமைச்சின் கீழ் இருக்கின்ற ஓர் அமைப்பின் மூலம் இந்நிறுவனம் தொழிற்படுகின்றது. இந்நிறுவனம் தற்போது, இலக்கம் 12, டீ.பி.ஜெயாமாவத்த, கொழும்பு 10 என்ற முகவரியுடைய கட்டடத்தில் இயங்குகின்றது.\n\n1995 ஆம் ஆண்டு இலங்கைப் பாராளுமன்ற சட்டம் இலக்கம் 29 இன்படி இலங்கை ஜனாதிபதி சந்திரிக்கா பாண்டாரநாயக்கா குமாரத்துங்க மற்றும் பிரதி உயர்கல்வி அமைச்சர் பேராசிரியர். விஸ்வவர்ண பாலா அவர்களாலும் இந்நிறுவனம் ஆரம்பிக்கப்பட்டது. பாடசாலைகளில் இரண்டாம் நிலை கல்வியை வெற்றிகரமாக முடித்த மாணவர்களுக்கான துறைசார்ந்த நிபுணத்துவ கல்வியை, தொழில்வழங்கும் நிறுவனங்களின் தேவைகளுக்கு ஏற்ப பாடத்திட்டங்களை அமைப்பதன் மூலம் இந்நிறுவனம் வழங்குகின்றது. இந்நிறுவனத்தின் பிரதம நிறைவேற்று அதிகாரியாக பொதுப்பணிப்பாளர் தொழிற்படுவார். தற்போது கலாநிதி. டபிள்யூ .கிலாரி.ஈ. சில்வா என்பவர் இதன் பொதுப்பணிப்பாளராகத் தொழிற்படுகின்றார். \n\nஒவ்வொரு மாகாணத்திற்கும் குறைந்தது ஒரு உயர் தொழில்நுட்ப நிறுவனம் என்ற முறையில் தற்போது 14 உயர் கல்வி நிறுவனங்களும், 7 உயர் கல்வி பகுதி நிறுவனங்களும் இருக்கின்றன. தற்போது 14 வகையான உயர் தேசிய திப்ளோமா (எச்.என்.டி) கல்வித் தகைமைகளைக் கொண்ட துறைகளை, இந்த 18 நிறுவனங்களிலும் தேவைகளின் அடிப்படையிலும், வளங்களின் தன்மைக்கும் ஏதுவாகவும் நடாத்துகின்றது. கணக்கியல், வர்த்தகம், முகாமைத்துவம், விவசாயம், வியாபாரக்கற்கைகள், பொறியியல், ஆங்கிலம், உணவுத் தொழில்நுட்பம், தகவல் தொழில்நுட்பம், கணிய அளவையியல் மற்றும் விருந்தோம்பலும் சுற்றுலாத்துறை முகாமைத்துவமும் போன்ற பல்வேறுபட்ட துறைகளை, காலத்திற்கு ஏற்ற இற்றைப்படுத்தலுடன் இது நடாத்திக்கொண்டிருக்கின்றது.\n\nஇலங்கையிலுள்ள உயர் கல்வி நிறுவனங்கள்\n\nஇலங்கையிலுள்ள உயர் கல்வி பகுதி நிறுவனங்கள்\n"}
{"id": "313156", "url": "https://ta.wikipedia.org/wiki?curid=313156", "title": "மோகன் குமார்", "text": "மோகன் குமார்\n\nமோகன் குமார் இராஜா \"(Mohan Kumar Raja)\" (பிறப்பு 14 திசம்பர் 1996) ஓர் இந்தியக் குறுந்தொடரோட்ட வீரர் ஆவார். இவர் 2016 கோடைக்கால ஒலிம்பிக் விளையாட்டுகளில் ஆடவர் 400 மீ தொடரோட்டப் பந்தயத்தில் கலந்துகொள்ள தேர்வாகிய அறுவர் அடங்கிய இந்தியக் குழுவில் ஒருவர் ஆவார்.\n\n"}
{"id": "313162", "url": "https://ta.wikipedia.org/wiki?curid=313162", "title": "வண்ணந்தீட்டியக் காடை", "text": "வண்ணந்தீட்டியக் காடை\n\nவர்ணக் காடை (\"Painted Bush Quail\") என்பது சிறிய பறவைக்கூட்டத்தைச் சார்ந்ததும், இந்தியக் காட்டுப்பகுதிகளில் புதருக்கடியில் ஒளிந்து வாழும் பறவையுமாகும். மற்ற காடையிலிருந்து இதன் கால்பகுதியில் காணப்படும் சிகப்பு நிறத்தைக்கொண்டு வேறுபடுத்தலாம். இவை மறைந்து வாழ்ந்தாலும் காலை மாலை இரண்டு வேளையிலும் ஒலி எழுப்புகிறது. சற்றும் எதிர்பார்க்காத வேளையில் விமானம்போல் தரையிலிருந்து மேல் எழும்பிப் பறக்கும் திறன் படைத்தது.\n\nSection::::வாழ்விடம்.\nஇந்தியாவில் கிழக்கு மற்றும் மேற்கு மலைத்தொடர்ப் பகுதியில் அதிகமாகக் காணப்படுகிறது. பொதுவாக மேற்குத் தொடர்ச்சி மலைத்தொடர்ப் பகுதியில் காணப்படும் காடையை விட சிறியதாகவும், வெளிர் நிறத்துடனும் காணப்படுகிறது. இந்தியாவின் தென் பகுதியான நீலகிரி, சேர்வராயன் மலைப் பகுதி, மற்றும் கர்னாடகா மாநிலத்தில் அமைந்துள்ள பிலிகிரி மலைப் பகுதியிலும் இப்பறவை காணப்படுகிறது. \n\nSection::::குணம்.\nஇவற்றின் வாழ்விடத்தில் 8 முதல் 10 வரை சிறிய கூட்டமாகத் திரியும். ஏதாவது சத்தம் கேட்டால் இவை அனைத்தும் வெவ்வேறு திசைகளில் பறந்து சென்று மீண்டும் அதே இடத்தில் வந்து அமரும் குணம் கொண்டது. . ஆண் பறவை ஒரே தார முறையைக் கொண்டுள்ளது. ஒரு பெண் பறவையைக் கவர இரண்டு ஆண் பறவைகள் சண்டையிடும் குணம் கொண்டுள்ளது. இவற்றின் இனப்பெருக்க காலம் டிசம்பர் துவங்கி மார்ச் மாதத்துடன் முடிவடைகிறது. தனது கூட்டை தரைப்பகுதியில் புற்களால் கட்டிக்கொள்கிறது. முட்டைகள் 4 முதல் 7 வரை இடுகிறது. குஞ்சு பொரிக்க 16 முதல் 18 நாட்கள் பெண் பறவை அடைகாக்க வேண்டியுள்ளது. பெண் பறவை அதன் முட்டையை மனிதர்கள், நாய்கள் போன்றவற்றிடமிருந்து பாதுகாக பெரிய போராட்டம் நடத்த வேண்டியதுள்ளது. இதன் குஞ்சுகள் சிறியதாக இருக்கும் போதே பறக்க துவங்கிவிடுகின்றன. \n\n"}
{"id": "313166", "url": "https://ta.wikipedia.org/wiki?curid=313166", "title": "இந்திரஜித் சிங்", "text": "இந்திரஜித் சிங்\n\nஇந்திரஜித் சிங் (Inderjeet Singh) (பிறப்பு: 19 April 1988) ஓர் இந்தியக் குண்டெறியும் தடகள வீரர் ஆவார். இவர் 2015 ஆசிய விளையாட்டுகளில் தங்கப் பதக்கம் பெற்றார்.இவர் 2015 கோடைக்கால யூனிவர்சியேடு போட்டியில் 19.70 மீ சாதனை படைத்து வெள்ளிப் பதக்கம் வென்றார். இது அப்போது ஒற்றையர் போட்டியில் சிறந்த சாதனையாகும்.இவருக்கு இப்போது பதக்க வேட்டையில் ஆங்கிலிக்கான் பதக்க வேட்டைக் குழுமம் புரவலராக உள்ளது.\n"}
{"id": "313175", "url": "https://ta.wikipedia.org/wiki?curid=313175", "title": "அடைகாக்கும் பருவம்", "text": "அடைகாக்கும் பருவம்\n\nஅடைகாக்கும் பருவம் (\"Nesting season\") என்பது சில பறவைகள், விலங்குகள், ஊர்வன போன்றவை தாங்கள் தங்குவதற்கும், முட்டை இட்டு குஞ்சு பொரிப்பதற்கும் கூட்டைக் கட்டுகின்றன. அவ்வாறு கட்டிய கூட்டில் குஞ்சு பொரிக்கும்வரை அடைகாக்கும் நிகழ்வு நடக்கிறது. இதுவே அடைகாக்கும் பருவம் எனப்படுகிறது. இந்த நிகழ்வு பொதுவாக இளவேனிற்காலங்களிலேயே நடக்கிறது.\n\nபறவையியல் பாதுகாப்பு வல்லுநர்கள் பொதுவாக இந்த காலங்களில் பறவைகளைத் தொந்தரவு செய்வதை விரும்புவதில்லை.\n"}
{"id": "313178", "url": "https://ta.wikipedia.org/wiki?curid=313178", "title": "அணு மின் நிலையம்", "text": "அணு மின் நிலையம்\n\nஅணு மின் நிலையம் (nuclear power plant, NPP) ஒன்று அல்லது பல அணுக்கரு உலைகளிலிருந்து வெப்ப ஆற்றலைப் பயன்படுத்தும் ஓர் அனல் மின் நிலையம் ஆகும். ஓர் வழமையான அனல் மின் நிலையம் போன்றே இங்கும் வெப்பம் மூலம் நீராவி உருவாக்கப்பட்டு நீராவிச்சுழலியுடன் இணைக்கப்பட்டுள்ள மின்னாக்கி மூலம் மின்சாரம் உற்பத்தி செய்யப்படுகிறது. இது யுரேனியம், தோரியம் போன்ற அணுக்கருக்களை எரிபொருளாக பயன்படுத்தும் மின்நிலையமாகும். இங்கும் வழக்கமான அனல்மின் நிலையங்களைப் போலவே, வெப்பம் நீராவியை உண்டாக்கி அதன்வழியாக நீராவிச் சுழலி இயக்கப்படுகிறது. இந்நீராவிச் சுழலி தன் அச்சுத்தண்டில் பூட்டியுள்ள மின்னாக்கியை (மின்னியற்றியை) இயக்குகிறது.பன்னாட்டு அணு ஆற்றல் முகமையத்தின் 2014 ஏப்பிரல் 23 ஆம் நாள் அறிவிப்பின்படி உலகில் 31 நாடுகளில் 435 அணுக்கரு உலைகள் இயக்கத்தில் உள்ளதாக அறியப்படுகிறது . இவற்றில் பயன்படும் எரிபொருளின் அடக்கவிலை மின்னாக்கச் செலவில் சிற்றளவாக உள்ளதால் இவை தொடர்ந்து இயங்கவல்ல அடிப்படைச்சுமை மின் நிலையங்களாக மின் கட்டமைப்பில் இயக்கப்படுகின்றன.\n\nமாறாத மின்திறனை வழங்கக்கூடிய அணு மின் நிலையங்கள் வாடிக்கையாளர்களின் உச்ச அடிப்படை மின் தேவையை சிக்கனமாக (base load) வழங்கக்கூடிய அடிப்படை மின் நிலையங்களாக (base load stations) கருதப்படுகின்றன.மேலும் இவை சிக்கனமான மின்திறனை வழங்குவதால் நிறுத்தப்படாமல் எப்போதும் இயங்கிக் கொண்டிருப்பதாலும் அடிப்படை மின் நிலையங்கள் எனப்படுகின்றன.\n\nSection::::வரலாறு.\nஅணுக்கரு உலை வழியாக மின்சாரம் முதன்முதலில் அமெரிக்க டென்னசு கணவாய் ஓக்பிரிட்ஜில் அமைந்த X-10 கிராபைட்டு உலையால் 1948 செப்டம்பர் 3 இல் வழங்கப்பட்டது. இதுவே முதலில் மின் விளக்குகளுக்கு மின்சாரம் வழங்கிய அணுக்கரு மின் நிலையம் ஆகும். இரண்டாம் பெரிய செய்முறை நிலையம் 1951 திசம்பர் 20 இல் உருவாக்கப்பட்டது. EBR-I எனும் இந்த செய்முறை நிலையம் அமெரிக்காவில் இதாகோவில் அமைந்த ஆர்க்கோ எனும் இடத்துக்கு அருகில் அமைக்கப்பட்டது. முதலில் மின் கட்டமைப்பில் மின்சாரம் வழங்கிய நிலையம் சோவியத் ஒன்றியத்தில் ஒபின்சுக் நகரில் 1954, ஜூன் 27 இல் ஒபின்சுக் அணுக்கரு மின் நிலையம் என்ற பெயரில் அமைக்கப்பட்டது.\n\nSection::::நிலைய அமைப்புகள்.\nஇவற்றில் வழக்கமான அனல்மின் நிலையங்களைப் போலவே மறைமுகமாக மின்சாரம் உண்டாக்கப்படுகிறது. அணுக்கரு உலையின் அணுப்பிளவு வினை உலையின் குளிர்த்தியை சூடாக்குகிறது. குளிர்த்தியாக நீரோ வளிமமோ அல்லது நீர்ம வடிவில் உள்ல பொன்மமோ (Metal) பயன்படுகிறது. உலையின் குளிர்த்தி பிறகு நீராவியை உருவா கொதிகலனுக்குச் சென்று நீரைச் சூடாக்கி நீராவியை உருவாக்குகிறது. இந்த அழுத்தம் ஊட்டிய நீராவி பலகட்ட நீராவிச் சுழலிக்குள் பாய்கிறது. சுழலி நீராவியை விரிவாக்கி ஓரளவு செறிவும் ஊட்டியதும் எஞ்சும் ஆவி வடிவ நீர் செறிகலனுக்குச் சென்று மேலும் செறிந்துக் குளிர்கிறது. செறிகலன் ஒரு வெப்பப் பரிமாற்றியாகும் இது மறுபுறம் ஆற்று நீருடனோ கடல்நீருடனோ அல்லது குளிர்த்தும் கோபுரத்திலோ இணைக்கப்படுகிறது. பிறகு அந்த நீர் மீண்டும் கொதிகலனுக்குள் எக்கி வழியாக ஏற்றப்படுகிறது. இந்த வட்டிப்பு அல்லது சுழற்சி மீண்டும் தொடங்குகிறது. நீர்-நீராவி சுழற்சி இரேங்கைன் சுழற்சியைப் பின்பற்றுகிறது.\n\nSection::::அணுக்கரு உலைகள்.\nஅணுக்கரு உலைகள் ஓர் அணுக்கருத் தொடர்வினையைத் தொடங்கிக் கட்டுபடுத்தும் எற்பாடு அல்லது சாதனமாகும். அணுக்கரு உலை அணுக்கரு மின் நிலையங்களிலும் அணுக்கருக் கப்பல்களைச் செலுத்தவும் பயன்படுகிறது.\n\nஅணுக்கரு உலைகள் தம் தொடர்வினைக்கு யுரேனியத்தை எரிபொருளாகப் பயன்படுத்துகின்றன. யுரேனியம் ஓர் உயரெடைத் தனிம மாகும். இது புவியில் கடல்நீரிலும் பாறைகளிலும் பேரளவில் கிடைக்கிறது. இயற்கையில் இது இருவகை ஓரகத் தனிமங்களாகக் கிடைக்கிறது: யுரேனியம்-238 (U-238) (99.3%) யுரேனியம்-235 (U-235) (0.7 %). ஓரகத்தனிமங்கள் நொதுமிகளின் எண்ணிக்கை வேறுபடும் ஒரே தனிமத்தின் வடிவங்களாகும். எனவே U-238 இல் 146 நொதுமிகளும் U-235 இல் 143 நொதுமிகளும் உள்ளன. ஒவ்வொரு ஓரகத்தனிம்மும் வேறுபட்ட பண்புகளைக் கொண்டமையும். எடுத்துகாட்டாக, U-235 பிளக்க முடிந்தது. பிளவு வினையின்போது இது ஏராளமான ஆற்றலை வழங்குகிறது. எனவே இது அணுக்கரு உலைக்கு உகந்த எரிபொருளாகும். ஆனால், U-238 ஐப் பிளத்தல் அரிது. மேலும் வேறுபட்ட ஓரகத்தனிமமும் வேறுபடும் அரை-வாழ்நாளைப் பெற்றுள்ளன. அரைவாழ்நாள் என்பது தனிமம் தனது அரைப்பகுதி சிதைந்துப் பாதியாகப் பிடிக்கும் கால அளவாகும். U-238 நெடிய அரை வாழ்நாளை U-235 அதைவிடக் குறைவான அரை வாழ்நாளையும் பெற்றுள்ளன. எனவே முன்னது சிதைய நெடுங்காலமாகும். இதனால் U-238, U-235 ஐ விட குறைவான கதிரியக்கம் உடையதாகும்.\n\nஅணுக்கரு உலை மின் நிலையத்தின் உயிர்நாடியாகும். இதன் நடுப்பகுதியில் தொடர்வினையால் வெப்பம் உருவாகிறது. இந்த வெப்பம் குளிர்த்தியை உலைவழியாகப் போகும்போது சூடேற்றுகிறது. உலையில் அணுக்கரு பிளவால் கிடைக்கும் வெப்பம் நீராவிக்கலனில் நீராவியாக்கப் பயன்படுகிறது. இந்நீராவி நீராவிச்சுழலிகளை இயக்குகிறது. நீராவிச்சுழலிகள் கப்பலின் செலுத்துபொறியையோ மின்னாக்கியையோ இயக்குகிறது.\n\nஅணுக்கருப் பிளவு வினை கதிரியக்கத்தை உண்டாக்குவதால், உலையின் கரு அல்லது அகடு காப்புக் கவசத்தால் சூழப்பட்டுள்ளது. இது கதிர்வீச்சை உறிஞ்சி, கதிரியக்கஒ பொருள் சூழலில் பரவாமல் தடுக்கிறது.மேலும் உலையை உள்ளேதங்களில் இருந்தும் வெளித்தாக்கங்களில் இருந்தும் காக்க, உலையைச் சுற்றிக் கற்காரைச்சுவர் கும்மட்டம் கட்டியெழுப்பப்படுகிறது.\n\nSection::::நீராவிச் சுழலிகள்.\nநீராவிச்சுழலி நீராவியின் வெப்ப ஆற்ரலை இயக்க ஆற்றலாக மாற்றுகிறது. நீராவிச் சுழலி அணுக்கரு உலைக் கட்டிடத்தில் இருந்து தனிப்படுத்தி வைக்கப்படுகிறது.மேலும் இயங்கும் நீராவிச் சுழலி சிதைய நேர்ந்தால் அதன் சிதிலங்கள் அணுக்கரு உலையைத் தாக்காதவாறு நிறுவப்படுகிறது.\n\nஉயரழுத்த நீர் உலையில் நீராவிச் சுழலி அணுக்கரு அமைப்பில் இருந்து தனிமைப்படுத்தி வைக்கப்படும்..நீராவிச் சுழலியின் கசிவால் கதிரியக்க நீர் தொடக்கக் கட்டடத்துக்குள் சென்றால் கண்டறிய ஒரு கதிரியக்க அளவி நீராவிக்கலனின் வெளித் தடத்தில் நிறுவப்பட்டிருக்கும். மாறாக கொதிநீர் உலைகள் கதிரியக்க நீரை நீராவிச் சுழலி வழியாக கடத்துகின்றன. இதனால் சுழலி, மின் நிலையக் கட்டுபாட்டறையின் ஒரு பகுதியாக கண்காணிக்கப்படுகிறது.\n\nSection::::மின்னாக்கி.\nமின்னாக்கி அல்லது மின்னியற்றி இயக்க ஆற்றலை மின் ஆற்றலாக மாற்றுகிறது. இப்பணியை குறைவான காந்தமுனைகளும் உயர் நிறுவு திறனும் உள்ள மாமி ஒத்தியங்கு மின்னாக்கிகள் நிறைவேற்றுகின்றன.\n\nSection::::குளிர்த்தும் அமைப்பு.\nகுளிர்த்தும் அமைப்பு உலை வெப்பத்தை நிலையத்தின் வேறுபகுதிக்குக் கொண்டுசெல்கிறது. இவ்வெப்பம் மின்னாக்கத்துக்கோ வேறு பயன்பாடுகளுக்கோ உதவும். வழக்கமாக இந்த சூடான குளிர்பொருள் கொதிகல ஆற்றல் வாயிலாகப் பயன்படுகிறது. கொதிகல்ன் தரும் அழுத்த நீராவி மற்றொரு நீராவிச் சுழலியை இயக்கும். இந்நீராவிச் சுழலி மின்னாக்கிகளை இயக்கும்.\n\nSection::::காப்புக் கவாடங்கள்.\nநெருக்கடி நேரத்தில் உலை வெடிக்காமலும் குழாய்கள் உடையாமலும் இருக்க காப்புக் கவாடங்கள் பயன்படுத்தப்படுகின்றன. கவாடத்துக்குத் தரப்படும் பாய்வு வீதங்கள் சற்றே கூடுதல் அழுத்தத்தில் இருக்குமாறு கவாடம் வடிவமைக்கப்படும். கொதிநீர் உலையில் நீராவி நேரடியாக தணிப்பு அறைக்கு அனுப்பிச் செறிய வைக்கப்படும். வெப்பப் பரிமாற்றியில் உள்ள இந்தத் தணிப்பு அறை இடைநிலைக் குளிர்த்தல் சுற்றுடன் இணைக்கப்படும்.\n\nSection::::நீரூட்டும் எக்கி (ஏற்றி).\nகொதிகலனிலும் உலையிலும் உள்ள நீர்மட்டம் நீரூட்ட அமைப்பால் கட்டுபடுத்தப்படுகிறது. நீரூட்டும் அமைப்பு செறிகல நீரை அழுத்தமூட்டி அழுத்தநீர் உலைகளில் நேரடியாக உயர்விசையோடு நீராவிக்கலனுக்குச் செலுத்தும்; ஆனால், கொதிநீர் உலைகளில் நேரடியாக உலைக்கே அனுப்பிவிடும்.\n\nSection::::நெருக்கடிநேர மின் வாயில் (வழங்கல்).\nஅணுக்கரு மின் நிலையங்களுக்கு இருவேறான மின்வழங்கும் வாயில்கள் அவை இயங்காதபோது தேவைப்படுகின்றன.இவை நிலைய மின்மாற்றிகளுக்குத் திறனூட்டத் தேவையாகின்றன, எனவே இவை நிலைய மின்வங்கு முற்றத்தில் இருந்து தனியாகவும் தொலைவிலும் அமையவேண்டும். இவற்றுக்கு மின்சாரம் தர பல வேறான மின்செலுத்த்த் தொடர்கள் பின்னணியில் இருத்தல் வேண்டும்.கூடுதலாக, சில அணுக்கரு மின் நிலையங்களில் சுழலி மின்னாக்கியே மின் நிலைய இல்லச் சுமைகளுக்கு, மின்னாக்கி வெளியீட்டில் உள்ள நிலைய மின்னூட்டப் பெருந்தண்டில் இருந்து, உயர்த்தும் மின்மாற்றி, நிலையச் சேவை மின்மாற்றிகள் வழியாக மின்சாரம் தருகிறது (இந்நிலையங்களில் வலையிணைப்பு முற்றத்தின் ஊடாக பொது மின்கட்டமைப்பில் இருந்தும் மின்சாரத்தை நேரடியாகப் பெறும் சேவை மின்மாற்றிகளையும் கொண்டுள்ளன). இதுபோல இரண்டு கூடுதை மின்வாயில்கள் உள்ளநிலையிலும் மின் நிலையத்துக்கு மின்சாரம் கிடைக்காமல் போக வாய்ப்புண்டு. வெளியில் இருந்து மின்சாரம் கிடைக்காமலும் குறிப்பிட்ட நிலைய அணி மின்நிறுத்தத்திலும் உள்ளபோது நிலையப் பதுகாப்பைப் பேணிட, அணுக்கரு மின் நிலையங்கள் நெருக்கடி மின்வாயில் ஒன்றைப் பெற்றிருக்கும். மேலும் மின்கல அடுக்குகள் அளத்தல், கட்டுபாட்டு அமைப்பு, கவாடங்கள் ஆகியவற்றுக்குத் தடங்கல் இல்லாத மின்சாரம் தருகின்றன. இம்மின்கல அடுக்குகளுக்கும் மின்னோடியால் இயங்கும் எக்கிகளுக்கும் டீசல் மின்னாக்கிகள் நேரடியாக மாமி மின்திறனை வழங்குகின்றன. நெருக்கடிநேர டீசல் மின்னாக்கிகள் நிலையத்தின் அனைத்து இனை, துணை அமைப்புகளுக்கம் வழங்காது; உலைப் பாதுகாப்பைப் பேண அதைநிறுத்தவல்ல அமைப்புகளுக்கும் உலையில் இருந்து அணுச்சிதைவு வெப்பத்தினை வெளியேற்றி உடனடியாக உலையகட்டைக் குளிர்த்தும் அமைப்புகளுக்கும் மட்டுமே வழங்கும். சில நிலையங்களில் பயன்படுத்திய எரிபொருளைக் குளிர்த்தவும் கூட மின்சாரம் வழங்கப்படுகிறது.நிலையத்தில் உள்ல முதன்மை ஊட்டுநீர், செறிவூட்டி, சுழற்சிநீர், உலைக்குளிர்த்தல் போன்ற பயன்பாடுகளுக்கான பெரிய அளவு எக்கிகளுக்கு டீசல் மின்னாக்கிகள் மின்சாரம் வழங்குவதில்லை.\n\n\nSection::::பொருளியல்.\nஅணுக்கரு மின் நிலையங்களின் பொருளியல் முரண்பாட்டுச் சிக்கல் வாய்ந்ததாகும். இது ஏன், ஆற்றல் வாயிலைத் தேர்வு செய்வதே பலகோடி உரூபாய் முதலீட்டுச் சிக்கல் உள்ளதாகும். இந்நிலையங்களின் நிறுவல் முதல் உயர்வானதாகும். ஆனால் எரிபொருள் செலவோ மிகவும் குறைவானதாகும். இது எரிபொருள் பிரித்தெடுப்பு, பதப்படுத்தல், பயன்படுத்திய எரிபொருளின், தேக்கச் செலவுகளையும் உள்ளடக்கியதே. எனவே, மற்ற மின்னாக்க முறைகளோடு ஒப்பிடும்போது உகந்த பொருளியல் சிக்கனம் வாய்ப்பது நிலையக் கட்டுமானக் கால அளவு, முதலீட்டு வாய்ப்பு ஆகிய கூறுபாடுகளைச் சார்ந்துள்ளது. செலவு மதிப்பீடுகள் அணுக்கரு மின் நிலைய இயக்க நிறுத்தம், பயன்படுத்திய எரிபொருளின் தேக்கச் செலவுகள் அல்லது எதிர்கால மின் நிலையப் பயன்பாட்டுக்கான (நான்காம் தலைமுறை உலைகளுக்கான) மீளாக்கச் செலவுகள் ஆகியவற்றையும் உள்ளடக்கும். இந்த புதிய எதிர்கால மின் நிலையங்கள் அணுக்கரு எரிபொருள் சுழற்சியை முற்றிலும் மூடுதிறத்தோடு வடிவமைக்கப்படுகின்றன.\n\nமற்றொருவகையில் இந்த கூடுதலான முதலீட்டுச் செலவு கரி உமிழ்வு வணிகம் சார்ந்த கரிவரிவிதிப்பைத் தவிர்த்து மாசில்லா மின்னாக்கத்துக்கு வழிவகுப்பதால் பொருளியலாக வரவேற்கப்படுகிறது. மேலும் மேம்பட்ட மூன்றாம், நான்காம் தலைமுறை உலைகளின் வடிவமைப்பால் இவை கூடுதலான திறமையோடு இயங்குமென எதிர்பார்க்கப்படுகிறது. மூன்றாம் தலைமுறை உலைகளின் திறமை 17% அளவு கூடும் எனவும் நான்காம் தலைமுறை உலைகளின் வடிவமைப்பில் பயன்படுத்திய அணுக்கரு எரிபொருளேதும் எஞ்சாதெனக் கூறப்படுகிறது.\n\nகிழக்கு ஐரோப்பாவில் பல நெடுநாள் திட்டங்கள் நிதி கிடைக்காமல் திணருகின்றன. குறிப்பாக, பல்கேரியாவின் பெலீன் நிலையம், உரொமேனியாவில் உள்ளசெர்நவோடா நிலையக் கூடுதல் உலைகள் நிதியின்றித் தவிக்கின்றன. பின்னணியில் இருந்த நிதியாளர்கள் பின்வாங்கிவிட்டனர். மேலும் இங்கு மலிவான வளிம வாயில் கிடைப்பதாலும் அதன் எதிர்காலக் கிடைப்பும் உறுதியாக உள்ளதாலும் இதுவும் அணுக்கரு நிலையத் திட்டங்களுக்கு குந்தகமாக விளங்குகிறது.\n\nஅணுக்கரு மின் நிலையப் பொருளியல் ஆய்வு எதிர்கால உறுதியின்மைகளுக்கான இடர்களுக்கு யார் பொறுப்பு ஏற்பது என்ற தகவலையும் கணக்கில் எடுத்துக் கொள்ளவேண்டும். இன்றளவில், அனைத்து இயக்கத்தில் உள்ள நிலையங்களையும் அரசுரிமையிலோ அல்லது சட்ட ஒழுங்குமுறைக்கு உட்பட்ட மின்பயனீட்டுக் குழுமத்தின் தனிவல்லாண்மை உரிமையிலோ உள்ளன. இவற்றில்கட்டுமானச் செலவு, இயக்கச் செலவு, எரிபொருள் செலவு, பிற கூறுபாடுகள் ஆகியவற்றைச் சார்ந்த இடர்பொறுப்பு மின்வழங்குவோரிடம் இல்லை; மாறாக மின்நுகர்வோர் தலையிலேயே கட்டப்படுகிறது. இப்போது பல நாடுகள் மின்வணிகத்தைத் தாராளமயமாக்கி விட்டன. இந்நிலையில் நிலைய இடர்கள் அனைத்துமே நுகர்வாளரிடம் விடாமல் முதலீட்டை மீட்பதற்கும் முன்பாகவே சிக்கனப் போட்டியாளரின் பொறுப்பிலும் நிலைய விற்பனையாளர் பொறுப்பிலும் நிலைய இயக்குவோரின் பொறுப்பிலும் வந்துள்ளது. இதனால், அணுக்கரு மின் நிலையப் பொருளியலில்முற்றிலும் புதிய மதிப்பீட்டு முறை உருவாகியுள்ளது.\n\nஅண்மையில் 2011 இல் நிகழ்ந்த புகுழ்சிமா அணுக்கரு ஏதத்திற்குப் பிறகு நடப்பில் இயங்கும் நிலையங்கள், எதிர்கால நிலையங்களின் அடக்கச் செலவும், நிலைய இருப்பிட எரிபொருள் மேலாண்மையின் செலவும் மேம்பட்ட வடிவமைப்புச் செலவும் கூடுவதால், உயர வாய்ப்புள்ளது. என்றாலும்,பல நடப்பு வடிவமைப்புகள், (AP1000 போன்றவை) வினைப்புறக் குளிர்த்து அமைப்பைப் பயன்படுத்துவதால், குளிர்த்து அமைப்புக்கான தேவையற்றக் கூடுதல் பின்னணிப் பாதுகாப்புக் கருவிகள் பெரிது தவிர்க்கப்படுகின்றன.\n\nSection::::பாதுகாப்பும் ஏதங்களும் (நேர்ச்சிகளும்).\nசார்லசு பெரோ தன் இயல்பான ஏதங்கள் (விபத்துகள்) எனும் நூலில் சிக்கலான, இறுக்கமாக இணைவுற்ற அணுக்கரு உலைகள் அமைந்த மின் நிலையங்கள் எதிர்பாராத பன்முகக் குலைவுகளைக் கொண்டுள்ளன எனக் கூறுகிறார். இவ்வகை ஏதங்கள் தவிர்க்க இயலாதவை மட்டுமல்ல. முற்றிலுமாக வடிவமைப்பால் எளிதாகக் கடக்க முடியாதவையும் ஆகும் என்றும் கருத்துரைக்கிறார். An interdisciplinary team from MIT has estimated that given the expected growth of nuclear power from 2005 – 2055, at least four serious nuclear accidents would be expected in that period. என்றாலும் இவர் 1970 க்குப் பின்னர் உருவாகியுள்ள பாதுகாப்பு மேம்பாடுகளைக் கருத்தில் கொள்ளவில்லை.. இன்றலவில் 1970 க்குப் பின்னர் ஐந்து மாபெரும் உலையகட்டுக் குலைவுகளால் ஏதங்கள் நேர்ந்து பேரழிவுகளை விளைவித்துள்ளன. இதில் ஒன்று 1979 இல் மூமைல் தீவு ஏதமாகும்; மற்றொன்று 1986 இல் செர்நோபிலில் நிகழ்ந்த ஏதமாகும். மூன்றாவது தாயிச்சியில் 2011 இல் நிகழ்ந்த புகுழ்சிமா-தாயிச்சி ஏதமாகும்இது மின்னாக்க உலையின் இயக்கத் தொடக்கத்திலேயே ஏற்பட்டுள்ளது.இதனால் உலகளாவிய நிலையில் நிரலாக எட்டு ஆண்டுகளுக்கு ஒருமுறை பேரழிவுதரும் அணுக்கரு மின் நிலைய ஏதம் ஏற்பட்டது புலப்படுகிறது.\n\nSection::::கருத்து முரண்பாடுகள்.\nஅணுக்கரு மிந்திறன் விவாதம் கருத்து முரண் மிக்கதாகும். இந்த விவாதம் நாட்டின் பொதுப்பணி பயன்பாட்டுக்கான மின்தேவையை நிறைவு செய்ய அணுக்கருப் பிளவு உலைகளைப் பயன்படுத்தி மின்னாக்கம் மேற்கொள்வதைப் பற்றியே நடந்தது. அணுக்கரு எரிபொருளைப் பயன்படுத்தி மின்திறன் ஆக்கம் சில நாடுகளில் 1970களிலும் 1980களிலும் தொழில்நுட்ப வரலாற்றிலேயே இதுவரை காணாத அளவு செறிவுற்றதாலும் அதனால் எழுந்த கருத்து முரண்பாட்டாலும் இவ்விவாதம் கிளைத்து முற்றி வெடித்தது.\n\nஅணுமின் திறன் ஏற்போர் இது நீடிப்புதிற ஆற்றல் வாயில் எனவும் கரி உமிழ்வைக் குறைக்கிறது எனவும் மேலும், எரிபொருளுக்கான இறக்குமதியைப் பின்னணியில் அமையுமாறு ஏற்பாடு செய்தால், இது தொடர் ஆற்றல் நிலைப்பையும் உறுதிப்பாட்டையும் வழங்கவல்லது எனவும் வாதிடுகின்றனர். இவர்கள் தொல்படிவ எரிபொருள் பயன்பாட்டை ஒப்பிடும்போது, அணுக்கரு ஆற்றல் காற்றுமாசை ஏற்படுத்துவதில்லை என்கின்றனர். மேலும் இவர்கள் அணுக்கரு ஆற்றல் ஒன்றுமட்டுமே மேலை நாடுகள் தற்சாபுடன் இருக்க உதவும் எனவும் கூறுகின்றனர் கழிவுத் தேக்கச் செலவு மிகக் குறைவானதே எனவும் புதிய வடிவமைப்பு உலைகளில் மேம்பட்ட புதிய தொழில்நுட்பங்களைப் பயன்படுத்தினால் மேலும் இச்செலவு மிகவும் குறைந்துவிடும் என்றும் வாதிடுகின்றனர். மேலும் மேலை உலக இயக்கப் பாதுகாப்பும் உலகின் பிற பெரும்பாலான அணுக்கரு மின் நிலையங்களுடன் ஒப்பிடும்போது, உயர்தரம் வாய்ந்த்தாக உள்ளது எனவும் சுட்டிக் காட்டுகின்றனர்.\n\nஅணுக்கரு மின்திறன் எதிர்ப்பாளர்கள் இது மக்களுக்கும் சுற்றுச்சூழலுக்கும் பல அச்சுறுத்தல்களைக் கொண்டுள்ளது எனவும் இவற்றில் உடல்நல இடர்களும் யுரேனியம் பிரித்தெடுப்பும் பதப்படுத்தமும் போக்குவரத்தும் ஏர்அடுத்தும் சுற்றுச்சூழல் அழிவும் உள்ளடங்கும் எனவும் எரிபொருள் களவாடலால் அணுக்கருப் படைகலன் உருவாக்க வாய்ப்பும் உள்லது எனவும் வாதிடுகின்றனர். மேலும் இதுவரை தீர்வு காணாத கதிரியக்க்க் கழிவுப்பொருள் சிக்கலும் உள்ளது என்கின்றன மேலும் அவர்கள் உலையே சிக்கல்வாய்ந்த அமைப்பாக உள்ளதால் இதில் பலவகை ஊறுகள் நேரலாம் எனவும் அவற்ரால் பல ஏதங்கள் (நேர்ச்சிகள்) ஏர்அடும் வாய்ப்புகள் எப்போதும் உண்டு எனக் கருதுகின்றனர். இந்த இடர்களைப் புதிய தொழில்நுட்பம் எதுவுமே தவிர்க்கும் என்பதை அவர்கள் நம்ப மறுக்கின்றனர். யுரேனியம் பிரித்தெடுப்பில் இருந்து அணுக்கரு நிலையத்தை இயக்கத்தில் இருந்து நிறுத்திவைக்கம் வரையிலான அணுக்கரு எரிபொருள் தொடரின் அனைத்து ஆற்றல்-செறிவுக் கட்டங்களையும் கருதும்போது, இதுவொன்றும் தாழ்கரி உமிழ்வு வாயிலாகாது எனவும் வாதிடுகின்றனர்.\n\nSection::::அணுக்கரு எரிபொருள் மீள்பதனாக்கம்.\nஅணுக்கரு எரிபொருள் மீள்பதனாக்கத் தொழில்நுட்பம் கதீர்வீச்சுக்கு ஆட்படுத்திய அணுக்கரு எரிபொருளில் இருந்து புளூட்டோனியத்தை வேதியியலாகப் பிரித்தெடுத்து அதிலிருந்து அணுப்பிளவியன்ற புளூட்டோனியத்தை மீட்கும் செயல்முறையாகும். மீள்பதனாக்கம் பல நோக்கங்களை நிறைவேற்றுகிறது,இதன் சார்பு முதன்மை காலத்துக்குக் காலம் மாறுபடுகிறது. முதலில் அணுப்படைக்கலனுக்குத் தேவையான புளூட்டோனியத்தைப் பிரித்தெடுக்கவே இத்தொழில்நுட்பம் பயன்பட்டது. வணிக நடைமுறையில் அணுக்கரு மின்திறன் வந்ததுமே, மீள்பதப் புளூட்டோனியம் மீள்சுழற்சி எரிபொருளாக அனல் உலைகளுக்குப் பயன்படலானது.எரிபொருள் கூடுதலாக12% அளவு மின் திறனைத் தரவல்லதாக உள்ளது. மேலும் இது ஓரளவுக்குப் புளூட்டோனியம் இருப்பையும் குறைக்கிறது.> யுரேனிய விலையும் கழிவுத்தேக்கச் செலவும் கூடுதலாக உள்ளநிலையில் பேரளவில் கிடைக்கும் உலைக்கழிவு யுரேனியத்தை மீள்பதனாக்கம் செய்து மீளவும் உலைகளில் பயன்படுத்தலாம். இறுதியில் பேரீன் உலைகளில் மீள்சுழற்சிப் புளூட்டோனியத்தயும் உலைக்கழிவு யுரேனியத்தையும் உலை உருவாக்கும் ஆக்டினைடு எரிபொருளையும் பயன்படுத்தி இயற்கை யுரேனியத்தில் இருந்து பெறும் மின் திறனை 60 மடங்குக்கும் மேலாகப் பெருக்கலாம்.\n\nஅணுக்கரு மீள்பதனாக்கம் கழிவுப்பொருளின் பருமனைக் குறைக்கிறது. ஆனால் கதிரியக்கத்தைக் குறைக்காது;வெப்ப உருவாக்கத்தையும் குறைக்காது. எனவே இது கழிவுத் தேக்கத் தேவையையும் தவிர்க்காது. மேலும் கழிவுத்தேக்கக் களவாடல்வழி அணுக்கருப் படைக்கலன் உருவாக்க வாய்ப்பளித்து அணுக்கரு அச்சுறுத்தலுக்கு வழிவகுக்கும் என்பதால், அரசியலாக விவாதத்துக்கு உரியது. இதன் புவியிடத் தேக்க இருப்பிடத் தேர்வும் நேரடிக் கழிவுப்பொருள் தேக்கலைப் போலவே உயர்செலவினத்தால் அரசியல் சிக்கல் மிக்கதாகிறது. அமெரிக்க ஒன்றிய நாடுகளில் அணுக்கரு மீள்பதனாக்கம் தொடர்பான புழ்சின் பேரளவுத் திட்டங்களை நிறைவேற்றாமல் பின்வாங்கி, அறிவியல் ஆய்வுக்கான அணுக்கரு மிள்பதனாக்கத்துக்கு மட்டுமே ஒப்புதல் நல்கினார்.\n\nSection::::ஏதக் காப்புறுதி.\nஅணுக்கரு சேதத்துக்கான பொதுமக்கள் கடப்பாடு குறித்த வியன்னா மாநாடு அணுக்கரு இழப்புக் கடப்பாட்டுக்கான பன்னாட்டுச் சட்டகத்தைச் சரியாக முன்வைக்கிறது.\n\nஎன்றாலும் பல உலக அணுக்கரு மின் நிலையங்களைக் கொண்ட அமெரிக்க, உருசியா, சீனா, யப்பான் போன்ற வல்லரசு நாடுகள் இந்தக் கடப்பாட்டை இதுவரை ஏற்றுக் கையெழுத்திடவில்லை.\n\nஅமெரிக்காவில் அணுக்கரு ஏதங்களுக்கான காப்புறுதிக்கான கடப்பாடுகள், 2025க்குப் பின்னர் உரிமம் வழங்கவுள்ள மின் நிலையங்களுக்கு பிரைசு-ஆண்டர்சன் அணுக்கருத் தொழிலகக் காப்புறுதிச் சட்ட்த்தின்கீழ் வரையறுக்கப்பட்டுள்ளது.\n\nபெரும்பிரித்தானியா ஒன்றிய பிரித்தானிய அரசுகளின் ஆற்றல் கொள்கைப்படி, இயற்றப்பட்ட அணுக்கரு நிறுவல் சட்டம், 1965 இல் அனுக்கரு சேதம் தரும் இழப்புகளுக்கான கடப்பாடுகள், அணுக்கரு நிலையத்தைக் கட்டி இயக்கும் உரிமதாரரின் பொறுப்பாக வரையறுத்துள்ளது.இந்தச் சட்டப்படி, நிலையத்தை இயக்கும் உரிமதாரர் ஏத நிகழ்வுக்குப் பின் பத்தாண்டுகட்கு 150 மில்லியன் பவுண்டுகள் அளவுக்கு இழப்பீடு வழங்கவேண்டும். முப்பது ஆண்டுகட்குப் பிறகு அரசே இந்தக் கடப்பாட்டைச் சந்திக்கும். மேலும் அரசு, பன்னாட்டுப் பாரிசு மாநாட்டு முடிவின்படியும் அதற்கு மிகைநிரப்பாக நடந்த பிரசல்சு மாநாட்டு முடிவின்படியும் அணுக்கரு ஆற்றல் புலத்தில் மூன்றாம் தரப்புக்கு ஏற்படும் இழப்புக்குக் கூடுதலான நாட்டிடையிலான கடப்பாட்டையும் 300 மில்லியன் பவுண்டு அளவுக்கு ஈடுகட்ட வேண்டும்.\n\nSection::::அணுக்கரு நிலைய இயக்கம் நிறுத்தல்.\n அணுக்கரு நிலைய இயக்கம் நிறுத்தல் (Nuclear decommissioning) என்பது அணு மின் நிலையத்தின் இயக்கத்தை நிறுத்தி உரிய இருப்பிடக் கதிர்வீச்சு மாசால் பொதுமக்களுக்கு வேறு பாதுகாப்பேதும் தேவையற்ற வகையில் அதை நீக்குவதாகும். மற்ற மின் நிலையங்களைப் பிரித்து அகற்றுவதில் இருந்து அணு மின் நிலையங்கள் கதிர்வீச்சுள்ள உலைக்கழிவுபொருளால் வேறுபடுகின்றன. எனவே இவற்றுக்கெனத் தனியான தகுந்த முன்னெச்சரிக்கைகள் தேவைப்படுகின்றன.\n\nஅணுக்கரு மின் நிலையங்களை இயக்குவற்கான உத்தரவாதக் காலம் 30 ஆண்டுகளாகும். தேய்மானக் காரணிகளில் ஒன்றாக, மின்னணுவாக்கக் கதிரியக்கத்தால் உலைகளின் அழிவு கருதப்படுகிறது .\n\nபொதுவாக, அணுக்கரு மின் நிலையங்கல் 30 ஆண்டு வாழ்நாளுக்கு வடிவமைக்கப்படுகின்றன. புதிய நிலையங்கள் 40 முதல் 60 ஆண்டுகட்கு இயக்க வல்லபடி வடிவமைக்கப்படுகின்றன. \n\nநிலையத்தின் இயக்கத்தை நிறுத்திவைத்தல் பல ஆட்சியிய்ல், தொழில்நுட்பச் செயல்பாடுகலைக் கொண்டுள்ளது. இதற்கு கதிரியக்கத்தை முற்றிலுமாக நீகித் தூய்மைப்படுத்தவேண்டும். தொடர்ந்து நிலைய உறுப்புகளை அழிக்கவேண்டும். நிலையத்தை நிறுத்திவைத்த பிறகு நிலையத்துக்கு வருபவர்களுக்குக் கதிரியக்க ஏதம் ஏதும் நேரக்கூடாது. நிலையத்தை முழுமையாக நிறுத்திய பிறகு அதைக் கட்டுபடுத்தும் நடவடிக்கை ஏதும் மேற்கொள்லப்படாது நிலைய முந்தைய உரிமதாரரும் அணுக்கருப் பாதுகாப்புக்கான எந்தவிதப் பொறுப்பும் ஏற்க வேண்டியதில்லை.\n\nSection::::வரலாற்றுச் சிறப்புள்ள ஏதங்கள் (நேர்ச்சிகள்).\nபுகுழ்சிமா தலிச்சி அணுக்கருப் பேரழிவின்போது கதிரியக்கம் மண்ணிலும் விண்ணிலும் கடலிலும் கசிந்து பேரளவில் பரவியதால் சுற்றுவட்டாரத்தில் இருந்து 50,000 வீடுகள் இடம்பெயர்க்கப்பட்டன. கதிரியக்க ஆய்வுக்குப் பின்னர் காய்கறிகளும் மீன்களும் ஏற்றுமதி செய்வது நிறுத்தப்பட்டது.]]\n\nஅணுக்கருத்தொழில்துறை, புதிய தொழில்நுட்பமும் கூர்ந்த மேற்பார்வையும் அணு மின் நிலையங்களைக் காப்பானதாக மாற்றிவிட்டதெனக் கூறினாலும், செர்நோபிள் பேரழிவிற்குப் பின்னர் பன்னாட்டளவில்1986 முதல் 2008 வரை 57 சிறுசிறு அணுக்கரு ஏதங்கள் நிகழ்ந்துள்ளன. இவற்றில் மூன்றில் இருபங்கு அமெரிக்க ஒன்றிய நாடுகளில் நிகழ்ந்துள்ளன. பிரான்சு அணு ஆற்றல் முகமையம் எவ்வளவு தொழில்நுட்பப் புத்தாகங்கள் ஏற்பட்டாலும் மாந்தக்குறைபாட்டாலும் புறக்கணிப்பாலும் நிகழும் ஏதங்களை அணுக்கரு மின் நிலைய இயக்கத்தில் நீக்குவது அரிது எனக் கூறுகிறது.\n\nபெஞ்சமின் சோவாகூலின் கருத்துப்படி, 2003 இல் மசாசூசட் தொழில்நுட்பக் கழகத்தின் பலதுறை வல்லுனர்கள் குழு எதிர்காலத்தில் 2005 இல் இருந்து 2055வரையிலான அணுக்கருத் தொழில் வளர்ச்சியைக் கருதும்போது அக்காலகட்டத்தில் குறைந்தது நான்கு அணுக்கரு நிலைய ஏதங்களாவது நேரலாம் எனக் கருதியது. என்றாலும் மசாசூசட் தொழில்நுட்பக் கழகத்தின் குழு 1970 க்குப் பிறகான பாதுகாப்பு மேம்பாடுகளைக் கருத்தில் கொள்ளவில்லை.\n\nSection::::அணுக்கரு நிலையப் பொருளியல் நெகிழ்திறம்.\nஅணுக்கரு மின் நிலையங்கள் முதன்மையாக தொடர்ந்த சிக்கனமான அடிப்படை மின்தேவையைச் சந்திக்க அடிப்படைச் சுமை நிலையங்களாகப் பயன்படுத்தப்படுகின்றன. நிலக்கரி, வளிம அனல்மின் நிலையங்களைவிட இவற்றின் எரிபொருள் செலவு குறைவாக உள்ளதே இதற்குக் காரணமாகும். ஆனால் முழுதிறனளவில் இயங்காதபோது எரிபொருள் செலவு குறையாது. \nஎன்றாலும் பிரான்சின் பெரிய மின் நிலையங்களில் வழக்கமாக மாறுசுமைகளை ஏற்கும்படியே இந்நிலை சிக்கனமானதல்ல என அறிந்தும் இயக்கப்படுகிறது.\" செருமனியில் உள்ள பிபிலிசு அணுக்கரு மின் நிலையம் நிறுவுதிறனின் 40 முதல் 100% நெடுக்கத்தில் மணித்துளிக்கு 15% வீதம் மாறும்படி வடிவமைக்கப்பட்டுள்ளது.\nமீள்சுழற்சி நீரை வேறுபடுத்தி சுமையை எளிதாக மாற்றுந்திறமையைப் பெற்றுள்ளதால், கொதிநீர் உலைகள் சுமை வேறுபாட்டை ஏற்கும் நெகிழ்திறம் வாய்ந்தவையாக உள்ளன.\n\nSection::::எதிர்கால அணுக்கரு மின் நிலையங்கள்.\nஇக்குறைகளைத் தீர்க்கும்வகையில் நான்காம் தலைமுறை உலைகளை வடிவமைக்கும் ஆராய்ச்சி முனைவாக நடைபெற்று வருகிறது. இந்தப் புதிய வடிவமைப்புகள் அணுக்கரு மின் நிலையத்தைத் தூய்மையாகவும் பாதுகாப்பாகவும் இடர்குறைந்ததாகவும் அமைக்க முயன்றுவருகின்றன. மேலும் அணுக்கரு எரிபொருளை அணுகுண்டுகள் உருவாக்க களவாடப்படுவதைத் தவிர்க்கும்வகையிலும் இவை வடிவமைக்கப்படுகின்றன. எளிய சிக்கனமான கொதிநீர் உலை, முழுநிறைவான காப்புக் கூறுபாடுகள் கொண்ட உலைகளின் வடிவமைப்பு இந்நலங்களை உறுதிப்படுத்துகிறது. அணுப்பிணைவு உலைகள், அணுப்பிளவு உலைகளின் இடர்களை குறைக்கின்றன அல்லது தவிர்க்கின்றன. ஆனால் இவை இன்னமும் ஆய்வின் தொடக்கநிலையிலேயே உள்ளன.\n\nஇரண்டு 1600 மெவா ஐரோப்பிய அழுத்தநீர் உலைகளும் சீனாவில் இரண்டு 1600 மெவா அழுத்தநீர் உலைகளும் கட்டியமைக்கப்பட்டு வருகின்றன. இவ்வுலைகளை பிரான்சிம் அரேவா நிறுவனமும் செருமனியின் சீமன்சு ஏஜி யும் இணைந்து கட்டப்படுகின்றன. முடிக்கப்பட்டால் இவைதாம் உலகிலேயே உள்ல மிகப் பெரிய அணுக்கரு மின் நிலையங்களாக அமையும். இவற்ரில் ஒன்று பின்லாந்தின் ஓலிகிலுவோட்டாவில் உள்ள ஓலிகிலுவோட்டா அணுக்கரு மின் நிலையத்தினோர் அணியாக அமையவுள்ளது. இது முதல் ஏற்பாட்டின்படி 2009 இல் இயங்கிடவிருந்தது. ஆனால் இதன் இயாக்கம் தொடர்ந்து தள்ளிப் போடப்பட்டு வருகிறது. இது 2014 ஆம் ஆண்டின் நிலவரப்படி, இதனை 2018 இல் இயக்கிட திட்டமிடப்பட்டுள்ளது.\nபிரான்சில் மஞ்சேவில் உள்ள பிளேம்வில்லி அணுக்கரு மின் நிலையத்தில் ஒரு அழுத்தநீர் உலைக்கான ஆயத்த வேலைகள் 2006 இல் தொடங்கப்பட்டது, இது திட்டமிட்டபடி 2012 இயக்கத்தைத் தொடங்கவேண்டும். ஆனால் பிரெஞ்சு உலையும் தள்ளிப் போடப்பட்டு 2016 இல் நிலைய உலையின் இயக்கம் தொடங்கும் என 2013 இல் அறிவீக்கப்பட்டுள்ளது. சீனாவில் குவாங்தாங்கில் உள்ள தாய்ச்சான் அணுக்கரு மின் நிலையத்தில் அதன் ஒருபகுதியாக, இரண்டு அழுத்தநீர் உலைகள் 2014 இலும் 2015 இலும் இயக்கிவைக்கத் திட்டமிடப்பட்டன. ஆனால் இவையும் 2015இலும் 2016 இலும் இயங்கலாம் என கூறப்படுகின்றன.\n\n2007 ஆம் ஆண்டளவில் இந்தியாவில் ஏழும் சீனாவில் ஐந்தும் அணுக்கரு மின் நிலையங்கள் கட்டுமானத்தில் இருந்தன.\n\nகல்ஃப் மின்திறன் நிறுவனம் 2012 முடிவுக்குள் பிளாரிடாவில் உள்ள பென்சகோலாவில் 4000 ஏக்கர் நிலம் அணுக்கரு மின் நிலையம் ஒன்ரை அமைக்க கையகப்படுத்தப்படும் என்று 2011 நவம்பரில் அறிவித்தது.\n\nஉருசியா 2010 இல் உலகில் முதன்முதலாக, ஓர் மிதவை அணுக்கரு மின் நிலையத்தை தொடங்கி வைத்தது. 100 மில்லிய பவுண்டு அகதமிக் உலோமனசோவ் கப்பல் திட்டமிடப்பட்ட ஏழு நிலையங்களில் தொடங்கி வைக்கப்பட்ட முதல் உலக நிலையம் ஆகும். இது உருசிய நெடுந்தொலைவுப் பகுதிகட்கு மின்சாரம் வழங்கும்.\n\nஇந்தோனேசியாவில் நான்கும் மலேசியாவில் நான்கும் தாய்லாந்தில் ஐந்தும் வியட்நாமில் பதினாறும் ஆக, தெற்கிழக்காசிய நாடுகளில் 2025 அளவில் 29 அணுக்கரு மின் நிலையங்கள் கட்டியமைக்கப்படவுள்ளன. இந்நாடுகளில் 2011 இல் அணுக்கரு மின் நிலையம் ஏதும் இல்லை என்பது குறிப்பிட்த்தக்கது.\n\nசீனாவில் 2013 இல் 32 அணுக்கரு உலைகள் கட்டப்பட்டுவந்தன. உலகிலேயே மிகப் பேரளவு எண்ணிக்கையில் உலைகள் கட்டப்பட்டது இதுவே முதல் தடவையாகும்.\n\nஅமெரிக்காவில் ஜார்ஜியாவிலும் தென்கரோலினாவிலும் உள்ள இரு அணுக்கரு மின் நிலையங்களில், அதாவது வோக்தில் அணுக்கரு மின் நிலையம், வர்ஜில் சம்மர் அணுக்கரு மின் நிலையம் அகியவற்றின் விரிவாக்கம் முறையே 2016 இலும் 2019 இலும் நிறைவுற உள்ளன. வோக்தில் அணுக்கரு மின் நிலையத்தின் இரு உலைகளும் வர்ஜில் சி. சம்மர் அணுக்கரு மின் நிலையத்தின் இரு உலைகளும் 1979 இல் நடந்த மூன்று மைல் தீவின் அணுக்கரு ஏதத்துக்குப் பின்னர் நிறுவப்படும் முதல் உலைகளாகும்.\n\nபல நாடுகள் தோரிய எரிபொருள் அணுக்கரு உலைகளை நிறுவும் திட்டங்களை தொடங்கியுள்ளன. உரெனியத்தை விட தோரியம் இயற்கையில் நான்கு மடங்கு செறிவாகக் கிடைக்கிறது. அமெரிக்கா, இந்தியா, ஆத்திரேலியா, பிரேசில், நார்வே ஆகிய நாடுகளில் 60% தோரியம் கிடைக்கிறது. பல்லாரிரம் ஆண்டுகட்கு தேவைப்படும் ஆற்ற வழங்கிட இந்த தோரிய வளம் போதுமானதாகும். தோரியம் எரிபொருள் வட்டிப்பு அல்லது சுழற்சி யுரேனியம் எரிபொருள் வட்டிப்பை விட மின்னாக்கத்தின்போது மிகவும் குறைவான கதிரியக்கக் கழிவைத் தருகிறது.\n\nSection::::மேலும் காண்க.\nஅணுக்கரு உலை\n\nநீராவிச்சுழலி\n\nமின்னியற்றி\n\n"}
{"id": "313181", "url": "https://ta.wikipedia.org/wiki?curid=313181", "title": "பகுதிச் சார்பு", "text": "பகுதிச் சார்பு\n\nகணிதத்தில் \"X\" இலிருந்து \"Y\" க்கு வரையறுக்கப்படும் () பகுதிச் சார்பு (\"partial function\") என்பது \"X\" இன் ஏதாவதொரு உட்கணம் \"X\" ′ எனில், என அமையும் சார்பாகும். ஒரு பகுதிச் சார்பு, , அதன் ஆட்களம் \"X\" இன் ஒவ்வொரு உறுப்பையும் \"Y\" இன் ஒரு உறுப்போடு இணைப்பதில்லை; மாறாக \"X\" இன் ஏதாவதொரு உட்கணத்தின் ஒவ்வொரு உறுப்பையும் \"Y\" இன் ஒரு உறுப்போடு இணைக்கும் விதியாக உள்ளது. எனில் \"f\" ஒரு முழுச் சார்பு (\"total function\") என அழைக்கப்படுகிறது. இம்முழுச் சார்பு ஒரு சார்புக்குச் சமானமானது. ஒரு சார்பின் ஆட்களம் எதுவெனத் தெளிவில்லாத நிலையில் பகுதிச் சார்பு பயன்படுகிறது.\n\nபகுதிச் சார்பின் அமைவு:\n\n\nஎடுத்துக்காட்டாக, முழு எண் கணத்தில் வரையறுக்கப்படும் வர்க்கமூலம் காணும் சார்பு:\n\nமுழு வர்க்கங்களாக உள்ள முழுஎண்களுக்கு () மட்டுமே \"g\"(\"n\") வரையறுக்கப்படுவதால் இது ஒரு பகுதிச் சார்பாகும்.\n\nSection::::அடிப்படைக் கருத்துகள்.\nதற்காலக் கணிதப் பயன்பாட்டில் பகுதிச் சார்பின் ஆட்களம் என்ற கருத்து இருவிதமாக உள்ளது. பெரும்பாலான கணிதவியலாளர்கள் \"f\":\"X\" → \"Y\" எனில், \"f\"(\"x\") வரையறுக்கப்படும் \"X\" இன் உறுப்புகளைக் கொண்ட உட்கணமான \"X\" ' ஐ, ”\"f\" இன் ஆட்களம்” என்கின்றனர். சிலர் \"X\" ஐ, ”\"f\" இன் ஆட்களம்” என்றும் \"X<nowiki>'</nowiki>\" ஐ ”வரையறையின் ஆட்களம்” (\"domain of definition\") என்றும் அழைக்கின்றனர். இதேபோல பகுதிச் சார்பின் வீச்சு என்பதும் இணையாட்களம் அல்லது சார்பின் எதிருருக்களின் கணத்தைக் குறிக்கலாம்.\n\nவெகுசில சமயங்களில் \"X\" ஐ ஆட்களமாகவும், \"Y\" ஐ இணையாட்களமாகவும் கொண்ட பகுதிச் சார்பானது \"f\": \"X\" ⇸ \"Y\" என அம்புக்குறியில் ஒரு சிறு குத்துக்கோடிடப்பட்டு எழுதப்படுவதும் உண்டு.\n\nபகுதிச் சார்பின் வரையறை ஆட்களத்தில் சார்பு உள்ளிடுகோப்பாக/ முழுக்கோப்பாக இருந்தால், அப்பகுதிச் சார்பும் உள்ளிடு கோப்பாக/முழுக்கோப்பாக இருக்கும். ஒரு பகுதிச் சார்பு உள்ளிடுகோப்பாகவும் முழுக்கோப்பாகவும் அமையலாம்.\n\nஒரு சார்பின் இணையாட்களத்துக்குப் பதில் அதன் எதிருருக்களின் கணத்திற்கு மட்டுப்படுத்தும் போது, அச்சார்பு கண்டிப்பாக முழுக்கோப்பாக இருக்கும் என்பதால், ”பகுதி இருவழிக்கோப்பு” என்பது உள்ளிடுகோப்பாக உள்ள பகுதிச் சார்பைக் குறிக்கும்.\n\nஉள்ளிடுகோப்பாக உள்ள பகுதிச் சார்பின் நேர்மாறும் உள்ளிடுகோப்பான பகுதிச் சார்பாகும். உள்ளிடு மற்றும் முழுக்கோப்பாக உள்ள பகுதிச் சார்பின் நேர்மாறு ஒரு உள்ளிடு பகுதிச் சார்பாக இருக்கும். உள்ளிடு கோப்பாகவுள்ள ஒரு முழுச் சார்பை உள்ளிடு பகுதிச் சார்பாக நேர்மாற்றலாம்.\n\nஉருமாற்றத்தை பகுதிச் சார்புகளாகப் பொதுமைப்படுத்தலாம். \n\nSection::::முழுச் சார்பு.\nமுழுச் சார்பு என்பது சார்பின் ஒத்த சொல்லாகும். முழுச் சார்பானது பகுதிச் சார்பின் சிறப்புவகை என்பதைக் காட்டுவதற்காக ”முழு” என்ற உரிச்சொல் பயன்படுத்தப்படுகிறது. பகுதிச் சார்புகள் அதிகம் காணப்படும் கணிதப் பகுதிகளில் அவற்றிலிருந்து வேறுபடுத்திக் காட்டுவதற்காக முழு என்ற அடைமொழி சேர்த்துக்கொள்ளப்படுகிறது.\n\nSection::::எடுத்துக்காட்டுகள்.\nSection::::இயல் மடக்கை.\nமெய்யெண்களை மெய்யெண்களோடு இணைக்கும் இயல் மடக்கைச் சார்பினை எடுத்துக்கொண்டால்:\n\nஒரு நேரிலா மெய்யெண்ணின் இயல்மடக்கை ஒரு மெய்யெண் அல்ல. அதாவது இயல்மடக்கைச் சார்பானது இணையாட்களத்தின் எந்தவொரு மெய்யெண்ணையும் ஆட்களத்தின் நேரிலா மெய்யெண்ணுடன் இணைப்பதில்லை. எனவே மெய்யெண் கணத்திலிருந்து மெய்யெண் கணத்திற்கு வரையறுக்கப்பட்டச் சார்பாக இயல்மடக்கைச் சார்பை எடுத்துக்கொண்டால் அது ஒரு முழுச் சார்பு அல்ல; அது ஒரு பகுதிச் சார்பாகவே இருக்கும். சார்பின் ஆட்களத்தை நேர் மெய்யெண்கணமாக கட்டுப்படுத்தினால் Iமட்டுமே இயல் மடக்கைச் சார்பு ஒரு முழுச் சார்பாக இருக்க முடியும்.\n\nSection::::இயல் எண்களின் கழித்தல்.\nஇயல் எண்களின் கழித்தல் ஒரு பகுதிச் சார்பு:\n\n"}
{"id": "313185", "url": "https://ta.wikipedia.org/wiki?curid=313185", "title": "நுணா (பேரினம்)", "text": "நுணா (பேரினம்)\n\nநுணா என்று பொதுவாக அழைக்கப்படும் பேரினம் பூக்கும் தாவரமாகும். இது காஃபி.குடும்பத்தைச் சேர்ந்தது இத்தாவரத்த்தின் ஆங்கிலப் பெயரான \"மொரிண்டா-வின்\" முன் ஒட்டுச் சொல்லான மொருஸ் (morus) என்ற சொல் லத்தின் மொழிச் \" சொல்லில் இருந்து தோன்றியது மொருஸ் என்றால் இலத்தினில்\" \"முசுக்கொட்டை\" ஆகும் மஞ்சள்நாறியின் பழங்கள் முசுகொட்டை பழங்களைப்போல தோன்றுவதால் இச்சொல் இடம்பெற்றது, இச்சொல்லும் பின் ஒட்டில் உள்ள இண்டிகா என்னும் சொல் குறிப்பது இந்தியாவை.\n\nSection::::விளக்கம்.\nஇந்தப்பேரினத்தாவரங்கள் உலகின் அனைத்து வெப்ப வலயப் பகுதிகளிலும் பரவியுள்ளது, இந்தப் பேரினத்தைச் சேர்ந்த மரங்கள், புதர்கள் அல்லது கொடிகள் என 80 இனங்கள் உள்ளன. அனைத்து மொரின்டா இனத் தாவரங்களின்பழங்கள் அல்லது கூட்டுக்கனிகள் சதைபற்று கொண்டவையாகவோ அல்லது உலர்பழங்களாகவோ உள்ளன. இந்த பேரினத்தைச் சேர்ந்த பல இனத் தாவரங்கள் போர்னியோ, நியூ கினி, நியூ கலிடோனியா, வடக்கு ஆத்திரேலியா போன்ற பகுதிகளில் காணப்படுகின்றன.\n\nபாரம்பரிய ஜப்பனிய, கொரிய, சீன மருத்துவத்தில், மொரின்டா பேரினத்தைச் சேர்ந்த வெண்நுணா மருத்துவ மூலிகையாக பயன்படுத்தப்படுகிறது. இதன் செயல்திறனுக்கு எந்த உறுதியான ஆதாரமும் இல்லை என்றாலும், உயிரியல் பண்புகளை கொண்ட ஒரு மூலிகை என்று கருதப்படுகிறது.\n\n"}
{"id": "313190", "url": "https://ta.wikipedia.org/wiki?curid=313190", "title": "சோடச இலட்சுமி", "text": "சோடச இலட்சுமி\n\nசோடச இலட்சுமி என்பவர்கள் பதினாறு வகையான இலட்சுமிகளாவர். சோடச என்றால் 16 என்று பொருளாகும். அட்ட இலட்சுமிகள் என்பவர்கள் எட்டு வகையான இலட்சுமிகளாவர். இவர்கள் ஒவ்வொருவருக்கும் இரண்டு தலைகள் உள்ளன. அதனால் ஒவ்வொரு தலையையும் ஒரு இலட்சுமி என்ற வகையில் இந்த பதினாறு இலட்சுமிகள் கூறப்படுகிறார்கள். \n\nதிருவரங்கம் அம்மா மண்டபத்தில் உள்ள அட்டலட்சுமி மண்டபத்தில் இந்த பதினாறு இலட்சுமிகளும் சுதை சிற்பமாக உள்ளனர்.\n\n\nSection::::சோடச இலட்சுமி விரதம்.\nபதினாறு வகையான இலட்சுமிகளை வழிபடுதலை சோடச மகாலட்சு விரதம் என்று அழைக்கின்றனர். வளர்பிறை அஷ்டமியிலிருந்து தொடர்ந்து 16 நாட்கள் ஒவ்வொரு இலட்சுயையும் வழிபடுகின்றனர். சிலர் இரண்டு நாட்களுக்கு ஒரு அட்ட லட்சுமியை எடுத்து பூசை செய்வதும் உண்டு. இந்த வழிபாட்டால் செல்வம் பெருகும் என்பது நம்பிக்கையாகும்.\n\nசோடச இலட்சுமி யாகம் இந்து சமயக் கோயில்களில் செய்யப்படுகின்றன. \n"}
{"id": "313197", "url": "https://ta.wikipedia.org/wiki?curid=313197", "title": "கஜலட்சுமி", "text": "கஜலட்சுமி\n\nகஜலட்சுமி என்பவர் அட்ட லட்சுமிகள் எனும் எட்டுவகையான இலட்சுமிகளுள் ஒருவராவார். இவர் பாற்கடல் மதனம் எனும் நிகழ்வின் போது தோன்றியவள். அவ்வாறு தோன்றும் போது இருபுறம் யானைகள் வந்து அபிசேகம் செய்தன. இதனால் இவரை கஜலட்சுமி என்கின்றனர். \n\nகஜ என்றால் யானையாகும். தமிழில் இவரை வேழத்திரு என்று அழைக்கின்றனர். கால்நடைகள் மூலம் வளம் அருள்பவள். இவளே அரசரொக்கும் பெருஞ்செல்வங்கள் தருபவள். பாற்கடலிலிருந்து உதித்தவளும் இவளே! இருயானைகள் நீராட்ட , அஞ்சேல், அருளல், தாமரைகள் தாங்கியவளாக செந்துகில் உடுத்து அருளுவாள்.\n\nSection::::தியான ஸ்லோகம்.\n<poem>\nசதுர்ப் புஜாம் த்விநேத்ராஞ்ச\nஅப்ஜத்வய கராம்போஜாம்\nஸஸிவர்ண கடேபாப் யாம்\nசர்வாபரண சோபாட்யாம்\nசாமரக்ரஹ நாரீபி :\nஆபாதலம்பி வசநாம்\n</poem>\n\nSection::::கஜலட்சுமி விளக்கு.\nபித்தளையால் செய்யப்பட்ட விளக்கில் கஜலட்சுமியின் உருவம் பொறிக்கப்பட்டதாக இருக்கும் விளக்கு கஜலட்சுமி விளக்காகும். இந்த விளக்கினை காமாட்சி விளக்கிற்கு பதிலாக பல்வேறு விசேசங்களுக்கும் செய்கின்றனர். \n\nSection::::இந்துக் கோயில்களில்.\nஇந்து சமயக் கோயில்கள் பலவற்றிலும் கஜலட்சுமிக்கு தனித்த வரவேற்பு உள்ளது. சிவாலயங்களில் கஜலட்சுக்கென தனி சன்னதியும் அமைக்கப்பட்டுள்ளன. அனைத்து இந்து சமயக் கோயில்களிலும் கஜலட்சுமியை சன்னதியின் வாயிலில் புடைப்புச் சிற்பமாக வைத்துள்ளார்கள்.\n\nஅரண்மனைகள், வீடுகளின் நிலகால்கள் போன்றவற்றில் கூட கஜலட்சுமியின் உருவம் பொறிக்கப்படுகிறது.\n"}
{"id": "313200", "url": "https://ta.wikipedia.org/wiki?curid=313200", "title": "பொரிவரை பாறை ஓவியம்", "text": "பொரிவரை பாறை ஓவியம்\n\nபொரிவரை பாறை ஓவியம் (\"Porivarai Rock art\") தென்னிந்தியாவின் மிகப்பெரிய பாறை ஓவியமாக கருதப்படும் இது, 53 மீட்டர் நீளமும், 15 மீட்டர் அகலமும் கொண்ட ஒரே பாறையில் வரையப்பட்டுள்ளன. மிகவும் தொன்மையானதாகக் கூறப்படும் இப்பாறை ஓவியங்கள் அனைத்தும், சுமார் கி.மு. 2000 வாக்கில் மனித வாழ்வியல் குறித்த வரலாற்று ஆதாரங்களாகவும், அடையாளங்களாகவும் பாறைகளில் ஓவியங்களாக சித்தரிக்கப்பட்டுள்ளதாக அறியப்படுகிறது.\n\nSection::::ஓவிய உருப்படிகள்.\nபாதுகாப்பற்று சிதையும் நிலையிலுள்ள இந்தப் பாறை ஓவியங்களில், மனித உருவங்கள் நடனமாடும் வகையிலும், போர்க் கருவிகளுடன் சண்டையிடும் காட்சிகளும், யானை மீது போர்க் கருவிகளுடன் அமர்ந்திருக்கும் காட்சிகளும் வரையப்பட்டுள்ளன. மேலும், காட்டெருமைகள் நகர்வது போலவும், மனிதத்தலை குதிரை உடல் கொண்ட கடவுள் உருவம் நிற்பது போன்ற ஓவியங்களும் பொறிக்கப்பட்ட இப்பொரிவரை பெரும்பாறையில், குதிரை, குரங்கு, மாடு, காட்டுப் பன்றி, எருது (ஆண் மாடு), மான், ராட்சத பல்லி, மீன் போன்ற உருவங்களும் காணப்படுகின்றன.\n\nSection::::பழமை.\nபழமையும், பாரம்பரியமும் நிறைந்துள்ள இந்த ஓவியங்கள், சுமார் 4500 ஆண்டுகளுக்கு முன்பு இடை கற்காலத்தில் மனிதன் கால்நடைகளுடன் வாழ்ந்ததற்கான ஆதாரங்கள், பாறைகளில் ஓவியங்களாக சித்தரிக்கப்பட்டுள்ளன. மேலும், பழங்கால மனிதர்களின் வாழ்க்கை முறை, கலாச்சாரம், பாரம்பரியம் குறித்த சான்றாதாரங்களாக விளங்கும் இதுவே, தென்னிந்தியாவின் மிகப்பெரியப் பாறை ஓவியமாக குறிப்பிடப்பட்டுள்ளது.\n\nSection::::அமைவிடம்.\nஇந்திய தென்கடை மாநிலமான தமிழ்நாட்டிலுள்ள நீலகிரி மாவட்டத்தின் இதயப்பகுதியான கோத்தகிரியிலிருந்து 40 கிலோமீட்டர் தொலைவில் இருக்கும் பொரிவரை என்னுமிடத்தில் அமைந்துள்ளது.\n\n\n"}
{"id": "313201", "url": "https://ta.wikipedia.org/wiki?curid=313201", "title": "புவேர்ட்டோவின் முத்து", "text": "புவேர்ட்டோவின் முத்து\n\nபுவேர்ட்டோவின் முத்து (\"Pearl of Puerto\") என்பது () உலகிலுள்ள இயற்கையான ஒரு பெரிய முத்து என்று கருதப்படுகிறது. இது பிலிப்பீனிய மீனவர் ஒருவரால் பிலிப்பீன்சு கடலில் கண்டுபிடிக்கப்பட்டது. இது 2.2 அடி (67 செ.மீ) நீளமும், 1 அடி (30 ) அகலமும் கொண்டுள்ளதுடன் 34 கிலோகிராம் (75 பவு) எடையும் கொண்டது.\n\n"}
{"id": "313214", "url": "https://ta.wikipedia.org/wiki?curid=313214", "title": "ஓவர்ட் சின்", "text": "ஓவர்ட் சின்\n\nஓவர்ட் சின் (Howard Zinn 24 ஆகசுட்டு 1922—சனவரி 27, 2010) என்பவர் அமெரிக்காவைச் சேர்ந்த எழுத்தாளர், வரலாற்றாசிரியர், நூலாசிரியர் பேராசிரியர் மற்றும் அரசியல் செயற்பாட்டாளர் ஆவார். மனித உரிமைகள் பற்றியும் போருக்கு எதிரான கருத்துக்களையும் எழுதினார்.\n\nSection::::பிறப்பு, படிப்பு, பணிகள்.\nநியூயார்க்கு நகரில், யூதப் பெற்றோருக்குப் பிறந்த ஓவர்ட் சின் நியூயார்க்குப் பல்கலைக் கழகத்தில் இளங்கலைப் பட்டமும், கொலம்பியா பல்கலைக் கழகத்தில் முதுவர் கலைப் பட்டம் பின்னர் ஆய்வுப் பட்டமும் பெற்றார். தமது 18 ஆம் அகவையில் கப்பல் தளத்தில் பணியாளாகச் சேர்ந்து வேலை செய்தார். பின்னர் விமானப் படையிலும் பணியாற்றினார். 1956 முதல் 1963 வரை அடலாண்டாவில் ஸ்பெல்மன் கல்லூரியில் ஆசிரியராகப் பணியாற்றினார்.\n\nஓவர்ட் சின் எழுதிய 12 நூல்களில் அமெரிக்க மக்கள் வரலாறு என்னும் நூல் இலக்கக் கணக்கில் விற்பனையாகிப் புகழ் பெற்றது. இவர் தம்மை ஒரு சனநாயக சோசலிசவாதி என்று சொல்லிக் கொண்டார். நோம் சோம்சுக்கி என்னும் மொழியியல் அறிஞர் ஓவர்ட் சின்னை வெகுவாகப் புகழ்ந்துள்ளார்.\n"}
{"id": "313217", "url": "https://ta.wikipedia.org/wiki?curid=313217", "title": "தயோகார்பமோயில் குளோரைடு", "text": "தயோகார்பமோயில் குளோரைடு\n\nதயோகார்பமோயில் குளோரைடு \"(Thiocarbamoyl chloride)\" என்பது RNC(S)C என்ற வாய்ப்பாடு கொண்ட ஒரு கரிமகந்தகச் சேர்மமாகும். இவ்வாய்ப்பாட்டிலுள்ள ’R’ அல்கைல், அரைல் போன்ற தொகுதிகளைக் குறிக்கிறது. மின்னணு கவரிகளான இச்சேர்மங்கள் R2NC(S)+ அயனிகளுக்கான மூலங்களாக உள்ளன. R2NC(O)Cl என்ற வாய்ப்பாட்டைக் கொண்ட கார்பமைல் குளோரைடுகளை ஒத்த சேர்மங்களாக தயோகார்பமோயில் குளோரைடுகள் காணப்படுகின்றன. இருமெத்தில்தயோகார்பமோயில் குளோரைடு என்ற சேர்மத்தை இவ்வகைக்கு ஒரு பொது உதாரணமாகக் கூறலாம். வெளிர் மஞ்சள் நிறத்தில் எளிதில் ஆவியாகக் கூடிய ஒரு திண்மமாக இது காணப்படுகிறது, இதன் மூலக்கூறு வாய்ப்பாடு Me2NC(S)Cl ஆகும். இவ்வேதிப்பொருளுக்கான அடையாளப் பதிவு சிஏஎசு எண் 16420-13-6 ஆகும்.\n\nSection::::தயாரிப்பும் வேதிவினையும்.\nதொடர்புடைய தயூரம் இருசல்பைடுகளை குளோரினேற்றம் செய்து தயோகார்பமோயில் குளோரைடுகள் தொகுக்கப்படுகின்றன.\n\nதயோகார்பமோயில் குளோரைடுகள், இருதயோகார்பமேட்டுகளுடன் (RNCS) வினைபுரிந்து தயூரம் சல்பைடுகளைத் தருகின்றன[RNC(S)]S. \n"}
{"id": "313220", "url": "https://ta.wikipedia.org/wiki?curid=313220", "title": "டெல்டா 4000", "text": "டெல்டா 4000\n\nடெல்டா 4000 தொடர் \"(Delta 4000 series)\" என்பவை அமெரிக்காவைச் சேர்ந்த எரிந்தழியும் ஏவூகல அமைப்பு வகை ஏவூர்திகளாகும். இந்த ஏவூர்திகளைப் பயன்படுத்தி 1989 மற்றும் 1990 ஆகிய இரண்டு ஆண்டுகளில் இரண்டு சுற்றுப்பாதை ஏவுதல்கள் நடைபெற்றன. டெல்டா குடும்ப வகை ஏவூர்திகளில் டெல்டா 4000 ஏவூர்தியும் ஒன்றாகும். டெல்டா 4000 தொடரில் பல்வேறு மாறுபாடுகள் கொண்ட ஏவூர்திகள் முன்வைக்கப்பட்டாலும் டெல்டா 4925 மட்டுமே ஏவப்பட்டது. நான்கு இலக்க எண் குறியீட்டைப் பயன்படுத்தி இவ்வகையின் மாறுபட்ட வகைகள் வேறுபடுத்தி அறியப்படுகின்றன. முன்னதாகப் பயன்படுத்தப்பட்டு பின்னர் நிறுத்தப்பட்ட டெல்டா குடும்ப ஏவூர்தி மற்றும் அப்போதுதான் உருவாக்கப்பட்டு செயல்பாட்டில் இருந்த டெல்டா II 6000 தொடர் ஏவூர்திகளின் உதிரி பாகங்கள் டெல்டா 4000 ஏவூர்தியை வடிவமைக்க உபயோகப்படுத்தப்பட்டன.\n\nஎம்பி-3-III இயக்கும் தோர் ஏவுகணையின் நீட்சிவடிவ நீள் தொட்டி தோர் அமைப்பே, டெல்டா தொடரின் முதற்கட்டம் ஆகும். முன்னதாக இது டெல்டா 1000 தொடராக பறந்தது. மேலேற்றும் உந்துகைச் சக்தியை அதிகரிக்கும் விதமாக, டெல்டா 3000 தொடரில் பயன்படுத்திய சக்திவாய்ந்த காசுடர்-4 ஆற்றல் நிரப்பிகளை நீக்கப்பட்டன. அவற்றிற்குப் பதிலாக திண்ம ஏவூர்தி உந்துகலங்களான காசுடர்-4ஏ ஆற்றல் நிரப்பிகள் 9 எண்ணிக்கையில் டெல்டா 4000 உடன் இணைக்கப்பட்டன. டெல்டா-கே வகை இரண்டாம் கட்டமாகப் பயன்படுத்தப்பட்டது. கலச்சுமையை புவியிணக்க இடைப்பாதையில் உயர்த்தித் தள்ள , சிடார்-48பி பொறி வகை கலச்சுமை உதவிப் பெட்டகம் மூன்றாவது கட்டமாகப் பயன்படுத்தப்பட்டது. \nகேப் கேனவராலில் உள்ள 17பி ஏவுவளாகத்தில் இருந்தே டெல்டா 4000 இன் இரண்டு ஏவுதல்களும் நிகழ்ந்தன. முதல் ஏவுதலின் போது பிரித்தானியாவின், பிரித்தானிய வான் ஒளிபரப்புக்காக மார்கோ போலோ 1 ஏவப்பட்டது. இந்திய விண்வெளி ஆய்வு மையத்திற்காக இரண்டாவது ஏவுதல் நிகழ்த்தப்பட்டது. இந்த ஏவுதலின் போது இந்திய தேசிய செயற்கைக்கோள் 1டி விண்ணில் ஏவப்பட்டது. இவ்விரண்டு நிகழ்வுகளும் வெற்றியில் முடிந்தன.\n\n"}
{"id": "313221", "url": "https://ta.wikipedia.org/wiki?curid=313221", "title": "உலகத் தேங்காய் நாள்", "text": "உலகத் தேங்காய் நாள்\n\nஉலகத் தேங்காய் நாள் (\"world coconut day\") செப்டம்பர் 2 ஆம் நாளன்று கொண்டாடப்படுகிறது. 1998ஆம் ஆண்டு வியட்நாமில் நடைபெற்ற இந்தோனேசியாவின் ஜகார்த்தாவைத் தலைமையகமாகக் கொண்ட ஆசிய பசிபிக் தெங்கு குழும மாநாட்டில் செப்டம்பர் 2 ஆம் தேதி உலக தேங்காய் நாளாக அறிவிக்கப்பட்டது.\n\nவறுமைக் குறைப்பில் உயிர்நாடியாக விளங்குகின்ற தெங்குப் பயிரின் முக்கியத்துவம் தொடர்பாக மக்களிடையே அதிக விழிப்புணர்வினை ஏற்படுத்துவதனை நோக்கமாகக் கொண்டு இந்நாள் அறிவிக்கப்பட்டது.\n\n"}
{"id": "313226", "url": "https://ta.wikipedia.org/wiki?curid=313226", "title": "வைடூரியம்", "text": "வைடூரியம்\n\nவைடூரியம் (\"Cymophane\" அல்லது \"Cat's eye\") என்பது நவரத்தினங்களுள் ஒன்றாகும். இது பொன் வெள்ளைக் கல் படிகத்தில் உள்ள இரு வகைகளில் ஒன்றாகும். வைடூரியம் பூனையின் கண் போன்ற தோற்றத்தையுடையது. இது நகையணிகள், ஆபரணங்களில் பயன்படுத்தப்படுகின்றது.\n"}
{"id": "313233", "url": "https://ta.wikipedia.org/wiki?curid=313233", "title": "ஆதாமின் விண்மீன்", "text": "ஆதாமின் விண்மீன்\n\nஆதாமின் விண்மீன் (\"The Star of Adam\") என்பது முட்டையுரு வடிவிலமைந்த நீலக்கல் ஆகும். உலகில் இதுவே பெரிய விண்மீன் நீலக்கல் ஆகும். இதன் எடை ஆகவும், இதன் கணிப்பிடப்பட்ட மதிப்பு ஐ.அ $ 100 மில்லியன் ஆகவும் உள்ளது. இதற்கு முன் எடையுடைய \"குயின்ஸ்லாந்தின் கருப்பு விண்மீன்\" என்பதே உலகில் பெரிய விண்மீன் நீலக்கல் ஆக இருந்தது. நீல நிறமுடைய இது மையத்திலிருந்து பிரதிபலிக்கும் ஆறு முனைகளையுடைய அடையாளங்களைக் கொண்ட விண்மீன் தோற்றத்தைக் கொண்டது.\n\n"}
{"id": "313237", "url": "https://ta.wikipedia.org/wiki?curid=313237", "title": "கரும்பவளம்", "text": "கரும்பவளம்\n\nகரும்பவளம் (\"Black corals\"; \"Antipatharia\") கடற் சாமந்திகளுடன் தொடர்புபட்ட மரம் போன்ற பவளங்கள் ஆகும். இவை கடலின் ஆழத்தில் காணப்படும்.\n\nSection::::விபரங்கள்.\nஇவை பொதுவாக வெப்ப வலயம் உள்ள பகுதிகளில் காணப்படும். இவற்றில் கிட்டத்தட்ட 280 தெரிந்த இனங்கள் உள்ளன.\n\n"}
{"id": "313244", "url": "https://ta.wikipedia.org/wiki?curid=313244", "title": "செவ்வந்திக்கல்", "text": "செவ்வந்திக்கல்\n\nசெவ்வந்திக்கல் (\"Amethyst\") அணிகலனாகப் பயன்படுத்தப்படும் குவார்ட்சு வகை இரத்தினக் கல்லாகும். பண்டைக் கிரேக்கர்கள் அணிந்ததோடு, குடிக்கும் பாத்திரங்களில் பதித்திருந்தனர். இதனால், அது மதுபோதையைத் தடுக்கும் என நம்பினர்.\n\nSection::::அமைப்பு.\nசெவ்வந்திக்கல் குவார்ட்சுவின் (SiO) செவ்வூதா வகையும், ஊதா ஒளி வீசும், இருப்பு கழிவுப்பொருளும் ஆகும். இதனுடைய கடினத்தன்மை குவார்ட்சு போன்றதாயினும் அணிகலனுக்கு ஏற்றது.\n\n"}
{"id": "313251", "url": "https://ta.wikipedia.org/wiki?curid=313251", "title": "அமுதக்கல்", "text": "அமுதக்கல்\n\nஅமுதக்கல் (\"Opal\") சிலிக்காவின் (SiO·\"n\"HO) நீர் கலக்கப்பட்ட சீருறாத் திண்மம் ஆகும். இதனுடைய எடையில் நீரனது 3 முதல் 21% வரை காணப்படும். ஆயினும் பொதுவாக 6 முதல் 10% வரை காணப்படும். இதனுடைய வடிவற்ற அமைப்பினால் இது படிக வகையினைச் சேர்ந்ததாக வகைப்படுத்தப்பட்டுள்ளது. ஆயினும் இது படிக வகையாக வகைப்படுத்தப்பட்ட பளிங்குக்கல் அமைப்பு படிகமானதல்ல. \n\n\n"}
{"id": "313253", "url": "https://ta.wikipedia.org/wiki?curid=313253", "title": "தந்தம்", "text": "தந்தம்\n\nதந்தம் (\"Ivory\") என்பது தந்தப் பல்லில் இருந்து பெறப்படும் கடினமான, வெண் பொருளாகும். யானையின் பல்லே தந்தம் எனப்பட்டாலும், பிற மிருகங்களின் தந்தப் பல்லும் கலை மற்றும் பிற உருவாக்கத்தில் பயன்படுத்தப்படுகின்றன. இது பிரதானமான பற்காழினைக் கொண்டு (Ca(PO)(CO)·HO)), பல்லினதும் தந்தப் பல்லினதும் பௌதீக அமைப்பைக் கொண்டு காணப்படும். யானையின் தந்தத்தைவிட பிற மிருகங்களின் வணிகத்தில் புழக்கத்தில் உள்ளது. இது பண்டைய காலம் முதல் பெறுமதியைக் கொண்டுள்ளது. யானைத் தந்தம் மிக முக்கிய மூலமாகவிருந்தாலும், மாமூத், தந்தப்பல் கடற்குதிரை, நீர்யானை, பெருந்தலைத் திமிங்கலம், ஓர்க்கா திமிங்கலம், கொம்புத் திமிங்கலம், கரணைப் பன்றி போன்றவற்றிலும் தந்தம் உள்ளது. காட்டுமான் இரு தந்தமுள்ள பற்களைக் கொண்டுள்ளது. இவை அவற்றின் சந்ததியிலிருந்து எச்சியவை என நம்பப்படுகிறது.\n\nதமிழில் தந்தத்தைக் குறிக்கும் மற்ற பெயர்கள் கோடு, எயிறு, மருப்பு என்பனவாகும்.\n\n"}
{"id": "313260", "url": "https://ta.wikipedia.org/wiki?curid=313260", "title": "பல்ஜிந்தர் சிங்", "text": "பல்ஜிந்தர் சிங்\n\nபல்ஜிந்தர் சிங் \"(Baljinder Singh)\"' (பிறப்பு: 18 செப்டம்பர் 1986) ஓர் இந்திய தடகள வீரர் ஆவார். இவர் 20 கி.மீ பந்தய நடையில் போட்டியிடுகிறார். இவர் இலண்டனில் நடந்த 2012 கோடைக்கால ஒலிம்பிக் விளையாட்டுகளில் 1:25:39 நேரச் சாதனை படைத்தவர். இவரின் இதுவரையிலான சிறப்பான சாதனை 1:22:12 நேர அளவாகும்.\n\nஇவர் இலண்டனில் நடந்த 2012 கோடைக்கால ஒலிம்பிக் விளையாட்டுகளில் 1:25:39 நேரச் சாதனை படைத்து ஆடவர் 20 கி.மீ பந்தயநடைப் போட்டியில் 43 ஆம் இடத்தைப் பிடித்தார்.\n\nSection::::சொந்த வாழ்க்கை.\nஇவர் பஞ்சாப் மாநில, மோகலி மாவட்டத்தில் சண்டிகார் நகருக்கு அருகமைந்த தேரா பாசியில் பிறந்தார். இவர் தன் விளையாட்டுப் பயிற்சியை பெங்களூருவில் உள்ள இந்திய விளையாட்டு ஆணைய மையத்தில் இராம கிருஷ்ணன் காந்தியிடம் பெற்றார்.\n\n"}
{"id": "313262", "url": "https://ta.wikipedia.org/wiki?curid=313262", "title": "செக்ரோவோலு சுவூரோ", "text": "செக்ரோவோலு சுவூரோ\n\nசெக்ரோவோலு சுவூரோ \"(Chekrovolu Swuro)\" (பிறப்பு: 21 நவம்பர் 1982, திழூதமி ஊர், பேக் மாவட்டம், நாகாலாந்து)ஓர் வில்வித்தை வீராங்கனை ஆவார். இவர் முறையே தென்கொரியாவின் பூசான் பகுதியில் தோகாவிலும் கத்தாரிலும் நடந்த 2002 ஆசிய விளையாட்டுகளிலும் 2006 ஆசிய விளையாட்டுகளிலும் இந்தியா சார்பில் கலந்துகொண்டார். இவர் இத்தாலியில் தூரினில் நடந்த 2011 உலக வில்வித்தைப் போட்டிகளில் வெள்ளிப் பதக்கம் வென்றார். எனவே இவர் 2012 கோடைக்கால ஒலிம்பிக் விளையாட்டுகளில் மகளிரில் ஒற்றையராகவும் குழுவிலும் பங்கேற்க தேர்வு செய்யப்பட்டார்.\n"}
{"id": "313274", "url": "https://ta.wikipedia.org/wiki?curid=313274", "title": "பசந்த பகதூர் இரானா", "text": "பசந்த பகதூர் இரானா\n\nபசந்த பகதூர் இரானா \"(Basanta Bahadur Rana)\" (பிறப்பு: 18 ஜனவரி 1984 சாம்கிப்பூர், நேபாளம்)ஓர் இந்தியத் தடகள வீரர் ஆவார். இவர் 50 கி.மீ தொடர்நடையில் கலந்துகொள்கிறார். இவர் இலண்டனில் நடந்த 2012 கோடைக்கால ஒலிம்பிக் விளையாட்டுகளில் 50 கி.மீ தொடர்நடையில் கலந்துகொண்டார். இவரது மிகச் சிறந்த ஒற்றையர் சாதனை நேரம் 4:02:13. இதை இப்போது மேலும் சிறப்பாக அதாவது 3:56:48 நேரமாக தேசியப் பதிவில் மேம்படுத்தியுள்ளார்.\n"}
{"id": "313276", "url": "https://ta.wikipedia.org/wiki?curid=313276", "title": "ஜெய் பகவான்", "text": "ஜெய் பகவான்\n\nஜெய் பகவான் \"(Jai Bhagwan)\" (பிறப்பு: மே 11, 1985) ஓர் இந்தியத் தடகள வீரர் ஆவார். இவர் இருமுறை ஆசிய விளையாட்டுகளில் பதக்கம் பெற்றுள்ளார். இவர் 2010 பொதுநலவாயத்து விளையாட்டுகளிலும் 60 கிலோ தாழெடைக் குத்துச் சண்டையில் வெண்கலப் பதக்கம் பெற்றார். இவர் 2012 இலண்டன் ஒலிம்பிக்கில் 60 கிலோ தாழெடைக் குத்துச் சண்டையில் இந்தியா சார்பில் கலந்துகொண்டார்.\n\n"}
{"id": "313286", "url": "https://ta.wikipedia.org/wiki?curid=313286", "title": "சஞ்சீவி", "text": "சஞ்சீவி\n\nசஞ்சீவி (\"Sanjeevi\") என்பது மூலிகைத் தாவரங்களை உடைய, மங்கலகரமான ஒரு மலை என வால்மீகி இராமாயணத்தில் கூறப் பட்டுள்ளது. இந்த மலை இந்துமத தொன்மத்தின்படி புனிதமானதாகக் கருதப்படுகிறது. இராமாயணக் கதையின்படி, இது இலங்கைப் போரில் மயக்கமடைந்த இராமர், இலட்சுமணன் ஆகியோரையும் படையினரையும் காக்க, துரோனகிரி என்ற இடத்தில் இருந்து  அனுமானால் கொண்டுவரப்பட்டதாகக் கூறப்பட்டுள்ள மலையாகும்.\n\nSection::::கதை.\nஇந்த மலைக்கும் இந்திய இதிகாசமான இராமாயணத்துக்கும் தொடர்பு உள்ளது. இராமாயணத்தில், \"இராமன், இலக்குவன் ஆகியோருக்கும் இந்திரஜித்துக்கும் போர் நடைபெற்றபோது இந்திரஜித் செலுத்திய பிரம்மாஸ்திரத்திரம் தாக்கியதன் விளைவால் இராமன், இலக்குவன் மற்றும் படையினர் மயங்கி விழுந்து போயினர்; அவர்களைக் குணமாக்க சாம்பவானின் ஆலோசனையின் பேரில் இமயமலையில் உள்ள சஞ்சீவி மலையில் இருந்து மூலிகைகளைக் கொண்டுவர அனுமன் சென்றான்; ஆனால் அங்கு மூலிகைளை அடையாளம் காண இயலாமல், முழு மலையையும் கொண்டு வர அதனால் படையினர் குணமடைந்தனர்; அனுமான் போரின் இறுதிக்கட்டத்தில் மீண்டும் ஒருமுறை இதேபோல மலையைக் கொண்டு வந்தான்,\" என்று பலவாறாகக் கூறப் பட்டுள்ளது.\n\nSection::::இடம்.\nஇந்த சஞ்சீவி மலை உண்மையிலேயே தற்காலத் தமிழ்நாட்டின் இராஜபாளையம் நகரத்துக்கு அருகில் உள்ளதாகக் கருதப்படுகிறது. இந்த மலை அனுமனால் தூக்கி வரப்பட்டபோது அதில் இருந்து விழுந்த துண்டுகள்தாம் சிறுமலை மற்றும் சதுரகிரி மலைகளாக உருவானதாக ஒரு நம்பிக்கை உள்ளது.\n"}
{"id": "313288", "url": "https://ta.wikipedia.org/wiki?curid=313288", "title": "இந்தியத்தாவரவியல் அளவாய்வு", "text": "இந்தியத்தாவரவியல் அளவாய்வு\n\nஇந்தியத்தாவரவியல் அளவாய்வு \"(Botanical Survey of India)\" என்பது 1890 ஆம் ஆண்டு இந்திய அரசாங்கத்தால் அமைக்கப்பட்ட ஒரு நிறுவனமாகும். இந்தியாவிலுள்ள தாவரச் செல்வத்தைக் கண்டறிந்து உரிய தாவரவியல் ஆய்வுகளை மேற்கொள்வது இந்நிறுவனத்தின் பணிகளாகும்.\n\nSection::::வரலாறு.\nசிப்பூர், பூனா, சகாரன்பூர் மற்றும் சென்னை ஆகிய இடங்களை மையமாக்கி, பிரித்தானிய கிழக்கிந்திய நிறுவனம் ஏற்கனவே அங்கெலாம் தாவரவியல் பூங்காக்களை ஏற்படுத்தியிருந்தது. பிராந்திய அரசுகள் தாவரவியல் அறிவை வளர்ப்பதையும் மற்றும் இவ்வறிவியலின் பல்வேறு நோக்கங்களைப் பற்றி ஆய்வு மேற்கொள்வதையும் இலக்காகக் கொண்டே இத்தாவரவியற் பூங்காக்கள் உருவாக்கப்பட்டன. உதாரணமாக, 1750 ஆம் ஆண்டு முதல் வரலாற்றைக் கொண்டிருந்த சகாரன்பூர் தாவரவியல் பூங்காவை மருத்துவத் தாவரங்கள் வளர்க்கும் காரணத்திற்காக 1817 ஆம் ஆண்டு பிரித்தானிய கிழக்கிந்திய நிறுவனம் தனதாக்கிக் கொண்டது . பிரித்தானியாவின் பெரும்பாலான தாவரவியல் பூங்காக்கள் வர்த்தக முக்கியத்துவத்தை இலக்காகக் கொண்டு செயல்பட்டன. சுற்றுச்சூழல் மற்றும் வனத்துறை அமைச்சகம் இப்பூங்காக்களை தனது கட்டுப்பாட்டுக்குள் வைத்திருந்தது.\n\nஇந்தியாவில் தாவரவியல் ஆய்வுகள் முறையாக 1890 ஆம் ஆண்டு பிப்ரவரி மாதம் 13 இல் தொடங்கியது . 1871 ஆம் ஆண்டு முதல் கொல்கத்தா இராயல்தாவரவியல் பூங்காவில் கண்காணிப்பளாராகப் பணியாற்றி வந்த சர் சியார்ச்சு கிங்கின் மேற்பார்வையில் இவ்வாய்வுகள் மேற்கொள்ளப்பட்டன. இவரே இந்தியத்தாவரவியல் அளவாய்வு நிறுவனத்தின் முதலாவது பதவிசார் இயக்குனராக அறியப்படுகிறார். கொல்கத்தா தாவரவியல் பூங்கா இவ்வாய்வு நிறுவனத்தின் தலைமையிடமானது. வங்காளம், அசாம், வடகிழக்கு இந்தியா, பர்மா மற்றும் அந்தமான் நிகோபார் தீவுகள் ஆகிய மண்டல பூங்காக்களுக்குத் தேவையான பொறுப்புகளை இத்தலைமையகம் வழங்கியது. \n\n"}
{"id": "313294", "url": "https://ta.wikipedia.org/wiki?curid=313294", "title": "உயிர்சாராக் கூறு", "text": "உயிர்சாராக் கூறு\n\nஉயிரியல், சூழலியல் ஆகிய துறைகளில் உயிர்சாராக் கூறுகள் அல்லது உயிர்சாராக் காரணிகள் என்பன, உயிரினங்கள் மீதும், சூழல்மண்டலத்தின் செயற்பாடுகள் மீதும் தாக்கம் கொண்டுள்ள, சூழலின் உயிரற்ற வேதி மற்றும் இயற்பியப் பகுதிகளைக் குறிக்கும். உயிர்சாராக் காரணிகளும், அவற்றோடு தொடர்புடைய தோற்றப்பாடுகளும், முழு உயிரியலுக்கும் ஆதாரமாக அமைந்துள்ளன.\n\nவளர்ச்சி, பேணுகை, இனப்பெருக்கம் ஆகியவை தொடர்பில் உயிரினங்கள் மீது தாக்கம் கொண்டிருக்கக்கூடிய இயற்பிய நிலைமைகள், உயிரற்ற வளங்கள் ஆகியவற்றை உயிர்சாராக் கூறுகள் உள்ளடக்குகின்றன. இங்கே வளங்கள் என்பன, ஒரு உயிரினத்துக்குத் தேவைப்படுவதும், இன்னொரு உயிரினத்தினால் உட்கொள்ளப்படுகின்றதும் அல்லது வேறு வகையில் பயன்பாட்டுக்கு இல்லாமல் ஆக்கப்படுகின்றதுமான, சூழலில் உள்ள பொருட்களைக் குறிக்கும்.\n\nSection::::எடுத்துக்காட்டுகள்.\nஉயிரியலில், நீர், ஒளி, கதிர்வீச்சு, வெப்பநிலை, ஈரப்பதன், வளிமண்டலம், மண் போன்றவை உயிர்சாராக் காரணிகளுள் அடங்குகின்றன. பேரியற் காலநிலை இவை ஒவ்வொன்றின் மீதும் செல்வாக்குச் செலுத்துகின்றது. கடல் சார்ந்த அல்லது நிலக்கீழ்ச் சூழல்களில் அழுத்தம், ஒலி அலைகள் போன்றவற்றையும் உயிர்சாராக் காரணிகளாகக் கொள்ளலாம்.\n\nஇந்தக் காரணிகள் வெவ்வேறு உயிரினங்களை வெவ்வேறு வகையில் பாதிக்கின்றன. குறைவான ஒளி இருந்தாலோ அல்லது ஒளி முற்றாகவே இல்லாவிட்டாலோ, ஒளித்தொகுப்பு வட்டத்தை நிறைவு செய்ய முடியாமல் தாவரங்கள் வாடி இறந்துவிடுகின்றன. பல ஒரு கல நுண்ணுயிரிகளான \"ஆர்க்கியே\"க்களுக்கு மிக உயர்ந்த வெப்பநிலை அல்லது அழுத்தம் அல்லது வழமைக்கு மாறான கந்தகம் போன்ற தனிமங்களின் செறிவு தேவைப்படுகின்றது.\n\n"}
{"id": "313304", "url": "https://ta.wikipedia.org/wiki?curid=313304", "title": "எம். ஜி. ஆர் நினைவிடம்", "text": "எம். ஜி. ஆர் நினைவிடம்\n\nஎம்.ஜி.ஆர் மற்றும் ஜெயலலிதா நினைவிடம் என்பது சென்னை மெரினா கடற்கரையில் முன்னாள் தமிழக முதல்வர் எம். ஜி. ராமச்சந்திரனின் சமாதியாகும். இதனை எம்ஜிஆர் சமாதி என்று அழைக்கின்றனர். இங்கு எம்.ஜி.ஆர் பயன்படுத்திய பொருட்கள் மற்றும் அவருடைய புகைப்படங்கள் அடங்கிய நினைவாலயம் ஒன்றும் அமைக்கப்பட்டுள்ளது.\n\nமெரினா கடற்கரையில் முன்னாள் தமிழக முதல்வரும், எம்.ஜி.ஆரின் அரசியல் ஆசனுமான அறிஞர் அண்ணாவின் நினைவிடத்திற்கு அருகே எம்.ஜி.ஆரின் நினைவிடமும் அமைக்கப்பட்டுள்ளது. 2016 டிசம்பர் 6 ஆம் தேதி முன்னாள் முதல்வர் ஜெயலலிதாவின் பூதவுடலும் எம்.ஜி.ஆர் சமாதியின் பின்புறம் நல்லடக்கம் செய்யப்பட்டுள்ளது.\n\nSection::::எம்.ஜி.ஆர் சமாதி.\nSection::::வரலாறு.\n1987 டிசம்பர் 24 ஆம் நாள் எம்.ஜி.ஆர் இறந்தார். அவருடைய உடல் மக்களின் பார்வைக்காக இராஜாஜி பவனில் வைக்கப்பட்டது. பிரபலங்களும், ரசிகர்களும், பொது மக்களும் அவருடைய உடலைப் பார்வையிட்டனர். இரவில் கூட மக்கள் வந்து எம்.ஜி.ஆர் உடலை பார்த்துச் சென்றனர். எம். ஜி.ஆர் உடல் அண்ணா சதுக்கம் வரை ராணுவ வாகனத்தில் கொண்டு வரப்பட்டது. என்.டி.ஆர் முன்னிலையில் சந்தனப் பெட்டியில் வைக்கப்பட்டு புதைக்கப்பட்டது.\n\nSection::::சமாதி அமைப்பு.\nஎம்.ஜி.ஆர் சமாதியைச் சுற்றி தாமரை இதழ்கள்போல கட்டிட அமைப்பு அமைக்கப்பட்டுள்ளது. நினைவிடம் அருகே அணையா தீபம் ஏற்றப்பட்டுள்ளது. சமாதியின் முன்பு எம்.ஜி.ஆர் சிலை அமைக்கப்பட்டுள்ளது. இந்த நினைவிடத்தில் எம்.ஜி.ஆரின் அரிய புகைப்படங்களும், எம்.ஜி.ஆர் பயன்படுத்திய சில பொருட்களும், விருதுகளும் வைக்கப்பட்டுள்ளன. 1967ல் எம்.ஜி.ஆர் அவர்களை எம்.ஆர்.ராதா சுட்டார். அந்த சிகிச்சைக்காக இரு முறை எம்.ஜி.ஆர் மாவுக்கட்டினை அணிந்திருந்தார். அந்த மாவுக்கட்டுகள் நினைவிடத்தில் காட்சி பொருளாக வைக்கப்பட்டுள்ளன.\n\nSection::::பராமரிப்பு பணி.\n2012 ஆம் ஆண்டு ஜனவரி 29ம் தேதி சுனாமியால் பாதிக்கப்பட்ட எம்.ஜி.ஆர் சமாதி ரூ 7.70 கோடி செலவில் புதுப்பிக்கப்படும் என முதல்வராக இருந்த ஜெயலலிதா அறிவித்தார். இந்த பணிகள் நடைபெற்ற போது எம்.ஜி.ஆர் சமாதியின் முன்பு உள்ள அலங்கார வளைவு அகற்றப்பட்டு, புது வடிவத்தில் வைக்கப்பட்டது. அதன் முன்பு பறக்கும் குதிரை சிலையும், இரட்டை இலை வடிவமும் அமைக்கப்பட்டது. இவ்வாறு தேர்தல் சின்னம் அமைக்கப்படுவதற்கு பரவலான எதிர்ப்பினை எதிர்கட்சிகள் தெரிவித்தன. வழக்கு தொடுக்கப்பட்டது. ஆளும் கட்சி தரப்பில் அந்த சின்னம் இரட்டை இலையைக் குறிக்கவில்லை, பறக்கும் குதிரையின் இறக்கையைக் குறிக்கிறது என நீதிமன்றத்தில் தெரிவிக்கப்பட்டது. 2012 ஆம் ஆண்டு டிசம்பர் 9 நாள் சுமார் ரூ.8 கோடியில் புதுப்பிக்கப்பட்ட எம்.ஜி.ஆர் நினைவிடம் மக்கள் பார்வைக்கு திறந்து வைக்கப்பட்டது. இதனை அப்போது முதல்வராக இருந்த ஜெயலலிதா திறந்து வைத்தார்.\n\nSection::::நினைவேந்தல்.\nஎம்.ஜி.ஆரின் நினைவு நாளான டிசம்பர் 24ம் தேதியன்று அ.தி.மு.க பொதுச் செயலாளர் மற்றும் அதிமுக நிர்வாகிகளும் கட்சி தொண்டர்களும் எம்.ஜி.ஆர் நினைவிடத்தில் மலர் அஞ்சலி செலுத்துவதையும், உறுதி மொழியும் எடுத்துவருகின்றனர்.\n\n\nSection::::ஜெயலலிதா சமாதி.\n2016 டிசம்பர் 5 ஆம் தேதி முன்னாள் முதல்வர் ஜெயலலிதா இறந்தார். அவருடைய உடல் ராஜாஜி பவனில் எம்.ஜி.ஆர் உடல் அஞ்சலிக்கு வைக்கப்பட்டிருந்த இடத்திலேயே பொதுமக்கள அஞ்சலிக்கு வைக்கப்பட்டிருந்தது. மறுநாள் மாலை (டிசம்பர் 6) எம்.ஜி.ஆரின் சமாதியின் பின்புறம் சந்தப்பேழையில் உடல் வைக்கப்பட்டு அடக்கம் செய்யப்பட்டது.\n\n"}
{"id": "313308", "url": "https://ta.wikipedia.org/wiki?curid=313308", "title": "உருமாற்றம் (சார்பு)", "text": "உருமாற்றம் (சார்பு)\n\nகணிதத்தின் அரைக்குலக் கோட்பாட்டில் உருமாற்றம் (\"transformation\") என்பது \"X\" என்ற ஒரு கணத்தை \"X\" கணத்துடனேயே இணைக்கும் ஒரு சார்பு \"f\" ஆகும் (). கணிதத்தின் பிற பிரிவுகளில் ஆட்களம், இணையாட்களம் இரண்டையும் கருத்தில் எடுத்துக்கொள்ளாமலேயே உருமாற்றம் ஏதேனுமொரு சார்பாக கருதப்படுகிறது.\n\nநேரியல் கோப்புகள், கேண்முறை உருமாற்றங்கள், சுழற்சிகள், எதிரொளிப்புகள் பெயர்ச்சிகள் ஆகியவை உருமாற்றங்களுக்கு எடுத்துக்காட்டுகளாகும். இவ்வுருமாற்றங்கள் யூக்ளிடிய வெளியில், (இரு பரிமாணம்) மற்றும் (முப்பரிமாணம்) இல் செயற்படுத்தப்படுகின்றன. நேரியல் இயற்கணிதத்தைப் பயன்படுத்தியும் உருமாற்றங்களைச் செயற்படுத்தி, அவற்றை அணிகள் மூலம் விளக்கலாம்.\n\nSection::::பெயர்ச்சி.\nபெயர்ச்சி என்பது யூக்ளிடிய வெளியின் கேண்முறை உருமாற்றமாகும். பெயர்ச்சியில், யூக்ளிடிய வெளியின் ஒவ்வொரு புள்ளியும் ஒரு குறிப்பிட்ட மாறாத் தொலைவுக்கு, ஒரே திசையில் நகர்கிறது. யூக்ளிடிய வெளியின் ஒவ்வொரு புள்ளியுடனும் ஒரு நிலையான திசையனைக் கூட்டுவதாகவும், ஆள்கூற்று முறைமையின் ஆதிப் புள்ளியின் நகர்த்தலாகவும் பெயர்ச்சியைக் கருதலாம்.\n\nSection::::எதிரொளிப்பு.\nஎதிரொளிப்பு, யூக்ளிடிய தளத்திலிருந்து அத்தளத்திற்கே அமையுமொரு கோப்பு ஆகும். இது நிலையான புள்ளிகளின் கணத்தை மீத்தளமாகக் கொண்ட ஒரு சம அளவை உருமாற்றமாகும். இந்த நிலைப்புள்ளிகளின் கணமானது இரு பரிமாணத்தில் \"எதிரொளிப்பின் அச்சு\" (\"சமச்சீர் அச்சு\") என அழைக்கப்படும் கோடாகவும், முப்பரிமாணத்தில் \"எதிரொளிப்புத் தளம்\" என அழைக்கப்படும் தளமாகவும் அமையும்.\n\nஒரு அச்சில் அல்லது தளத்தில் எதிரொளிக்கப்பட்ட ஒரு வடிவத்தின் எதிருரு ஆடியில் எதிரொளிக்கப்பட்ட அதன் எதிருருவாக இருக்கும். எடுத்துக்காட்டாக, ஒரு நேர்குத்து அச்சில் எதிரொளிக்கப்பட்ட p இன் எதிருரு q ஆகவும், கிடைமட்ட அச்சில் எதிரொளிக்கப்பட்ட எதிருரு b ஆகவும் இருக்கும். தொடர்ந்து இருமுறை ஒரே அச்சில் எதிரொளிக்கப்படும்போது ஒரு வடிவம் மீண்டும் பழைய நிலையையே அடையும்.\nஒரு எதிரொளிப்புக்கு உட்படும் வடிவில் எந்தவிதமான மாற்றமும் நிகழவில்லையெனில் அவ்வடிவம் எதிரொளிப்பு சமச்சீர்மை கொண்டது எனப்படுகிறது. எதிரொளிப்பால் ஒரு வடிவின் திசைப்போக்கு எதிராவதால் எதிரொளிப்பு ஒரு எதிர் நகர்வாகக் கருதப்படும்.\n\nSection::::சறுக்கு எதிரொளிப்பு.\nசறுக்கு எதிரொளிப்பு, யூக்ளிடிய தளத்தின் ஒருவகை சமவளவை உருமாற்றம் ஆகும். ஒரு கோட்டில் எதிரொளிப்பு மற்றும் அந்த எதிரொளிப்பு அச்சுக்கு இணையான பெயர்ச்சி ஆகிய இரு உருமாற்றங்களின் சேர்ப்பே ஒரு சறுக்கு எதிரொளிப்பாகும். எதிரொளிப்பு, பெயர்ச்சி இரண்டையும் செய்யும் வரிசையை மாற்றினாலும் கிடைக்கும் விளைவில் மாற்றம் இருக்காது.\n\nSection::::சுழற்சி.\nஒரு நிலையான புள்ளியைப் பொறுத்து ஒரு பொருளைச் சுழற்றுவதன் மூலம் நிகழும் உருமாற்றம் சுழற்சி ஆகும். அந்த நிலையான புள்ளி ”சுழற்சி மையம்” எனப்படும். ஒரு பொருளின் நேர் கோணவளவு சுழற்சியில் அப்பொருள் எதிர்கடிகார திசையில் சுழற்றப்படுகிறது; எதிர் கோணவளவு சுழற்சியில் கடிகாரதிசையில் சுழற்றப்படுகிறது.\n\nSection::::அளவீடு.\nசீரான அளவீடு என்பது பொருட்களின் வடிவைப் பெருக்கும் அல்லது குறுக்கும் நேரியல் கோப்பு ஆகும். இவ்வுருமாற்றத்தின் அளவீட்டுக் காரணி எல்லாத் திசைகளிலும் சமமாக இருக்கும். ஒத்தநிலை உருமாற்றம் அல்லது விரிவு (dilation) எனவும் அளவீடு அழைக்கப்படும். சீரான அளவீட்டில், மூலவுருவும் எதிருருவும் வடிவொத்தவையாக இருக்கும்.\n\nSection::::நறுக்கம்.\nநறுக்கம் என்பது, ஆய அச்சுகளில் ஒன்றை சுழற்றுவதன் மூலம் அவ்வச்சுகள் ஒன்றுக்கொன்று செங்குத்தாக இல்லாமல் மாற்றப்படும் உருமாற்றமாகும். நறுக்கத்தின் கீழ் ஒரு செவ்வகம் இணைகரமாகவும், ஒரு வட்டம், நீள்வட்டமாகவும் உருமாறும். நறுக்கத்தினால் அச்சுகளுக்கு இணையான கோடுகளின் நீளங்கள் மாறாமல் இருந்தாலும் மற்ற கோடுகளின் நீளங்கள் மாறும்.\n"}
{"id": "313310", "url": "https://ta.wikipedia.org/wiki?curid=313310", "title": "போடமலை பெட்டா", "text": "போடமலை பெட்டா\n\nபோடமலை பெட்டா (Bodamalai Betta) என்பது உயரமுள்ள ஒரு மலையாகும். இது தமிழ்நாட்டின், சேலம் மாவட்டத்தில் கிழக்குத் தொடர்ச்சி மலைகளில் மேட்டூர் அணையிலிருந்து மேற்கில் உள்ளது.\n\nSection::::நிலவியல்.\nமலை உயரமானதாகவும், கிழக்கு மேற்காக , வடக்கு தெற்காக பரப்பளவைக் கொண்டதாகவும் உள்ளது. தெற்கில் பள்ளத்தாக்குகள் சூழப்பட்டு உயம் கொண்ட மலைகளாக உள்ளது. போடமலை பெட்டா பகுதி ஆறாம் நிலை நிலநடுக்க மண்டலத்தில் அமைந்துள்ளது, சராசரியாக 50 ஆண்டுகளுக்கு ஒரு முறை ரிக்டர் அளவுகோளில் 5-6 அளவுக்கு நிலநடுக்கம் ஏற்படுகிறது.\n\nமலையின் உச்ச வடக்கிலிருந்து கிழக்கு மேற்கு பள்ளத்தாக்கில் காவிரி ஆற்றின் துணை ஆறான பாலாறு உள்ளது. ஆற்றின் ஊடாக உள்ளூர் சாலை ஒன்று செல்கிறது.\n\nஇதன் அருகில் 18 கி.மீ (11 மைல்) தொலைவில் கர்நாடக மாநிலம்,சாமராசநகர் மாவட்டத்தைச் சேர்ந்த சின்னக் கோட்டை என்ற ஊர் உள்ளது.\n\nSection::::காலநிலை.\nபோடமலை பெட்டா ஒரு ஈரப்பத துணைவெப்பமண்டல தட்பவெப்பநிலை பகுதியில் உள்ளது. ஏப்ரல் மாதம் மதிய நேர சராசரி வெப்பம் 91.76 ° F (° 33.20 ° சி) ஆக மிக வெப்பதான மாதமாக இருக்கும். சனவரி மாதங்களில் இரவு நேர வெப்பநிலை 59.18 ° F (° 15.10 ° சி) என நிலவும், பெப்ரவரி மாத இரவுநேர வெப்பநிலை மிகவும் குறைந்து காணப்படும். அக்டோபர் மாதத்தை ஒட்டி மழைக்காலம் ஆகும். சனவரி மாதம் வறண்ட மாதமாகும்.\n\n"}
{"id": "313323", "url": "https://ta.wikipedia.org/wiki?curid=313323", "title": "ஜயந்த தாலுக்தார்", "text": "ஜயந்த தாலுக்தார்\n\nஜயந்த தாலுக்தார் \"(Jayanta Talukdar)\" (அசாம் மொழியில்: জয়ন্ত তালুকদাৰ) (பிறப்பு: 2 மார்ச் 1986, குவாகத்தி)ஓர் இந்திய வில்வித்தை வீரர் ஆவார். இவர் 2006 வில்வித்தை உலகக் கோப்பையில் ஒற்றையர் தங்கப் பதக்கத்தை வென்றார்.\n\nSection::::விருதுகள்.\nஇவர் வில்வித்தையில் 2007 ஆகத்து மாதம் அருச்சுனா விருது பெற்றார்.\n"}
{"id": "313324", "url": "https://ta.wikipedia.org/wiki?curid=313324", "title": "ராணிகட்", "text": "ராணிகட்\n\nராணிகட் (Ranigat), இந்தி மொழிச் சொல்லான \"ராணி\" (அரசி) மற்றும் பஷ்தூ மொழிச் சொல்லான \"கட்\" (பெரிய பாறை) என்ற பொருளில் ராணியின் பாறை என அழைக்கப்படுகிறது. இது உலகப் பாரம்பரியக் களங்களில் ஒன்றாகும். \n\nகி பி 6ஆம் நூற்றாண்டு காலத்திய புத்த விகாரம், பாகிஸ்தான் நாட்டின் வடமேற்கில் அமைந்த [[[[கைபர் பக்துன்வா மாகாணம்|கைபர் பக்துன்வா மாகாணத்தின்]], பர்னர் மாவட்டத்தில், \"தோதாலியா\" எனுமிடத்தில் அமைந்துள்ளது.\n\nSection::::கள விளக்கம்.\n\"ராணிகாட்\" [[புத்த விகாரம்]] நினைவுத்தூண்கள், மடாலயங்கள் மற்றும் வழிப்பாட்டு தலங்கள் கொண்டது. இது 2000 ஆண்டுகள் பழமை வாய்ந்தவை. [[பெஷாவர்]] அல்லது [[இஸ்லாமாபாத்]] நகரத்திலிருந்து பேருந்து சாலை வழியாக 20 கி மீ தொலைவில் உள்ள ராணிகட்டை அடையலாம்.\n\nSection::::உலகப்பாரம்பரிய களங்கள்.\n[[ஐக்கிய நாடுகள் கல்வி, அறிவியல், பண்பாட்டு நிறுவனம்| யுனேஸ்கோ]] நிறுவனத்தின் [[உலகப் பாரம்பரியக் களம்|உலகப் பாரம்பரிய களங்களின்]] தற்காலிக பட்டியலில் ஒன்றாக 30 சனவரி 2014 அன்று இராணிகட் பௌத்த விகாரமும் பட்டியலிடப்பட்டுள்ளது.\n\n\n\nSection::::மேற்கோள்கள்.\n[[பகுப்பு:பாக்கித்தானில் உள்ள உலகப் பாரம்பரியக் களங்கள்]]\n[[பகுப்பு:பௌத்த கோயில்கள்]]\n[[பகுப்பு:பௌத்த யாத்திரைத் தலங்கள்]]\n[[பகுப்பு:பாகிசுத்தானில் உள்ள தொல்லியல் களங்கள்]]"}
{"id": "313325", "url": "https://ta.wikipedia.org/wiki?curid=313325", "title": "இராகுல் பானர்ஜீ", "text": "இராகுல் பானர்ஜீ\n\nஇராகுல் பானர்ஜீ \"(Rahul Banerjee)\" (பிறப்பு: 15 திசம்பர் 1986) கொல்கத்தாவைச் சேர்ந்த ஓர் இந்திய ஒலிம்பிக் வில்வித்தை வீரர் ஆவார். இவர் கூட்டுவில் குழுவில் விளையாடுகிறார்.\n\nSection::::விருதுகள்.\nஇவர் 2011 இல் அருச்சுனா விருது பெற்ரார்.\n"}
{"id": "313329", "url": "https://ta.wikipedia.org/wiki?curid=313329", "title": "தேவேந்திரலால்", "text": "தேவேந்திரலால்\n\nதேவேந்திரலால் \"(Devendra Lal)\",(பிப்ரவரி 14, 1929 - டிசம்பர் 1, 2012), இவர் வாரணாசியில் பிறந்த ஓர் இந்திய புவி இயற்பியல் விஞ்ஞானியாவார். பழமையான இலண்டன் இராயல் கழகத்தின் எப்.ஆர்.எசு விருது பெற்றவர்.\n\nSection::::வாழ்க்கை.\nபனாரசு இந்து பல்கலைக்கழகத்தில் பட்டப்படிப்பை முடித்தார். மும்பை பல்கலைக்கழகத்தில் தன்னுடைய மேற்படிப்பை நிறைவு செய்தார். டாட்டா நிறுவனத்தின் அடிப்படை ஆராய்ச்சி நிறுவனத்தில் சேர்ந்து பேராசிரியர் பர்னார்டு பீட்டர்சு என்பவரின் வழிகாட்டுதலுடன் ஆராய்ச்சிகளை மேற்கொண்டார். விண்வெளியிலுள்ள அண்டக் கதிர்கள் தொடர்பான ஆராய்ச்சிக் கட்டுரைகளை இவர் எழுதினார் \nஅகமதாபாத்திலுள்ள இயற்பியல் ஆராய்ச்சி ஆய்வகத்தின் இயக்குனராக 1972 ஆம் ஆண்டு முதல் 1983 ஆம் ஆண்டு வரை பணியாற்றினார் .\nஅமெரிக்க ஐக்கிய நாடுகளின் கலிபோர்னியா பல்கலைக்கழகம் (சான் டியேகோவில்1989 ஆம் ஆண்டு முதல் 2012 ஆம் ஆண்டு வரை கௌரவப் பேராசியராகவும் பணியாற்றியுள்ளார் .\n\n"}
{"id": "313330", "url": "https://ta.wikipedia.org/wiki?curid=313330", "title": "பனிக்கடல் யானை", "text": "பனிக்கடல் யானை\n\nபனிக்கடல் யானை (walrus) கடல் பாலூட்டிகளில், துடுப்புகாலிகளின் இனத்தை சேர்ந்தது. மூன்று துடுப்புகாலி இனங்களில் பனிக்கடல் யானை மட்டுமே பெரியதும், தந்தம் போன்ற நீண்ட பற்களைக் கொண்டது. குளிரும் பனிக்கட்டிகளும் நிறைந்த வட அமெரிக்கா மற்றும் ஐரோப்பாவின் வட துருவப் பகுதிகளில் காணப்படுகிறது. அழிவின் விளிம்பு நிலையில் உள்ள விலங்கினங்களில் ஒன்றாக உள்ளது.\n\nSection::::உருவ அமைப்பு.\nகடல்நாய்கள் போன்று பனிக்கடல் யானைகளுக்கு முகத்தில் உட்பொதிந்த காதுகள் உண்டு. பின்னங்கால்களால் நன்கு நீந்தும் ஆற்றல் கொண்டது. மேலும் துடுப்புகள் போன்ற கால்களால் தரையிலும் தவழ்ந்து செல்லும். இதன் தோல் அரை அடி தடிமன் கொண்டதால், கடும் குளிர் கொண்ட பனிக் கடல்களில் உயிர் வாழ்வதற்கு ஏற்றதாக உள்ளது.\n\nSection::::தந்தப்பற்கள்.\nஇதன் நீண்ட தந்தம் போன்ற பற்கள் எதிரிகளை துரத்தி அடிப்பதற்கும், பனிக்கட்டிகளை துளையிட்டு கடலில் இறங்கவும், கடலிருந்து பனிக்கட்டிகளின் மேல் ஏறுவதற்கும் பயன்படுகிறது. பனிக்கடல் யானைகளின் பற்கள் 15 ஆண்டுகள் வரை வளரக்கூடியது. ஆண் பனிக்கடல் யானைகளின் பற்கள் நீளமும்; பெண் பனிக்கடல் யானைகளின் பற்கள் நீளமும் கொண்டது.\nநீண்ட தந்தம் போன்ற பற்களால் பனிக்கடல் யானை, பனிக்கரடி மற்றும் திமிலங்களிடமிருந்து தங்களை தற்காத்துக் கொள்ள உதவுகிறது. மேலும் கடல்நாய் போன்ற துடுப்புகாலிகளை நீண்ட பற்களால் கிழித்துக் கொன்று எளிதாக உண்கிறது.\nபனிக்கடல் யானை நீண்ட பற்கள் கடல் பனிக்கட்டிகளை துளையிட்டு கடலடியிலிருந்து மேலே வருவதற்கும், பனிக்கட்டிகளை துளையிட்டு கடலில் செல்வதற்கும் பயன்படுகிறது.நீண்ட வலுவுள்ள தந்தப் பற்களைக் கொண்ட ஆண் பனிக்கடல் யானை, ஒரு பனிக்கடல் யானை கூட்டத்தின் தலைவனாக செயல்படுகிறது.\n\nகடல் சிங்கத்தை விட பனிக்கடல் யானை பெரியவை. நன்கு வளர்ந்த பனிக்கடல் யானை 3,000 பவுண்டு எடை கொண்டதாக உள்ளது. அட்லாண்டிக் பெருங்கடலில் வாழும் பனிக்கடல் யானைகள் எடை குறைவாக காணப்படுகிறது.\n\nSection::::சிறப்புகள்.\nஉடல் வெப்பத்திற்கு ஏற்ப தன் உடலின் நிறத்தை பழுப்பு அல்லது இளம் சிவப்பு நிறமாக மாற்றிக் கொள்ளும் திறன் பனிக்கடல் யானைகளுக்கு உண்டு.\n\nபனிக்கடல் யானைகளின் தொண்டையின் அடியில் பெரிய காற்றுப்பைகள் இருப்பதால், கடல் நீரில் செங்குத்தாக தூங்கும் ஆற்றல் கொண்டது.\n\nஆண் பனிக்கடல் யானைகளின் பாலூறுப்பு 63 செண்டி மீட்டர் நீளம் கொண்டது. நீர், நிலத்தில் வாழும் பாலூட்டிகளை விட அதிக நீளமுள்ள பாலுறுப்பு பனிக்கடல் யானைகளுக்கு உள்ளது.\n\nகடலின் மேற்பரப்பிலிருந்து 50 முதல் 75 அடி ஆழத்தில் இருக்கும் பனிக்கடல் யானைகள் கடற்கரையிலிருந்து 1 கிலோ மீட்டருக்கும் குறைவான பகுதியிலேயே பாதுகாப்பான இடத்தில் வசிக்கின்றன. கடலில் மட்டுமன்றி, மணல்பரப்பு மற்றும் கடல்தரை திட்டுகளிலும் வாழும் இயல்புடையன.\n\nஇவற்றின் மூக்கு மற்றும் காதுகள் தண்ணீரில் நீந்தும்போது மூடிக்கொள்ளும்படி அமைந்துள்ளன. கால்கள் துடுப்புகள் போல அகன்று தட்டையாகிவிடும். நுரையீரல் பெரிதாக இருப்பதால் இதன் உடலமைப்பு மிதக்கும் தன்மையினை உடையதாக உள்ளது. இதன் நுரையீரல் பிற தரைவாழ் பாலூட்டிகளைவிட இரண்டரை மடங்கு பெரியதாகும். தரையில் நடக்கும்போது, அங்கும் இங்கும் உருளை உருளுவதுபோல இருக்கும்.\n\nSection::::பயன்பாடுகள்.\nஅடர்ந்த உரோமங்களுக்காகவும், உணவிற்காகவும் மனிதர்களால் பனிக்கடல் யானைகள் வேட்டையாடப்படுகின்றன. இதன் தோல் நஞ்சு தாக்கப்படாத தன்மையினைப் பெற்றிருப்பதால் மருந்து தயாரிக்கப் பயன்படுகிறது.\n\n"}
{"id": "313336", "url": "https://ta.wikipedia.org/wiki?curid=313336", "title": "தருண்தீப் இராய்", "text": "தருண்தீப் இராய்\n\nTarundeep Rai (நேபாளி/இந்தி: तरूणदीप राई; பிறப்பு 22 பிப்ரவரி 1984, நாம்சி, சிக்கிம், இந்தியா) ஓர் இந்திய வில்வித்தை வீரர் ஆவார். இவர் இந்தியக் கூர்க்கா குமுகத்தைச் சேர்ந்தவர்.\n\nSection::::விருதுகளும் தகைமைகளும்.\nஇவர் 2005 இல் அருச்சுனா விருது பெற்றார்.\n\n"}
{"id": "313339", "url": "https://ta.wikipedia.org/wiki?curid=313339", "title": "ஓம் பிரகாசு சிங் கரானா", "text": "ஓம் பிரகாசு சிங் கரானா\n\nஓம் பிரகாசு சிங் கரானா (Om Prakash Singh Karhana பிறப்பு: ஜனவரி 11, 1987) என்பவர் இந்தியக் குண்டெறி வீரர் ஆவார். இவர் உயரமும் எடையும் உள்லவர். இவர் சல்வான் எறிதல் பயில்கழகத்தில் பயிற்சி தருகிறார், இங்கு தான் இவரும் குண்டெறிதலில் பயிற்சி பெற்றார். இவரை ஈட்ட நாட்டமில்லாத ஒலிம்பிக் தங்க வேட்பு அறக்கட்டளை ஆதரிக்கிறது. இது இந்திய தடகள வீரர்களை இனங்கண்டு பயிற்சி தருகிறது. இவர் முதலில் கூடைப்பந்தாட்ட வீரராக விளங்கியவர். இவரை இந்தியத் தடகளச் செயலாளர் இலலித் பானோத் அணுகவே குண்டெறிதலுக்கு மாறினார்.\n\nஇவர் இந்தியத் தேசியப் பதிவில் 20.69 மீ சாதனையை எட்டியவர். இந்தச் சாதனையை அங்கேரியில் சோம்பத்தேலியில் 2012 மேவில் நடந்த விளையாட்டுகளில் இவர் அடைந்தார். இவர் 2012 இல் இலண்டனில் நடந்த ஒலிம்பிக்கில் விளையாடும் தகுதி பெற்று கலந்துகொண்டார். மேலும் 2014 பொதுநலவாயத்து விளையாட்டுகளில் இறுதிவரை வந்து ஆறாமவராகத் தேர்ந்தார்.\n\n"}
{"id": "313343", "url": "https://ta.wikipedia.org/wiki?curid=313343", "title": "தேவேந்திர சிங்", "text": "தேவேந்திர சிங்\n\nதேவேந்திர சிங் இலைசிராம் \"(Devendro Singh Laishram)\" (பிறப்பு: 2 மார்ச் 1992), அல்லது தேவேந்திர சிங் \"(Devendro Singh)\" அல்லது தேவேந்திர இலைசிராம் \"(Devendro Laishram)\", ஓர் இந்தியக் குத்துச்சண்டை வீரர் ஆவார். இவர் இம்பால் மேற்கு மாவட்டம் மணிப்பூரைச் சேர்ந்தவர், இவர் தாழெடைப் பிரிவில் போட்டியிடுகிறார்.\n\n"}
{"id": "313348", "url": "https://ta.wikipedia.org/wiki?curid=313348", "title": "ரிலையன்ஸ் ஜியோ", "text": "ரிலையன்ஸ் ஜியோ\n\nரிலையன்ஸ் ஜியோ (\"Reliance Jio\") ரிலையன்ஸ் இன்டஸ்ட்ரீஸ் நிறுவனத்தின் தொலைத்தொடர்பு சேவை பிரிவு ஆகும். ரிலையன்ஸ் ஜியோ நிறுவனம் இந்தியா முழுவதும் 4ஜி சேவைகளை வழங்க உரிமம் பெற்றுள்ளது. தற்போது சோதனை அடிப்படையில் இயங்கிவருகிறது. \n\n170 நாட்களில் 10 கோடி வாடிக்கையாளர்களை பெற்றிருந்த ஜியோ நிறுவனம், கடந்த இரண்டரை ஆண்டுகளில் சுமார் 30 கோடி வாடிக்கையார்களை கடந்துள்ளது. \n\nஇந்தியா தொலைத்தொடர்பு சந்தையில் ரிலையன்ஸ் ஜியோ இரண்டாம் இடத்திற்கு முன்னேறியுள்ளது. தற்போது ஜியோ 30.6 கோடி பயனாளர்களை பெற்றுள்ளது. இந்த சாதனையை கடந்த இரண்டரை ஆண்டுகளில் இதனை படைத்துள்ளது. வோடபோன் ஐடியா கூட்டு நிறுவனம் முதன்மையான டெலிகாம் நிறுவனமாக விளங்குகின்றது. ஏர்டெல் நிறுவனம் மூன்றாவது இடத்தில் உள்ளது.\n"}
{"id": "313349", "url": "https://ta.wikipedia.org/wiki?curid=313349", "title": "வலியவிட்டில் திஜூ", "text": "வலியவிட்டில் திஜூ\n\nவலியவிட்டில் திஜூ (Valiyaveetil Diju) (; பிறப்பு: 4 ஜனவரி 1981),அல்லது வ. திஜூ (V. Diju), ஓர் இந்திய இறகுப்பந்தாட்ட வீரர் ஆவார். இவர் கேரளா, கோழிக்கோட்டைச் சேர்ந்தவர். இவர் ஜுவாலா குட்டாவின் இணையாட்டக்கார்ர். இவர் இந்தியத் தேசியக் கலப்பு இரட்டையர் போட்டியாளர், இவரது குழு உலகில் ஏழாவது தரத்தைப் பெற்றுள்ளதாக உலக இறகுப்பந்தாட்டக் கூட்டமைப்பு மதிப்பீடு செய்துள்ளது . இவர் 2014 இல் அருச்சுனா விருதைப் பெற்றுள்ளார். இவர் கேரளாவின் உயர்விருதான ஜி. வி. இராஜா விருதையும் பெற்றுள்ளார் இவர் 2014 இல் ஜிம்மி ஜார்ஜ் விருதைப் பெற்றவர்.\n\n"}
{"id": "313351", "url": "https://ta.wikipedia.org/wiki?curid=313351", "title": "கண்டமதனா மலை", "text": "கண்டமதனா மலை\n\nகண்டமதன மலை (Mt. Gandhamadana) என்பது இந்தியா மற்றும் இலங்கை ஆகியவற்றுக்கு இடையே பாக்கு நீரிணையில் அமைந்துள்ள பாம்பன் தீவின் உயரமான முகடு ஆகும்.\n\nSection::::அமைவிடம்.\nகண்டமதனா இராமேசுவரத்தில் இருந்து மூன்று கிலோமீட்டர் தொலைவில், கிட்டத்தட்ட தீவின் மேற்கு எல்லையில் உள்ள அழிந்த நகரான தனுஷ்கோடிக்கு செல்லும் பாதையின் இடையே உள்ளது. \n\nSection::::வரலாறு.\nகண்டமதனா மலைக் குன்றின் உச்சியில் இருந்தே அனுமான் இராவணனின் ஆட்சிப் பகுதியான இலங்கைக்கு தாவியதாக நம்பப்படுகிறது. காளிதாசர் [குமாரசம்பவம், VI] இமய மலையில் உள்ளதாக கூறப்படும் புராண நகரான ஒசாதிபிரஸ்தாவை வெற்றிகொண்டதை பற்றிக் குறிப்பிடும்போது, கண்டமதனா குன்றை மேற்கோளாகச் சுட்டியுள்ளார்.\n\nநாத சைவப் பாரம்பரியத்தில் பரசுராமர், தனது பழிவாங்கலை முடித்தப் பிறகு, வெளியேறி வந்து, இந்தக் குன்றின் உச்சியில் தத்தாத்ரேயரிடம் தெய்வநிலைச்சார்ந்த ஆன்மீக வழிகாட்டுதலைப் பெற்றார். எனக் கருதப்படுகிறது. இவர்களுக்குள் நடந்த உரையாடல்களைத் திரிபுரா ரஹஸ்யா என்று அத்வைதம் குறிப்பிடுகிறது.\n\n"}
{"id": "313354", "url": "https://ta.wikipedia.org/wiki?curid=313354", "title": "துடுப்புக்காலிகள்", "text": "துடுப்புக்காலிகள்\n\nதுடுப்புகாலிகள் (Pinnipeds) () , எனும் கடல் பாலூட்டிகள், துடுப்புகள் போன்ற நான்கு கால்களை பயன்படுத்தி கடலில் நீந்தும் திறன் பெற்ற கடல் வாழ் விலங்கினங்களாகும். துடுப்புகாலிகள் சில நேரங்களில் கடற்கரையிலும் தவழ்ந்து வந்து ஓய்வெடுக்கும். துடுப்புகாலிகளில் 33 வகையான இனங்கள் உள்ளது. துடுப்புகாலிகள் அதிகம் வேட்டையாடப்படுவதால், இவ்வினம் அழிவின் விளிம்பில் உள்ளது.\n\nவட துருவம் மற்றும் தென் துருவக் கடற்கரைகளில் காணப்படும், ஊண் உண்ணிகளான துடுப்புகாலிகளை சீல், பனிக்கடல் யானை, கடல் சிங்கம் என மூன்று குடும்பமாக வகைப்படுத்தியுள்ளனர்.\n\nஇவைகளின் காது அமைப்பு வெளி நீட்டாது, முகத்தில் உட்பொதிந்து காணப்படும். இதன் மூக்கு மற்றும் காதுகள் தண்ணீரில் நீந்தும்போது மூடிக்கொள்ளும்படி அமைந்துள்ளன. கால்கள் துடுப்புகள் போல அகன்று தட்டையாகிவிடும். நுரையீரல் பெரிதாக இருப்பதால் இதன் உடலமைப்பு மிதக்கும் தன்மையினை உடையதாக உள்ளது. இதன் நுரையீரல் பிற தரைவாழ் பாலூட்டிகளைவிட இரண்டரை மடங்கு பெரியதாகும். தரையில் நடக்கும்போது, அங்கும் இங்கும் ஓர் உருளை உருளுவதுபோல இருக்கும்.\n\nதுடுப்புகாலிகளில் பனிக்கடல் யானைகளுக்கு மட்டும் இரண்டு நீண்ட தந்தம் போன்ற பற்கள் உள்ளது. இப்பற்களால் இதன் எதிரிகளான பனிக்கரடி, சுறா மற்றும் திமிங்கிலங்களை விரட்டியடிக்கும். துடுப்புகாலிகளின் மேல் தோல் அரை அடி தடிமன் கொண்டதால், துருவப் பனியினை தாங்கும் திறன் கொண்டது.\n\nஇதன் முக்கிய உணவு மீன், நண்டு மற்றும் மெல்லுடலிகள் ஆகும். துடுப்புகாலிகள் ஒரு மீட்டர் நீளம் முதல் 5 மீட்டர் நீளமும்; 45 கிலோ கிராம் முதல் 3200 கிலோ கிராம் எடையும் கொண்டது. துடுப்புக்காலிகளின் தோலுக்கடியில் அடர்த்தியான கொழுப்பு படிந்திருப்பதால், துருவப் பனியினை தாங்கும் திறன் கொண்டது. துடுப்புகாலிகள் சிறந்த பார்வைத்திறனும், கேட்கும் திறனும் கொண்டவைகள்.\n\nதுடுப்புகாலிகளில் மூன்று பெருங் குடும்பங்கள் உள்ளது: 1 பனிக்கடல் யானை, 2 காதுள்ள சீல் மற்றும் 3 பாசிடோ எனும் கடல்சிங்கம் \n\n\n"}
{"id": "313356", "url": "https://ta.wikipedia.org/wiki?curid=313356", "title": "தண்டு (சுடுகலன்)", "text": "தண்டு (சுடுகலன்)\n\nதுப்பாக்கித் தண்டு அல்லது,  தண்டு என்பது குழலையும், சுடும்-இயங்குநுட்பத்தையும் தாங்கி நிற்கும்; துப்பாக்கியின் ஒரு அங்கம் ஆகும். ஒருவர் துப்பாக்கியை சுடும்போது, இந்த தண்டைத்தான்  தோளில் முட்டுகொடுத்து பிடிப்பார். சுடுநருக்கு, இந்த தண்டு தான் நல்ல பிடிமானத்தோடு ஏந்தவும், எளிதாக குறிவைக்கவும் உதவுகிறது. மேலும் பின்னுதைப்பை, சுடுநரின் உடலுக்கு, இந்தத் தண்டுதான் கடத்தும்.\n\nSection::::வரலாறும் பெயரிடுதலும்.\nஆங்கிலத்தில் stock, shoulder stock, buttstock என பல பெயர்களால் இது அறியப்பட்டாலும்: \n\nஇந்த வார்த்தைகள், 1571-ல் இடாய்ச்சு மொழி வார்த்தையான \"stoc-ஐ \"(பொருள்: மரத்தின் தண்டு) தழுவி வந்தது.\n\nSection::::துமுக்கித்தண்டின் கூறுகள்.\nதுமுக்கித் தண்டை இரு பாகங்களாகப் பிரிக்கலாம்: \n\n<br>\n<br>\n\nSection::::கட்டமைப்பு.\nSection::::மரத் தண்டுகள்.\nஅக்ரூட் கொட்டை தான் துப்பாக்கித்தண்டு செய்ய ஏற்றதாக இருப்பினும், மேப்பிள், மிர்டசு,பர்ச்சு, மற்றும் மெஸ்கீட் மரங்களும் பயன்படுத்தப்படும். மரச்சிராய் ஓட்டத்தின் (மரத்தின்மீதுள்ள வரிகள்) அமைப்பே தண்டின் வலிமையை தீர்மானிக்கின்றன, இவ்வரிகள் முன்முனை முதல் பின்முனை வரை ஓடும்படி இருத்தல் வேண்டும்; இப்பகுதிகளில் வரிகள் செங்குத்தாக இருப்பது தண்டை பலவீனப்படுத்திவிடும். \n\nமரத்தின் வகை மட்டுமல்ல, அதை பதப்படுத்துவதன்மூலம் அதன் பண்புகளிலும் குறிப்பிடத்தக்க மாற்றத்தை ஏற்படுத்த இயலும். துப்பாக்கித்தண்டுக்கான மரத்தை மெல்ல உலரவிட வேண்டும். இதனால் மரச்சிராயின் ஒழுங்கு சிதையாமலும் பிரியாமலும் தடுக்க இயலும். \n\nSection::::அச்சினுள் செலுத்தப்பட்ட நெகிழி.\nஇதை நிர்மானிக்க ஆகும் செலவு அதிகமாக இருந்தாலும், ஒரு முறை அமைத்த பின்பு, அச்சினுள் செலுத்தப்படுதல் மூலம் உருவாகும் தண்டின் விலை, மலிவான மரத்தால் ஆன தண்டுகளை தயாரிக்கும் விலையைவிட குறைவு. ஒவ்வொரு தண்டும் கிட்டதட்ட ஒரே அளவிலும், நிறைவுவேலை செய்யப்பட அவசியம் இல்லாமலும் இருக்கும். வெப்பநெகிழி பொருட்கள் அச்சினுள் செலுத்தப்பட்டு இவ்வகைத்தண்டு தயாரிக்கப்படுவதன் விளைவாக ஸ்திரத்தமின்மையும், வெப்ப நிலைத்தன்மை இல்லாமலும் இருக்கும். இவையிரண்டுமே இதன் குறைகள் ஆகும். \n\nSection::::கைவினை கலப்புத் தண்டு.\nகண்ணாடியிழை, கெவ்லார், கரிம இழை , அல்லது சிலவற்றின் கலவையை அதற்கேற்ற பிணைப்பியில் (ஒன்றாக பிணைக்கும் பொருள்) நிறைசெறிவூட்டி, அச்சினுள் வைக்கப்பட்டு, இருக விடப்பட்டு தயாரிக்கப்படுவதே கைவினை கலப்புத் தண்டு ஆகும். இவ்வாறு உருவான தண்டு, அச்சினுள் செலுத்தப்பட்ட நெகிழியைவிட வலிமையையும், நிலைத்தன்மையையும் கொண்டிருக்கும். இது அச்சினுள் செலுத்தப்பட்டு தயாரித்த தண்டின் பாதி எடையைதான் கொண்டிருக்கும். வழுவழுப்பான தோற்றமளிக்க, அச்சினுள் கலவையை இடுவதற்கு முன்பாக, அதனுள் கட்டிக்கூழ் பூச்சு இருக்கும். \n\nSection::::பல்லடுக்கு மரம்.\nபல மரத்தால் ஆன அடுக்குகளுக்கு இடையில், கோந்து வைத்து ஒட்டி, ஒன்றாக இணைக்கப்பட்டு உருவானதுதான் பல்லடுக்கு மரம் ஆகும். நவீன பல்லடுக்குகள், 1.6மி.மீ. தடிமனுள்ள (பொதுவாக பிர்ச்சு) மரப்பலகைகளை, இப்பாக்சியில் ஊரவிட்டு, மரச்சிராய் ஓட்டம் எதிரும்புதிருமாக இருக்குமாறு அடுக்கி, அதிக வெப்பம் மற்றும் அழுத்ததில் இறுகவிடப்படும். இவ்வாறு இறுகி உருவான பல்லடுக்கு மரம், இயற்கையான மரத்தைவிட மிக அதிக வலிமையுடனும், வெப்பம் மற்றும் ஈரப்பதத்திற்கான எதிர்ப்புடனும் விளங்கும். பல்லடுக்கு தண்டின் அடர்த்தியே இதிலுள்ள பாதகமான அம்சம் ஆகும். இதனால் பல்லடுக்கு தண்டுகள், எளிய மரத்தண்டைவிட 110 முதல் 140 கிராம் வரை எடை கூடுதலாக இருக்கும். \nSection::::உலோகம்.\nபீ.பீ.எஸ்-43, எம்.பீ-40, ழஸ்ட்டவா எம்70 போன்ற சுடுகலன்கள், உலோகத்தால் ஆன தண்டை பயன்படுத்தப்படுத்தின. ஆயுதத்தின் அளவை குறைக்கும் நோக்கில் மடிக்கவல்ல, மெல்லிய, அதேசமயத்தில் பலமான துப்பாக்கித் தண்டை உலோகத்தில் தயாரிக்க முடிந்தது. மரத் தண்டைவிட உலோகத் தண்டின் எடை அதிகம் என்பது குறிப்பிடத்தக்கது. எடையை குறைக்க எஃப்.என். மினிமி போன்ற துப்பாக்கிகளில், அலுமினியம் அல்லது எஃகைவிட எடை குறைவான கலப்புலொகம் பயன்படுத்தப்பட்டன.\n"}
{"id": "313358", "url": "https://ta.wikipedia.org/wiki?curid=313358", "title": "அப்பாலும் அடிசார்ந்தார்", "text": "அப்பாலும் அடிசார்ந்தார்\n\nஅப்பாலும் அடிசார்ந்தார் என்போர் திருத்தொண்டர் தொகையில் குறிப்பிடப்படும் சைவ அடியார்கள் ஆவார்கள். இவர்களை தொகை அடியார்கள் எனும் பிரிவின் கீழ் சைவர்கள் குறிப்பிடுகிறார்கள். சிவனடி பற்றி வாழ்ந்த வாழ்கின்ற வாழப்போகின்ற அடியார்கள் அத்தனை மக்களையும் இவ்வாக்கியம் குறிக்கிறது. \n\nஅப்பாலும் அடிசார்ந்தார் - அப்பாலும் என்றால் தொலைவு என்று பொருளாகும். அடிசார்ந்தார் - எனும் குறிப்பு இறைவனின் அடியைப் பற்றியவர்கள் என்பதைக் குறிப்பதாகும். இறைவனின் அடியைப் பற்றிய தொலைவில் உள்ள சைவர்கள் என்று இதனை புரிந்து கொள்ள வேண்டும்.\n"}
{"id": "313359", "url": "https://ta.wikipedia.org/wiki?curid=313359", "title": "முழுநீறு பூசிய முனிவர்", "text": "முழுநீறு பூசிய முனிவர்\n\nமுழுநீறு பூசிய முனிவர் என்போர் திருத்தொண்டர் தொகையில் குறிப்பிடப்படும் சைவ அடியார்கள் ஆவார்கள். இவர்களை தொகை அடியார்கள் எனும் பிரிவின் கீழ் சைவர்கள் குறிப்பிடுகிறார்கள். சிவச்சின்னங்களில் ஒன்றான திருநீறு அணிந்திருக்கும் அடியவர்களையும் சிவபெருமானாக சைவர்கள் எண்ணுகிறார்கள். உடல் முழுமைக்கும் திருநீறு அணைந்த முனிவர்களை திருத்தொண்டர் தொகையில் தொகை அடியார்களாக குறிப்பிட்டுள்ளார்கள்.\n\nSection::::திருநீறு.\nநீறு, பஷ்பம், கற்பம், அநுகற்பம், உபகற்பம் போன்ற பெயர்கள் திருநீறு அழைக்கப்படுகிறது. \n\nSection::::குரு பூசை.\nமுழுநீறு பூசிய முனிவர்களுக்கு பங்குனி மாதத்தின் இறுதி நாளை குரு பூசை நாளாக சைவர்கள் குறிப்பிடுகிறார்கள். \n\nSection::::வெளி இணைப்புகள்.\nபன்னிரண்டாம் திருமுறை - பெரிய புராணம் - 11.06. முழுநீறு பூசிய முனிவர் புராணம் - நக்கீரன்\n"}
{"id": "313360", "url": "https://ta.wikipedia.org/wiki?curid=313360", "title": "முப்போதும் திருமேனி தீண்டுவார்", "text": "முப்போதும் திருமேனி தீண்டுவார்\n\nதிருமேனி தீண்டுவார் என்போர் திருத்தொண்டர் தொகையில் குறிப்பிடப்படும் சைவ அடியார்கள் ஆவார்கள். இவர்களை தொகை அடியார்கள் எனும் பிரிவின் கீழ் சைவர்கள் குறிப்பிடுகிறார்கள். \n\nசிவபெருமானின் திருமேனிகளுக்கு அபிஷேகம், அலங்காரம், நைவேத்தியம், தீபாராதனை, அர்ச்சனை, ஸ்தோத்திரம் முதலியனவற்றை செய்கின்ற அடியார்கள் திருமேனி தீண்டுவார் என்று குறிப்பிடுகின்றனர். இவர்களை சிவபெருமானுக்கு இணையாக சைவர்கள் வணங்குகின்றனர்.\n\nSection::::குரு பூசை.\nபங்குனிக் கடைசி நாள்\n\nSection::::வெளி இணைப்புகள்.\nபன்னிரண்டாம் திருமுறை - பெரிய புராணம் - 11.06. முழுநீறு பூசிய முனிவர் புராணம் - நக்கீரன்\n"}
{"id": "313361", "url": "https://ta.wikipedia.org/wiki?curid=313361", "title": "சறுக்கு எதிரொளிப்பு", "text": "சறுக்கு எதிரொளிப்பு\n\nஇருபரிமாண வடிவவியலில் சறுக்கு எதிரொளிப்பு (\"glide reflection\") என்பது ஒரு கோட்டில் நிகழும் எதிரொளிப்பு மற்றும் அந்த எதிரொளிப்பின் அச்சுக்கு இணையான பெயர்ச்சி இரண்டின் சேர்வாக அமையும் யூக்ளிடிய தளத்தின் உருமாற்றம் ஆகும்.\n\nஒரு சறுக்கு எதிரொளிப்பால் பிறப்பிக்கப்படும் சமஅளவைக் குலம் ஒரு முடிவுறா சுழற்குலமாக அமையும்.\n\nஇரு சம சறுக்கு எதிரொளிப்புகளின் தொகுப்பு ஒரு பெயர்ச்சியாகக் கிடைக்கும். இப்பெயர்ச்சியின் திசையனின் அளவு சறுக்கு எதிரொளிப்புடையதைப்போல் இருமடங்காக இருக்கும். எனவே சறுக்கு எதிரொளிப்புகளின் இரட்டை அடுக்குகள் ஒரு பெயர்ச்சி குலத்தை உருவாக்கும்.\n\n"}
{"id": "313362", "url": "https://ta.wikipedia.org/wiki?curid=313362", "title": "நீள் துப்பாக்கி", "text": "நீள் துப்பாக்கி\n\nநீள் துப்பாக்கி என்பது சுடுகலன்கள் அல்லது பீரங்கிகளில், நீளமான குழல்கள் கொண்ட ஒரு வகையாகும். சிறு சுடுகலன்களை (small arms) பொறுத்தவரை, \"நீள்துப்பாக்கி\" என்பது தோளோடு முட்டுகொடுத்து சுடுவதற்குகாக வடிவமைக்கப்பட்டவை (கைத்துப்பாக்கி இதற்கு மாறானது). ஆனால் பீரங்கி ரகத்தை (artillery) பொறுத்தவரை, ஹாவித்சர் அல்லது காறோனேடை விட, \"நீள்துப்பாக்கி\" மாறுபட்டு இருக்கும்.\n\nசிறு சுடுகலன்களின் கீழ்வரும், நீள்துப்பாக்கிகளுக்கு எடுத்துக்காட்டாக : மரைகுழல் துப்பாக்கி, சன்ன-சிதறு துமுக்கி, மசுகெத்துகள், பிளந்தர்பசுகள், குரும்மசுகெத்துகள், சுவர்த்துப்பாக்கிகள், மற்றும் மசுகெத்தூண்கள் ஆகியவற்றை சொல்லலாம்.\n\nSection::::நீள்துப்பாக்கிகளின் சாதகங்களும் பாதகங்களும்.\nகைத்துப்பாக்கியை விட அதிக பிடிமானத்தை கொடுக்க, பெரும்பான்மையான நீள்துப்பாக்கிகளில் தண்டும், முன்பக்க பிடிப்பும் இருக்கும். அதோடு, நீள்துப்பாக்கியில் நீண்ட குழல் இருப்பதால், குறிநோக்கியில் சரிநுட்பமாக குறிவைக்க இயலும். இவ்வகை துப்பாக்கிகளில் தொலை குறிநோக்கி அல்லது செம்புள்ளி குறிநோக்கியை பொறுத்தி பிரயோகிக்க எளிதாக இருக்கும்.\n\nநீள்துப்பாக்கியின் திணிவு சற்று மிகையாகவே இருக்கும், இதனால் எளிதில் தூக்கிச் செல்ல முடியாது. மிகையான நிலைமத் திருப்புத்திறன் இருப்பதால், இதனை பக்கவாட்டிலோ அல்லது மேலும்-கீழுமாகவோ குறைந்த வேகத்தில் தான் நகர்த்தமுடியும், இது குறிவைக்கும் நேரத்தை அதிகமாக்கும். இருந்தாலும், இது குறிவைக்க அதிக நிலத்தன்மையோடு இருக்கும். நீள்துப்பாக்கியின் நீளம் அதிகமானால், அதை அவ்வாறு தயாரிக்க செலவும் அதிகமாகும். இதன் நீளம் அதிகம் என்பதால் இதை மறைத்து கொண்டு போக முடியாது, குறுகிய இடங்களில் பயன்பாட்டிற்கு அசவுகரியமாக இருக்கும். மற்றும் இதை வைக்க பெரிய இடம் தேவை.\n\nSection::::கப்பற் நீள்துப்பாக்கி.\nவரலாற்றின் கப்பற்படை பயன்பாட்டில், பாய்மரக் கப்பல்களில் பொருத்தப்பட்ட பிரதான பீரங்கி, நீள் துப்பாக்கி ஆகும். நீளம் குறைந்த காறோனேடுகளில் இருந்து வேறுபடுத்திக் காட்டவே, இந்த கப்பற்பீரங்கியை நீள் துப்பாக்கி என்றனர்.\n"}
{"id": "313364", "url": "https://ta.wikipedia.org/wiki?curid=313364", "title": "ஹகானா", "text": "ஹகானா\n\nஹகானா (\"Haganah\"; , lit. \"பாதுகாப்பு\") என்பது பிரித்தானிய கட்டளைப் பலத்தீனின் (1921–48) காலத்தில் இருந்த யூத துணை இராணுவ அமைப்பு ஆகும். இதுவே இசுரேலிய பாதுகாப்புப் படைகளின் கருவாக மாறியது.\n\n\n"}
{"id": "313369", "url": "https://ta.wikipedia.org/wiki?curid=313369", "title": "கடற்சிங்கம்", "text": "கடற்சிங்கம்\n\nகடற்சிங்கம் (Sea lion) என்பது கடற்பாலூட்டி வகையைச் சேர்ந்த குடும்பம் ஆகும். இவை இரண்டு சிறிய வெளிக் காதுகள், துடுப்பு போன்ற நீண்ட நான்கு கால்கள், தடித்த மேல் தோல், அடர்த்தியான சிறிய முடிகள் மற்றும் கொழுப்பு நிறைந்த அடர்ந்த உடலும் கொண்ட ஊனுண்ணிகளாகும். துடுப்பு போன்ற கால்களால் கடற்சிங்கங்கள் கடல் நீரில் நன்கு நீந்த இயலும். கடல் மீன்கள், மெல்லுடலிகள் மற்றும் நண்டுகள் ஆகியன கடற்சிங்கத்தின் முக்கிய இரைகளாகும்.\n\nகடற்சிங்கங்கள் வட துருவம் மற்றும் தென் துருவக் கடற்கரைகளிலும், வடக்கு அட்லாண்டிக் பெருங்கடலிலும் மற்றும் தெற்கு ஆஸ்திரேலியா, தெற்கு நியூசிலாந்து கடற்கரைகளிலும் காணப்படுகிறது.\n\nஆண் கடற்சிங்கத்தின் அதிகபட்ச எடை 300 கிலோ கிராமும் நீளம் 8 அடியும் ஆகும். பெண் கடற்சிங்கத்தின் அதிக பட்ச எடை 100 கிலோ கிராமும், நீளம் 6 அடியும் ஆகும். ஸ்டெல்லர் வகை கடல் சிங்கத்தின் எடை 1000 கி கி., மற்றும் நீளம் 10 அடியாக உள்ளது. கடற்சிங்கங்கள் ஒரே நேரத்தில் தன் உடல் எடையில் 5-8% () வரையிலான உணவை உண்ணக்கூடியது.\n\nவெளிப்புற காதுகள் கொண்ட கடற்சிங்கங்களின் குடும்பத்தில் கடல்நாய்கள் மற்றும் நீண்ட தந்தம் போன்ற இரண்டு பற்களைக் கொண்ட பனிக்கடல் யானை ஆகிய இனங்கள் அடங்கியுள்ளது. கடற்சிங்கங்கள் சனவரி முதல் மார்ச் முடிய உள்ள காலத்தில் கடற்கரைகளில் குட்டியிடுகிறது. உலகில் தற்போது 1,65,000 கடற்சிங்கங்கள் இருப்பதாக கணக்கிட்டுள்ளனர்.\n\nSection::::மனிதனுடான உறவுகள்.\n20ஆம் நூற்றாண்டின் நடுவில் வேட்டைக்காரர்களால் பெருமளவு கடற்சிங்கங்கள் கொல்லப்பட்டது. தற்போது அனைத்து நாடுகளும் கடற்சிங்கங்களை வேட்டையாடுவதை தடை செய்துள்ள போதும், சுற்றுச் சூழல் காரணமாக கடற்சிங்கங்களின் எண்ணிக்கை குறைந்து வருகிறது. உலகில் பல நாடுகளில் கடற்சிங்கங்களுக்கு விளையாட்டு பயிற்சிகள் வழங்கி, காட்சிக் கூடங்களில் மக்கள் முன்னிலையில் வித்தை காட்டுகிறார்கள். கடலில் நீந்தும் மனிதர்களை கடற்சிங்கங்கள் தாக்குவதில்லை.\n\nஆஸ்திரேலியா மற்றும் நியூசிலாந்து போன்ற நாடுகளின் சுற்றுலாத்துறை கடற்சிங்கங்களால் வளர்ந்து வருகிறது.\n\n\n"}
{"id": "313374", "url": "https://ta.wikipedia.org/wiki?curid=313374", "title": "உடனடி கொடுக்கல் சேவை", "text": "உடனடி கொடுக்கல் சேவை\n\nஉடனடி கொடுக்கல் சேவை (\"Immediate Payment Service\", IMPS) இந்தியாவின் உடன்நிகழும் நிகழ்நேர வங்கிகளிடை மின்வழி நிதி மாற்றம் அமைப்பாகும். நகர்பேசிகள் மூலமாக இந்தச் சேவை வழங்கப்படுகின்றது. தேசிய மின்வழி நிதி மாற்றம் (NEFT ) மற்றும் நிகழ்நேர பெருந்திரள் தீர்வு (RTGS) போலன்றி இது ஆண்டின் அனைத்து நாட்களிலும், வங்கி விடுமுறை நாட்கள் உட்பட, 24/7 சேவை வழங்குகின்றது. \n\nஇதனை இந்தியத் தேசிய கொடுக்கல்கள் நிறுவனம் (NPCI) மேலாண்மை செய்கின்றது. இது ஏற்கெனவே உள்ள தேசிய நிதி மாற்றுகை பிணையத்தைப் பயன்படுத்துகின்றது. 2010இல் இந்தியத் தேசிய கொடுக்கல்கள் நிறுவனம் தனது நான்கு உறுப்பினர் வங்கிகள் மூலமாக (பாரத ஸ்டேட் வங்கி, இந்தியாவின் வங்கி (நிறுவனம்), இந்திய யூனியன் வங்கி & ஐசிஐசிஐ வங்கி) முன்னோட்டச் சேவையை சோதித்தது. அவ்வாண்டின் பிற்பகுதியில் யெசு வங்கி, ஆக்சிஸ் வங்கி, எச்டிஎஃப்சி வங்கிக்கும் இதனை விரிவுபடுத்தியது. பொதுப் பயன்பாட்டிற்கு நவம்பர் 22, 2010 முதல் வெளியிட்டது.\n\n"}
{"id": "313375", "url": "https://ta.wikipedia.org/wiki?curid=313375", "title": "தண்டு முனிவர்", "text": "தண்டு முனிவர்\n\nதண்டு முனிவர் என்பவர் சிவபெருமானின் பக்தராகவும், பரத நாட்டியத்தின் முதல் ஆசானாகவும் கருதப்படுகிறார். சைவர்களின் முழுமுதற்கடவுளான சிவபெருமானால் ஆடப்பட்ட தாண்டவங்கள் சிவதாண்டவங்கள் என்று அழைக்கப்படுகின்றன. சிவபெருமான் தண்டு முனிவருக்கும், பரத முனிவருக்கும் தாண்டவங்களை உருவாக்கி கற்பித்தார் என்று நாட்டிய சாத்திரத்தின் நாலாவது அத்தியாயமான தாண்டவலட்சணத்தில் குறிப்பிடப்பட்டுள்ளது. \n\nபரதவ முனிவர் நாட்டிய சாத்திரத்தினை சமஸ்கிருத மொழியில் எழுதியுள்ளார். இதனால் பரதரின் பெயரைத் தாங்கி பரதநாட்டியம் என்று அழைக்கப்படுகிறது. \n\nஇவர் சிவபெருமானுக்கு நடனம் ஆடிக் காட்டுவதைப் போன்ற சிற்பம் பல்லவர் காலத்து மகாபலிபுரம் ரதக் கோயில்களில் உள்ளது. \n"}
{"id": "313380", "url": "https://ta.wikipedia.org/wiki?curid=313380", "title": "தேசிய மின்வழி நிதி மாற்றம்", "text": "தேசிய மின்வழி நிதி மாற்றம்\n\nதேசிய மின்வழி நிதி மாற்றம் (\"National Electronic Funds Transfer\", NEFT) இந்தியாவின் மின்வழி நிதி மாற்ற அமைப்புக்களில் முதன்மையானவற்றில் ஒன்றாகும். நவம்பர் 2005இல் துவங்கப்பட்ட இச்சேவை வங்கிப் பயனர்கள் தங்கள் நிதியை எளிதாகவும் பாதுகாப்பாகவும் ஒருவருக்கொருவர் பரிமாறிக் கொள்ளும் வசதியை அளித்தது. இது ஆர்டிசிஎசு போல நிகழ்நேரத்தில் நடப்பதில்லை. இது ஒவ்வொரு மணிக்கொருமுறை தொகுதியாக நிகழ்த்தப்படும் \"நிகர\" மாற்றுகை வசதியாகும். இதனால் விருப்பத்தை நிறைவேற்றுவதில் கால இடைவெளி ஏற்படும். தவிரவும் இது வங்கி அலுவலகப் பணிநேரங்களில் மட்டுமே செயல்படுத்தப்படும். நாட்டின் பல பகுதிகளில் இருக்கும் 30,0000 வங்கிக் கிளைகளில் இந்த வசதி ஏற்படுத்தப்பட்டுள்ளது. \nவங்கிக் கணக்கிற்கு இணைய அணுக்கம் உள்ளவர்கள் தாங்களாகவே மற்றவர்களின் வங்கிக் கணக்கிற்கு பணம் மாற்ற இயலும்; பெறுநரின் பெயர், வங்கிக் கணக்கு எண், பெறுநர் வங்கியின் இந்திய நிதிசார் முறைமைக் குறியீடு தெரிந்திருக்க வேண்டும். \n\nசெயற்படுத்த மிகவும் எளிமையாக இருப்பதாலும் நேரம் மிச்சப்படுத்தப்படுவதாலும் இச்சேவை மிகவும் பரவலாக பயன்படுத்தப்படுகின்றது. 2008ஆம் ஆண்டின் நிதி மாற்றுகைகளில் 42% தேசிய மின்வழி நிதி மாற்றம் மூலமாக நடந்துள்ளது. \n\n"}
{"id": "313383", "url": "https://ta.wikipedia.org/wiki?curid=313383", "title": "கவின் (நடிகர்)", "text": "கவின் (நடிகர்)\n\nகவின் ராஜ் (Kavin Raj, பிறப்பு 22 சூன் 1990) என்பவர் ஒரு இந்திய திரைப்பட, தொலைக்காட்சி நடிகர் மற்றும் தொலைக்காட்சி தொகுப்பாளர் ஆவார்.\n\nஊடகத்துறையில் இருந்த ஆர்வத்தினால் முதலில் நண்பர்களின் மூலமாகவே குறும்படங்கள் நடிக்க ஆரம்பித்தார். முறையாக நடிப்பைக் கற்றுக்கொள்ள, கூத்துப்பட்டறையில் சேர்ந்து மூன்று மாதங்கள் பயிற்சி எடுத்தார். பின் ஸ்டார் விஜய் தொலைக்காட்சியில் தொலைக்காட்சி நடிகராக தன் வாழ்வைத் துவக்கினார். இவர் கனாகாணும் காலங்கள் தொடரில் சிவா என்னும் பாத்திரத்தில் நடித்தார், பிறகு சரவணன் மீனாட்சி தொடரில் முருகன் மற்றும் சரவணன் மீனாட்சி பகுதி 2 இல் வேட்டையனாக நடித்தார். இவர் \"இன்று நேற்று நாளை \" திரைப்படத்தில் கவுரவ தோற்றத்தில் நடித்தார். இவர் தற்போது ஸ்டார் விஜயில் கிங்ஸ் ஆப் டான்ஸ் என்று ஒரு ரியாலிட்டி தொலைக்காட்சி நிகழ்ச்சியின் தொகுப்பாளராக உள்ளார். இவர் விரைவில் விக்ரம் பிரபுவின் திரைப்படமான முடி சூடா மன்னன் திரைப்படத்தில் இணை நடிகராக உள்ளார்.விஜய் தொலைக்காட்சியின் பிக்பாஸ்3 (2019) நிகழ்ச்சியில் தற்போது ஒரு பிரபலமாக உள்ளார்.\n\n\n"}
{"id": "313385", "url": "https://ta.wikipedia.org/wiki?curid=313385", "title": "கவின்", "text": "கவின்\n\nகவின் என்பது அழகு என்பதற்கான பதம். இது ஆண்களுக்கு பெயராகவும் சூடப்படும். கவின் என்பது பின்வரும் இடங்களிலும் பயன்படுத்தப்படுகிறது:\n\n\n"}
{"id": "313390", "url": "https://ta.wikipedia.org/wiki?curid=313390", "title": "சஞ்சீவி (பக்கவழி நெறிப்படுத்தல்)", "text": "சஞ்சீவி (பக்கவழி நெறிப்படுத்தல்)\n\nசஞ்சீவி என்பது பின்வருவனவற்றைக் குறிக்கும்:\n\n"}
{"id": "313395", "url": "https://ta.wikipedia.org/wiki?curid=313395", "title": "சண்டிகேஸ்வரி", "text": "சண்டிகேஸ்வரி\n\nசண்டிகேஸ்வரி என்பவர் அம்மனின் பூசைப் பொருளுக்கு உரிய தெய்வமாவார். இவருடைய சன்னதி அம்பாளின் சன்னதிக்கு இடப்புறமாக உள்ளது. தோகூர் சுந்தரேசுவரர் கோயிலில் உள்ள சண்டிகேஸ்வரிக்கு எலுமிச்சை பழ மாலையை அணிவித்து கன்னிப் பெண்கள் வழிபடுகின்றனர்.\n\n"}
{"id": "313401", "url": "https://ta.wikipedia.org/wiki?curid=313401", "title": "பாசுக்கரா (செயற்கைக்கோள்)", "text": "பாசுக்கரா (செயற்கைக்கோள்)\n\nபாசுக்கரா-I \"( Bhaskara-I)\" இந்தியா விண்வெளியில் செலுத்திய இரண்டாவது செயற்கைக் கோளாகும். இந்திய விண்வெளி ஆய்வு மையம் உருவாக்கிய இச்செயற்கைக்கோள் பூமியின் தாழ் வட்டப்பாதையில் நிலைநிறுத்தப்பட்ட ஒரு புவி ஆய்வு செயற்கைக்கோளாகும். தொலையளவியல், நீரியல் மற்றும் கடலியல் தொடர்பான தரவுகளை இச்செயற்கைக்கோள் திரட்டியது.\n\nஇந்திய வானவியல் ஆராய்ச்சி நிபுணரான பாசுக்கராவின் பெயரை இச்செயற்கைக்கோளிற்கு பெயரிட்டார்கள். 1979 ஆம் ஆண்டு சூன் மாதம் ஏழாம் நாள் 444 கிலோ எடையுள்ளதாக பாசுக்கரா-I தயாரிக்கப்பட்டது. பூமிக்கு 50.7° சாய்வாக 394 கிலோமீட்டர் மற்றும் 399 கிலோமீட்டர் சுற்றுப்பாதை வீச்சில் பூமியின் உயரத்தில் நடுக்கோட்டை மையமாகக் கொண்டு நிலைநிறுத்தப்பட்டது. சோவியத் ஒன்றியத்தின் கபுசுடின் யார் தளத்தில் இருந்து இத்தொலையுணர்வு செயற்கைக்கோள் விண்ணிற்குச் செலுத்தப்பட்டது.\n\nSection::::பாசுக்கரா-II.\nசமுத்திரம் மற்றும் நிலவியல் தொடர்பான ஆய்வுகளுக்காக விண்ணில் செலுத்தப்பட்டது பாசுக்கரா-II செயற்கைக்கோளாகும். பூமிக்கு 50.7° சாய்வாக 541 கிலோமீட்டர் மற்றும் 557 கிலோமீட்டர் சுற்றுப்பாதை வீச்சில் பூமியின் உயரத்தில் நடுக்கோட்டை மையமாகக் கொண்டு இச்செயற்கைக்கோள் நிலைநிறுத்தப்பட்டது. 2000 புகைப்படங்களுக்கும் அதிகமாக இச்செயற்கைக்கோள் படங்களை எடுத்து பூமிக்கு அனுப்பியது\n"}
{"id": "313408", "url": "https://ta.wikipedia.org/wiki?curid=313408", "title": "மால்கம் போர்ப்ஸ்", "text": "மால்கம் போர்ப்ஸ்\n\nமால்கம் போர்ப்ஸ் (Malcolm Stevenson Forbes 19 ஆகத்து 1919 – 24 பெப்ரவரி 1990) என்பவர் ஒரு அமெரிக்க தொழிலதிபர் மற்றும் புகழ்பெற்ற போர்ப்ஸ் பத்திரிகையின் வெளியீட்டாளர் ஆவார். கல்லூரிப்படிப்பை முடித்த, சில காலம் அமெரிக்க இராணுவத்தில் பணியாற்றினார். பின் சில ஆண்டுகள் அரசியலில் ஈடுபட்டார். பின்னர் முழுமையாக பத்திரிகைத் துறையில் ஈடுபட்டு, கொண்டார். இவரது தலைமையின் கீழ் ஃபோர்ப்ஸ் பத்திரிக்கை சீரான வளர்ச்சியினை கண்டது.\n"}
{"id": "313409", "url": "https://ta.wikipedia.org/wiki?curid=313409", "title": "பூத வாகனம்", "text": "பூத வாகனம்\n\nபூத வாகனம் என்பது என்பது திருவிழாக்களின் பொழுது உற்சவ சிவபெருமான் எழுந்தருளும் வாகனங்களில் ஒன்றாகும். சிவ கணங்களில் ஒன்றாக பூத கணங்கள் உள்ளன. அதனால் பூதகணங்கள் சிவபெருமானை வணங்கி வழிபடுகின்றன. இதனைக் குறிப்பதற்காக பூத வாகனத்தில் சிவபெருமான் ஊர்வலம் செல்கிறார். \n\nஇவ்வாறு பூத வாகனத்தில் சிவபெருமான் ஊர்வலம் வருதலை பூத வாகன சேவை என்று அழைக்கின்றனர்.\n\nSection::::வாகன அமைப்பு.\nபூத வாகனம் என்பது அகன்ற கண்களும், கோரைப் பற்களும், பெரிய தொப்பையும் கொண்டும், இடக்காலை மண்டியிட்டு, வலக்காலை தாங்கியபடியும் அமைக்கப்பட்டுள்ளது. இரு கைகள் கொண்டதும், நான்கு கைகள் கொண்டதுமாக பூதங்கள் வைக்கப்பட்டுள்ளன. இரண்டு கைகள் கொண்ட பூத வாகனம் கைகளை ஏந்தியபடியும், நான்கு கைகள் கொண்ட பூத வாகனம் கைகளில் கதை, வாள் முதலிய ஆயுதங்களை தாங்கியவாறும் உள்ளது. \n\n"}
{"id": "313412", "url": "https://ta.wikipedia.org/wiki?curid=313412", "title": "கற்பக விருட்ச வாகனம்", "text": "கற்பக விருட்ச வாகனம்\n\nகற்பக விருட்ச வாகனம் என்பது என்பது திருவிழாக்களின் பொழுது உற்சவ சிவபெருமான் எழுந்தருளும் வாகனங்களில் ஒன்றாகும். \n\nகற்பக மரம் தேவலோகத்தில் உள்ள ஐந்து மரங்களில் ஒன்றாகும். இம்மரம் கேட்டதை தரக்கூடியது என்ற நம்பிக்கை பக்தர்களிடையே உள்ளது. இறைவன் கற்பக மரத்தினைப் போன்று அடியார்கள் நினைத்தை தரக் கூடியவன் என்ற வகையில் கற்பக விருட்ச வாகனத்தில் உலா செல்கிறார். இதனை விருட்ச வாகனம் என்றும் கூறுவர். \n"}
{"id": "313413", "url": "https://ta.wikipedia.org/wiki?curid=313413", "title": "அதிகார நந்தி வாகனம்", "text": "அதிகார நந்தி வாகனம்\n\nஅதிகார நந்தி வாகனம் என்பது திருவிழாக்களின் பொழுது உற்சவ சிவபெருமான் எழுந்தருளும் வாகனங்களில் ஒன்றாகும். அதிகார நந்தி என்பவர் கயிலாயத்தின் வாயில் காவலன் ஆவார். இவர் சாரூப்ய நிலை எனப்படும் நிலையில் உள்ளார். இவருக்கு சிவபெருமானைப் போன்றே மூன்று கண்களும், நான்கு கைகளும், கையில் மானும் மழுவும் ஏந்திய நிலையில் இருக்கிறார். இவரே யார் சிவபெருமானை தரிசனம் செய்ய ஏற்றவர் என்று அறிந்து அனுமதி தருபவர் ஆவார். \nSection::::அதிகார நந்தி அமைப்பு.\nஅதிகார நந்திவாகனாமது நான்கு கைகளுடன் முன்னிரு கைகளை முன்புறமாக ஏந்தியபடியும் பின்னிரு கைகளில் உடுக்கை, திரிசூலம் ஆகியவற்றை ஏந்தியபடி ஒரு காலை முட்டியிட்டு மறுகாலை முன்புரமாக பதித்த நிலையில் உள்ளது. வாகனம் மரத்தால் அமைக்கப்பட்டுள்ளது. அதன்மீது உலோகத்தகடுகள் போர்த்தப்பட்டுள்ளன. தமிழ்நாட்டின். கிருட்டிணகிரி மாவட்டம், ஒசூர் சந்திர சூடேசுவரர் கோயில் மாசி மாதம் நடக்கும் தேர் திருவாழாவின்போது தேர்த் திருவிழாவுக்கு முந்தைய நாட்களில் நடக்கும் உற்சவங்களில் அதிகார நந்தி வாகன உற்சவமும் ஒன்று.\n\nஅதிகார நந்தி வாகனம் மரத்தினால் செய்யப்படுகிறது. இதன் தொன்மையைக் காக்க பித்தளையாலும், வெள்ளியாலும், தங்கத்தாலும் காப்புகள் செய்யப்பட்டு போடப்படுகின்றன.\n\nSection::::மயிலாப்பூர் வாகனம்.\nமயிலாப்பூர் சிவாலயத்தில் இருந்த மரத்தால் செய்யப்பட்ட அதிகார நந்தி வாகனத்திற்கு குமாரசுவாமி என்பவர் 1917ல், 48,000 ரூபாய் செலவில் வெள்ளி கவசம் செய்து வைத்துள்ளார். அவரது வாரிசுகள் தொடர்ந்து அதனைப் பராமரித்து வருகின்றனர்.\n"}
{"id": "313416", "url": "https://ta.wikipedia.org/wiki?curid=313416", "title": "கடல் யானை", "text": "கடல் யானை\n\nகடல் யானைகள் (Elephant seals) துடுப்புகாலிகளில் முகத்தில் உட்பொதிந்த காதுகள் கொண்ட கடல்நாய் இனங்களில் ஒன்றாகும். கடல் வாழ் பாலூட்டிகளான கடல் யானைகளில் வடக்கு கடல் யானைகள் மற்றும் தெற்கு கடல் யானைகள் என இரண்டு வகைகள் உள்ளது. 19 ஆம் நூற்றாண்டின் முடிவில் பெரும்பாலான கடல் யானைகள் வேட்டையாடப்பட்டு கொல்லப்பட்டதால், தற்போது மிகச்சிறிய அளவில் மட்டும் காக்கப்பட்டு வருகிறது.\n\nமெக்சிகோ, ஐக்கிய அமெரிக்கா மற்றும் கனடாவின் பசிபிக் பெருங்கடல் கடற்கரையில் காணப்படும் வடக்கு கடல் யானைகள், தென் துருவ தெற்கு கடல் யானைகளை விட உருவத்தில் சிறியது.\nதெற்கு கடல் யானைகள் நியூசிலாந்து, ஆப்பிரிக்கா, தெற்கு ஜார்ஜியா, சிலி மற்றும் அர்ஜெண்டைனாவின் தெற்கு கடற்கரைகளில் கூட்டமாக காணப்படுகிறது.\nகடல் யானைகள் ஆண்டு தோறும் கடற்கரைகளில் குறிப்பிட்ட பகுதிகளில் குட்டி ஈன்கிறது.\n\nSection::::உடல் நீளமும், எடையும்.\nதுடுப்புகாலிகளில் கடல் யானை எடை மிகுந்தவைகள். தெற்கு கடல் யானைகள் 5 மீ (16 அடி) நீளமும்; 3,000 கிகி எடையும் கொண்டுள்ளது. வடக்கு கடல் யானைகள் 4.3 to 4.8 மீ (14 to 16 அடி) நீளமும்; 2,500 கிகி எடையும் கொண்டது.\n\nSection::::உடலியல்.\nகடல் யானைகளில் 80% விழுக்காடு பெருங்கடல்களில் வாழ்கிறது. மற்ற கடல் வாழ் உயிரினங்களில் பெரிய நுரையீரல்கள் கொண்ட கடல் யானைகள் 100 நிமிடங்கள் வரை தொடர்ந்து மூச்சைப் பிடித்துக் கொண்டு கடலினுள், அதிக பட்சமாக கடலில் 1550 மீட்டர் ஆழத்தில் மூழ்கி இரையை வேட்டையாடும் திறன் கொண்டது. (தெற்கு கடல் யானைகள் 2388 மீட்டர் ஆழத்தில் மூழ்கும் திறன் கொண்டது.\nஊனுண்ணியான இதன் முக்கிய இரைகள் பெரிய மீன்கள், மெல்லிடலிகள் மற்றும் சிறிய சுறா மீன்கள் ஆகும். கடலில் நன்கு நீந்தும் கடல் யானைகள், நிலத்திலும் நன்கு இயங்கும். கடல் யானைகளின் மேல் தோல் அரை அடி தடிமன் கொண்டது.\nSection::::வாழ்நாள்.\nவடக்கு கடல் யானைகளின் வாழ்நாள் 22 ஆண்டுகள். பிறந்த நான்கு அல்லது ஐந்து வயதிற்குள் பருவம் எய்திய பெண் கடல் யானைகள் குட்டி போடத் துவங்கிவிடும்.\n\nSection::::தற்போதைய நிலை.\nகடற்கரைகள் மற்றும் கடல் மாசுபடுவதால் கடல் யானைகளின் இனப்பெருக்கத்திற்கும், வாழ்வதற்கும் அச்சுறுத்தலாக உள்ளது. தற்போது உலகில் 1,24,000 கடல் யானைகள் இருப்பதாக கணக்கிடப்பட்டுள்ளது.\nகடல் பாலூட்டிகள் பாதுகாப்பு சட்டம், 1992இன் படி, கடல் பாலூட்டிகளை வேட்டையாடுவது, கொல்வது, பிடிப்பது மற்றும் கொடுமைப்படுத்துவது சட்டவிரோதமான செயல் என அறிவிக்கப்பட்டுள்ளது.\n\n\n"}
{"id": "313419", "url": "https://ta.wikipedia.org/wiki?curid=313419", "title": "பாருபள்ளி காசியப்", "text": "பாருபள்ளி காசியப்\n\nபாருபள்ளி காசியப் (\"Parupalli Kashyap\", பிறப்பு: 8 செப்டம்பர் 1986) ஓர் இந்திய இறகுப்பந்தாட்ட வீரர் ஆவார். இவர் கோபிசந்த் இறகுப்பந்தாட்டப் பயில்கழகத்தில் பயிற்சி தருகிறார். இவரது புரவலராக ஒலிம்பிக் தங்க வேட்பு அறக்கட்டளை உள்ளது. இது ஈட்டநாட்டமில்லாத இந்தியத் தடகள வீரர்களைப் புரக்கும் நிறுவனமாகும்.\nSection::::சொந்த வாழ்க்கை.\nடிசம்பர் 142018 இல் இவர் சாய்னா நேவால் எனும் சக வீரரை திருமணம் செய்து கொண்டார்.\n\n\n"}
{"id": "313422", "url": "https://ta.wikipedia.org/wiki?curid=313422", "title": "செவ்விறகுக் குயில்", "text": "செவ்விறகுக் குயில்\n\nசெவ்விறகுக் குயில் (chestnut-winged cuckoo or red-winged crested cuckoo (\"Clamator coromandus\") என்பது ஒரு வகைக் குயில் ஆகும். இவை தென்கிழக்காசியாவிலும், தெற்காசியாவின் சில பகுதிகளிலும் காணப்படுகின்றன. இவை இருண்ட பளபளப்பான மேற்பகுதியும், கருப்பு தலையையும், உச்சிக் குடுமி இறகுகளும், பாக்கு நிற இறக்கைகளும், பளபளப்பான நீண்ட வாலும் கொண்ட பறவையாகும். இவை இமயமலைப் பகுதியில் இனப்பெருக்கம் செய்து, குளிர் காலத்தில் தென்னிந்தியா முதல் இலங்கை, மற்றும் இந்தோனேசியா, தாய்லாந்து, பிலிப்பைன்ஸ் ஆகிய வெப்பமண்டலப் பகுதிகளான தென்கிழக்கு ஆசிய பகுதிகளுக்கு இடம்பெயர்கின்றன.\n\nஇவ்வினப் பறவைகள் கிழக்கு இமயமலையில் இருந்து மேற்கு இமயமலைவரையும், தென்கிழக்கு ஆசியாவரையும் பரவியுள்ளன. குறிப்பாக இவை இந்தியா, நேபாளம், சீனா, இந்தோனேசியா, லாவோஸ், பூட்டான், வங்காளம், கம்போடியா, தாய்லாந்து, மியான்மர், மலேசியா, வியட்நாம், இலங்கை பிலிப்பைன்ஸ் ஆகிய நாடுகளில் உள்ளது பதிவு செய்யப்பட்டுள்ளது. வேறு சில இங்களிலும் இவை பரவி இருக்கலாம்.\n\nSection::::பெயர்கள்.\nதமிழில் :செவ்விறகுக் கொண்டைக் குயில்\n\nஆங்கிலப்பெயர் :Red-winged Crested Cuckoo\nஅறிவியல் பெயர் :Clamator coromandus\n\nSection::::உடலமைப்பு.\n47 செ.மீ. - சுடலைக் குயிலினைப் போன்ற தோற்றம் உடைய இதன் இறக்கைகள் செம்பகத்தின் இறக்கைகளைப் போலச் செம்பழுப்பு நிறமானது. முதுகு பளபளப்பான கருப்பு, மோவாய், தொண்டை, மேல்மார்பு ஆகியன துருச் சிவப்பு: கீழ் மார்பும், வயிறு வெண்மை.\nSection::::காணப்படும் பகுதிகள்.\nகுளிர்காலத்தில் தமிழ்நாட்டுக்கு வலசை வருவது. கிழக்குக் கடற்கரை மாவட்டங்கள் வழியாக இலங்கைக்கு வலசை போகும் இதனைக் கோடிக்கரையில் கண்டதான குறிப்பு உள்ளது. காவிரி ஆற்றங்கரையில் காணப்பட்ட குறிப்பும் உள்ளது. இங்கு வலசை வரும்போது மௌனம் காப்பது இதன் வருகை மற்றும் காணப்படும் இடங்கள் ஆகியன பற்றிய முழுவிவரங்களும் முறையாகத் தொகுக்கப்படவில்லை. \nSection::::உணவு.\nதனித்தும் சிறு குழுவாகவும் உயர்மரக் கிளைகளிடையே காணப்படும். கம்பளிப் பூச்சிகளைத் தேடி உணவாகக் கொள்ளும் இது தரைக்கு வருவதில்லை.\n\n"}
{"id": "313427", "url": "https://ta.wikipedia.org/wiki?curid=313427", "title": "அளவுமாற்றம் (வடிவவியல்)", "text": "அளவுமாற்றம் (வடிவவியல்)\n\nயூக்ளிடிய வடிவவியலில் சீரான அளவீடு (\"uniform scaling\") என்பது ஒரு பொருளை எல்லாத் திசைகளிலும் ஒரே அளவீட்டுக் காரணியால் பெருக்கும் அல்லது குறுக்கும் நேரியல் கோப்பு ஆகும். மூல வடிவமும் அளவீட்டின் மூலம் கிடைக்கும் வடிவமும் வடிவொத்தவையாக இருக்கும். அளவீட்டுக் காரணி 1 எனில் இவ்வடிவங்கள் சர்வசமமானவை. ஒரு ஒளிப்படத்தின் அளவு அளவீட்டின் மூலமாகப் பெருக்க அல்லது குறுக்கப்படுகிறது. கட்டிடங்கள், கார்கள், வானூர்திகள் போன்றவற்றின் மாதிரிகள் அவற்றின் மூலவடிவிலிருந்து அளவீடு மூலம் பெறப்படுகின்றன.\n\nஒவ்வொரு ஆய அச்சுகளின் திசைகளிலும் வெவ்வேறு அளவீட்டுக் காரணிகள் கொண்டும் அளவீடு செய்யப்படலாம். பிற அளவீட்டுக் காரணிகளிலிருந்து குறைந்தது ஒரு அச்சு திசையின் அளவீட்டுக் காரணியாவது மாறுபட்டிருந்தால் அந்த அளவீடு, சீரற்ற அளவீடு (\"Non-uniform scaling\") எனப்படும். சீரற்ற அளவீட்டில் ஒரு பொருளின் மூல வடிவம் மாறுபாடடையும். எடுத்துக்காட்டாக, சதுரம் செவ்வகமாக மாறலாம். சதுரத்தின் பக்கங்கள் அளவீட்டு அச்சுகளுக்கு இணையாக இல்லாவிடில், அச்சதுரம் இணைகரமாகலாம். இதற்கு எடுத்துக்காட்டாக, ஒரு தட்டையான பொருளின் நிழல் அதற்கு இணையற்ற தளத்தில் விழும்போது காணலாம்.\n\nஅளவீட்டுக் காரணி 1 ஐ விடப் பெரியதெனில் அளவீடு (சீரான அல்லது சீரற்ற) விரிவு அல்லது பெருக்கம் எனப்படும். அளவீட்டுக் காரணி 1 ஐ விடப் சிறிய நேரெண் எனில் அளவீடு குறுக்கம் எனப்படும். அளவீட்டின் திசைகள் ஒன்றுக்கொன்று செங்குத்தானவையாகவும் அமையலாம். ஏதாவது ஒரு திசையின் அளவீட்டுக் காரணியின் மதிப்பு பூச்சியமாகவோ அல்லது எதிரெண்ணாகவோ இருக்கலாம்.\n\nSection::::அணி உருவகிப்பு.\nஅளவீட்டை ஒரு அணியின் மூலம் குறியீடு செய்யலாம். ஒரு பொருளை \"v\" = (\"v, v, v\") திசையனால் அளவீடு செய்வதற்கு அதன் ஒவ்வொரு புள்ளி \"p\" = (\"p, p, p\") உம் கீழ்வரும் அளவீட்டு அணியால் பெருக்கப்பட வேண்டும்:\n\nஅவ்வாறு பெருக்குவதனால் கிடைக்கும் விளைவு:\n\nஇத்தகைய அளவீட்டில், ஒரு பொருளின் விட்டம் அளவீட்டுக் காரணிகளுக்கிடைப்பட்ட காரணியளவும், பரப்பளவு இரு அளவீட்டுக் காரணிகளின் மிகச்சிறிய மற்றும் மிகப்பெரிய பெருக்குத்தொகைகளுக்கிடைப்பட்ட காரணியளவும், கன அளவு மூன்று அளவீட்டுக் காரணிகளின் பெருக்குத்தொகைக் காரணியளவும் மாறுகிறது.\n\nஅளவீட்டுக் காரணிகள் சமமாக இருந்தால், இருந்தால் மட்டுமே, ஒரு அளவீடு சீரானதாக இருக்கும் (\"v = v = v\"). \"v = v = v = k\" எனில் அந்த அளவீட்டால் பரப்பளவு k மடங்கும், கனவளவு k அளவும் அதிகரிக்கும்.\n\n"}
{"id": "313431", "url": "https://ta.wikipedia.org/wiki?curid=313431", "title": "முனிபா மசாரி", "text": "முனிபா மசாரி\n\nமுனிபா மசாரி (Muniba Mazari 3 மார்சசு 1987) என்பவர் பாகித்தானைச் சேர்ந்த பெண் ஓவியர், எழுத்தாளர், பாடகர் ஆவார். \nமகிழுந்தில் செல்லும்போது ஏற்பட்ட நேர்ச்சியில் ஊனமுற்றதால் சக்கர நாற்காலியில் அமர்ந்து இயங்கி வருகிறார்.\n\nSection::::விபத்தும் சோதனையும்.\n2007 ஆம் ஆண்டில் மகிழுந்தில் பயணம் செய்யும் நேரத்தில், எதிர்பாராமல் நிகழ்ந்த விபத்தினால் முனிபா மசாரியின் கால், கை கழுத்து, முதுகுத்தண்டு ஆகியவற்றில் எலும்பு முறிவு ஏற்பட்டதால் மருத்துவமனையில் சேர்க்கப்பட்டார். உயிர் பிழைக்க இயலாத சூழ்நிலையிலும் மனத்திண்மையால் மீண்டெழுந்து ஓவியம் வரையப் பழகினார். இணையத் தளத்திலும் எழுதத் தொடங்கினார். கல்வி நிறுவனங்கள், மாநாடுகள், கருத்தரங்குகள் ஆகியவற்றில் கலந்து கொண்டு ஊக்க உரைகள் வழங்கி வருகிறார். தொலைக்காட்சித் தொகுப்பாளராகவும், விளம்பர அழகியாகவும் பணி புரிகிறார்.\n\nSection::::இவற்றையும் பார்க்க.\nhttp://tribune.com.pk/story/1106078/extraordinary-pakistanis-muniba-mazari/\n\nhttp://www.khaleejtimes.com/editorials-columns/inspiration-on-a-wheelchair\n"}
{"id": "313432", "url": "https://ta.wikipedia.org/wiki?curid=313432", "title": "நெல்வயல் நெட்டைக்காலி", "text": "நெல்வயல் நெட்டைக்காலி\n\nநெல்வயல் நெட்டைக்காலி (paddyfield pipit, அல்லது Oriental pipit, (\"Anthus rufulus\") என்பது ஒரு சிறிய பாசரிபாரம்சு பறவை ஆகும். இது வாலாட்டிக் குருவிக் குடும்பத்தைச் சேர்ந்த பறவை ஆகும். இவை ஒரு பகுதியிலேயே வாழக்கூடியன (வலசை போகாதவை) இவை திறந்த வெளிகளிலும், புல்வெளிகளிலும் வாழக்கூடியன, தெற்கு ஆசியா, கிழக்குப் பிலிப்பீன்சு போன்ற பகுதிகளில் உள்ளன. பிற மற்ற இனங்கள் ஆசியாவின் பிற பகுதியில் காணப்படுகின்றன. ஆசிய பிராந்தியத்தில் குளிர்காலத்தில் இவ்வகைப் பறவைகளை அடையாளம் காண்பது கடினமாக இருக்கும். இனங்களின் வகைப்பாட்டில் சிக்கலான மற்றும் கணிசமான மாற்றங்கள் ஏற்பட்டிருக்கின்றன.\n\nSection::::விளக்கம்.\nஇந்த நெட்டைக்காலிகள் 15 செ.மீ உள்ளவை. இவை முதன்மையாக சாம்பல் பழுப்பு நிறத்தோடும், மார்புப் பகுதி வெளிறி இருக்கும். இதன் வால் நீண்டும், கால்கள் நீண்டும் இருக்கும்.\n\nமேற்குத் தொடர்ச்சி மலைப் பகுதிகளில் காணப்படும்நீலகிரி நெட்டைக்காலிகள் தோற்றத்தில் இவற்றோடு ஒத்துக் காணப்படும்.\n"}
{"id": "313436", "url": "https://ta.wikipedia.org/wiki?curid=313436", "title": "குமிழித் தூம்பு மதகு", "text": "குமிழித் தூம்பு மதகு\n\nகுமிழித் தூம்பு மதகு என்பது தமிழ்நாட்டு ஏரிகளில் தேக்கிவைக்கும் நீரை பாசனத்திற்குத் திறக்க அறிவியல் பூர்வமாக அமைக்கப்பட்ட ஒரு அமைப்பு ஆகும். இது தேவையான அளவு மட்டும் தண்ணீரை வெளியேற்ற உதவ, ஒரு கல் பெட்டி போன்று அமைக்கப்பட்டு இருக்கும். இந்த கல்பெட்டி மேலே அரையடி விட்டத்தில் துளை இருக்கும். இந்த துளைக்குப் பெயர் நீரோடி ஆகும். இந்தத் துளையை குழவி போன்ற ஒரு கல் கொண்டு மூடி இருப்பார்கள். பெட்டியின் தரை மட்டத்திலும் சிறிய அளவிலான இரண்டு மூன்று துளைகள் இருக்கும் இவற்றை சேரோடி என்பர். ஏரியின் தரைமட்டத்திற்கு கீழே இந்த கல்பெட்டியில் உள்ள துளை வழியே தண்ணீர் செல்லும்வகையில் குழாய் அமைப்பு ஏற்படுத்தப்பட்டிருக்கும். பாசனத்திற்குத் தண்ணீர் வேண்டியபோது துளையில் உள்ள குழவிக்கல்லை தண்ணீருக்குள் மூழ்கிச் சென்று எடுத்து விடுவர், அப்போது ஏரியின் நீரோடி துளை வழியாக 80 விழுக்காடு நீரும் சேரடி வழியாக 20 விழுக்காடு சேறு கலந்த நீரும் வெளியேறும். இதனால் ஏரிக்குள் வண்டல் மண்படிவது குறையும். சில ஏரிகளில் இந்தத் தூம்பு மதகு உள்ள இடத்தை அடையாளம் காட்டும்விதமாக கல் மண்டபங்கள் அமைத்திருப்பர்.\n\nகுமிழித்தூம்பு\n\nதமிழரின் 2000-ஆண்டுகள் பழமையான குமிழித்தூம்பு என்ற மதகு !\n\nதானாகவே குளத்தின் அடியில் உள்ள சேற்றை வெளியேற்றும் சேறோடி துளை அமைப்பு இதன் சிறப்பு..!!கிட்டத்தட்ட Venturi-போன்று இது செயல்படுகிறது.\n\nமதகை அடைத்துள்ள மூடுகல்லை பினைத்துள்ள இரும்பு கம்பியை அது பொருத்தப்பட்டுள்ள கல் தூண் மீதிருந்து தூக்கும் போது நீர் வேகமாக கீழே உள்ள கல் தொட்டிக்கு பாய்ந்து நீர் செல்லும் பாதை வழியாக வெளியேறும்.கல்தொட்டி நீர் உள்ளே வரும் பாதையைவிட பெரிதாக உள்ளதாலும் நீர் சுழல் ஏற்படுவதாலும் அந்த இடத்தில் குறைந்த அழுத்தம் ஏற்படும்.அதே நேரம் குளத்தின் அடிப்பகுதியில் அழுத்தம் அதிகமாக இருப்பதால் அடியில் தங்கியுள்ள சேறு அழுத்தப்பட்டு குறைந்த அழுத்தம் உள்ள கல் தொட்டிக்கு வந்து தண்ணீருடன் கலந்து பாசனத்திற்கு சத்துள்ள நீராக சென்றுவிடும்.தூர்வாரும் வேலை குறைந்துவிடும்..சத்தான மண் பயிருக்கு உரமாகிவிடும்.\n\nநம் முன்னோர் பொறியியல் அறிவை பார்க்கும் போது வியப்பு ஏற்படுகிறதல்லவா.?ஆங்கிலேயர் ஆட்சிக்காலத்தில் இந்த மதகுகள் கைவிடப்பட்டு பலகை வடிவ மதகுகள் அமைக்கப்பட்டது குளத்தில் மண் தங்கிவிட காரணமானது.\n\nவான்பொழியும் நீரே உயிர்ப்பு என்பதற்கு அடிப்படையாய் அமைகிறது (குறள் - 16) என்கிறார் வள்ளுவர்.\n\nஅத்தகைய நீராதாரத்தை தமிழ் மக்கள் தொன்றுதொட்டு உயிரினும் மேலானதாகப் போற்றியுள்ளனர்.\n\nமழைநீரைச் சேமித்து, சேமித்த நீரை திறம்படப் பயன்படுத்துவதன் மூலமே தமிழகத்தின் வேளாண்மை பெரிதும் நடைபெற்றது.\n\nஇந்த மழை நீரை ஏரிகள், குளங்களில் சேமித்து வைப்பது பற்றி இளங்கோவடிகள் மிக அழகாகக் குறிப்பிட்டுள்ளார்.\n\n\"இடியுடைப் பெருமழை எய்தா ஏகப் \n\nபிழையாவிளையுள் பெருவளம் சுரப்ப \n\nமழைபிணித்(து) ஆண்ட மன்னவன்<nowiki>\"</nowiki>.\n\nஇப்பாடலடியில், \"மழை பிணித்து ஆண்ட மன்னவன்\" என்பதன் பொருள், முறையாகப் பெய்யும் மழை நீரை ஏரி, குளங்களில் சேமித்து அவற்றைத் தக்க முறையில் பயன்படுத்தி, நாட்டை வளம்பெறச் செய்யும் மன்னன் இவன் என்பதாகும்.\n\nஇதே போல மழை நீரைச் சேமித்து வைப்பதற்கு ஏற்ற நீர் நிலைகளை அமைப்பது ஒரு மன்னனின் தலையாய கடமை என்பதைப் புறநானூற்றுப் பாடலில்,\n\n\"நிலன் நெளிமருங்கின் நீர்நிலை பெருகத் \n\nதட்டோரம்ம இவன் தட்டோரே \n\nதள்ளாதோர் இவண் தள்ளாதோரே<nowiki>\"</nowiki>.\n\nஎன்று புலவர் புலவியனார், பாண்டியன் நெடுஞ்செழியனைப் பார்த்துப் பாடியுள்ளார்.\n\nஇதன் பொருள், நிலம் எங்கெங்கு பள்ளமாக இருக்கிறதோ அங்கெல்லாம் நீர் நிலைகள் அமையும்படி கரை அமைத்த மன்னர்களே இவ்வுலகில் என்றென்றும் அழியாப் புகழ்பெற்று விளங்குவர் என்பதாகும்.\n\n\"அறையும் பொறையும் மணந்த தலைய \n\nஎண்நாள் திங்கள் அணைய கொடுங்கரைத் \n\nதெண்ணீர்ச் சிறுகுளம் கீள்வது மாதோ<nowiki>\"</nowiki>.\n\nஎனக் குறிப்பிடுவதன் மூலம் ஏரி எந்த வடிவில் இருக்க வேண்டும் என்பதைப் புறநானூறு வழி அறிய முடிகிறது.\n\nஏரிக்கரை நீளம் குறைவாகவும் ஆனால், அதிகநீர் கொள்ளளவு கொண்டதுமான அமைப்பு எட்டாம் பிறை வடிவில் ஏரி இருக்கும்போது ஏற்படும்.\n\nஇது ஏரி வடிவமைப்பில் மிகவும் சிக்கனமான வடிவமைப்பாகும்.\n\nசிறுபஞ்ச மூலத்தில் குளம் அமைக்கும் முறை பற்றி காரியாசான் கூறியுள்ளார். அதில், பொதுக்கிணறு அமைத்தல், வரத்துக்கால், மதகுகள், மிகைநீர் வெளியேறும் கலிங்கு, தூம்பு போன்றவைகளை அமைப்பவர் சொர்க்கத்துக்குப் போவார் என்று குறிப்பிடப்பட்டுள்ளது.\n\nபதினெண் கீழ்க்கணக்கு நூல்களுள் ஒன்றான திரிகடுகத்தில், நீர் வரும் வரத்துக்கால் நன்கு அமையாத குளம் இருப்பின் அதனால் பயன் குறையும் என்ற செய்தியை,\n\n\"வாய்நன் கமையாக் குளனும் வயிறாரத் \n\nதாய்முலை யுண்ணாக் குழவியும் சேய்மரபில் \n\nகல்விமாண் பில்லாத மாந்தரும் இம்மூவர் \n\nநல்குரவு சேரப்பட்டார்<nowiki>\"</nowiki>.\n\nஎன்று, தாய்ப்பால் அருந்தாத குழந்தையும், கல்வி அற்ற நிலையில் உள்ளவர்களும் எப்படி சிறக்க முடியாதோ, அதுபோல் வாய் நன்கு அமையாத குளமும் இருக்கும் என்று குறிப்பிட்டுள்ளார்.\n\nமிகுதியாக வரும் ஆற்று வெள்ளநீரை தம்முள் அடக்கிக் கொள்ளக்கூடிய பெரும் ஏரிகள் இருப்பது ஒரு நாட்டுக்குச் சிறப்புத் தரும் என்பதை,\n\n\"யாறுள் அடங்குங் குளமுள வீறுசால்\"\n\nஎன்று நான்மணிக்கடிகை குறிப்பிடுகிறது.\n\nஇப்பாடலில் குறிப்பிடப்படும் ஆறு உள் அடங்கும் குளம் என்ற சொற்றொடர், நீர் மேலாண்மைத் திறத்தின் ஒரு முக்கிய வெளிப்பாடாகும்.\n\nபெருவெள்ளம் ஏற்படும் காலங்களில் அந்நீரை உரிய முறையில் சேமித்து, நீர் இல்லாத காலங்களில் பயன்படுத்தக்கூடிய நிகழ்வை இச்சொற்றொடர் எடுத்துக்காட்டுகிறது.\n\nகண்மாய்களையும், குளங்களையும் காத்து நின்ற அதாவது, முறையாகப் பராமரித்த செய்தியை அகநானூற்றுப் பாடல்,\n\n\"பெருங்குளக் காவலன் போல \n\nஅருங்கடி அன்னையும் துயில் மறந்தனளே<nowiki>\"</nowiki>.\n\nஎன்கிறது.\n\nஅதாவது, பனியிலும், மழையிலும், அடர்ந்த இருள் சூழ்ந்த நள்ளிரவிலும் ஏரியைக் காக்கும் காவலன்போல, குழந்தையைப் பாதுகாக்க அன்னை தன் தூக்கத்தை மறந்தாள் என்பது இப்பாடலின் பொருள்.\n\nசிறு குழந்தையைத் தாயானவள் கண்ணை இமை காப்பதுபோல் காத்த செயலும், நீர் நிலைகளைக் காக்கும் செயலும் ஒன்றாகவே எண்ணப்பட்டு வந்துள்ளது.\n\nபழந்தமிழ் நூல்களில் இத்தகு நீர்நிலைகளிலிருந்து மிகு நீரை வெளியேற்ற \"கலிங்கு\" என்ற அமைப்பை ஏற்படுத்தியிருந்தனர். இக்கலிங்கு குறித்த தகவல்கள் மிகுதியாக இலக்கியங்களில் சுட்டிக்காட்டப்படுகின்றன. இத்தகு தொழில் நுட்பம் நம் தமிழகத்தில் பல நூற்றாண்டுகளுக்கு முன்பிருந்தே பயன்பாட்டில் இருந்து வந்துள்ளது.\n\nமணிமேகலையின் பன்னிரண்டாம் காதையான \"அறவணர் தொழுத காதை\" என்னும் பகுதியில், புத்ததேவன் தோற்றம் பற்றிக் கூறவரும் கூலவாணிகன் சாத்தனார்,\n\n\"பெருங்குள மருங்கில் சுருங்கைச் சிறுவழி \n\nஇரும்பெரு நீத்தம் புகுவது போல \n\nஅளவாச் சிறுசெவி அளப்பரு நல்லறம் \n\nஉளமலி உவகையொடு உயிர்கொளப் புகும்<nowiki>\"</nowiki>.\n\nஎன்கிறார்.\n\n\"சுருங்கை\" என்பது பூமிக்கடியில் செல்லும் சிறிய குழாய். அதாவது, பெருங்குளங்களாகிய பேரேரிகளின் ஒருபுறம் உள்ள சிறிய சுருங்கை வழியாக அங்கு தேக்கப்பட்ட நீர் வெளியேறி மக்களுக்கு அளவிட இயலாத வகையில் பயன்தரும்.\n\nஅதுபோல, செவித்துளை வழியே நல்ல அறக்கருத்துகள் உள்ளத்தைச் சென்றடையும் என்பதே இதன் பொருள்.\n\n1,600 ஆண்டுகளுக்கு முன் தமிழகத்தின் ஏரிகளிலும், குளங்களிலும் இருந்து நீர் வெளியேற்றும் மதகு அமைப்பு சுருங்கைகளாக இருந்தன. இந்த மதகு அமைப்பே \"குமிழித்தூம்பு\" என்பதாகும்.\n\nபழந்தமிழர்களின் நீர் மேலாண்மைச் செயல்பாட்டில் இந்தக் \"குமிழித்தூம்பு\" அறிவியல் சார்ந்த மிக நுட்பமான, நேர்த்தியான பயன்பாடுடைய படைப்பாகும்.இதேபோல் பெருக்கெடுத்து மிகுவேகத்தில் ஓடிவரும் நீரை குறுக்கே தடுப்பணை அமைத்துத் தடுப்பதற்கு மிகுந்த தொழில்நுட்ப அறிவு தேவைப்படும். வருகிற நீரைக் கற்கள் கொண்டு தடுப்பதால், இத்தகு தடுப்பணை \"கற்சிறை\" எனும் அழகுத் தமிழ்ச் சொல்லால் வழங்கப்பட்டுள்ளது.\n\nதொல்காப்பியம் பொருளதிகாரத்தில்,\n\n\"பெருகிவரும் படையை ஒரு வீரன் தடுத்து நிறுத்திப் போராடுவதுபோல் ஆற்று வெள்ளத்தைக் கற்சிறை தடுத்து நிறுத்துகிறது\" (வரி:725 - 726) என்று கூறியுள்ளார் தொல்காப்பியர்.\n\nதமிழ் இலக்கியங்கள் சுட்டும் நீர் மேலாண்மைச் செய்திகள் ஏதோ கற்பனையான ஒன்று என்று யாரும் எண்ணிவிட முடியாது. அதில் கூறப்படும் செய்திகள், அறிவியல் சார்ந்தவையாக இருப்பதை கல்வெட்டுச் சான்றுகள் கொண்டு உறுதி செய்ய முடிகிறது. பழைய தொழில்நுட்பங்களுடன் புதியவைகளையும் இணைத்து நீரைச் சேமித்தால் எதிர்காலத்தில் கவலைப்படும் அவசியம் இருக்காது. \n\nநன்றி:- தினமணி\n\nSection::::மேற்கோள்கள்:.\nhttps://www.facebook.com/279420452225038/photos/a.279434725556944.1073741828.279420452225038/425842050916210/?type=1\n\nhttps://www.pannaiyar.com/%E0%AE%95%E0%AF%81%E0%AE%AE%E0%AE%BF%E0%AE%B4%E0%AE%BF%E0%AE%A4%E0%AF%8D%E0%AE%A4%E0%AF%82%E0%AE%AE%E0%AF%8D%E0%AE%AA%E0%AF%81-%E0%AE%8E%E0%AE%A9%E0%AF%8D%E0%AE%B1-%E0%AE%8E%E0%AE%B0%E0%AE%BF/\n\nhttps://groups.google.com/forum/#!topic/mca_nmc/ixvi2OtL-BA\n"}
{"id": "313444", "url": "https://ta.wikipedia.org/wiki?curid=313444", "title": "திருவிரட்டை மணிமாலை", "text": "திருவிரட்டை மணிமாலை\n\nதிருவிரட்டைமணிமாலை என்பது காரைக்கால் அம்மையாரால் பாடப்பெற்ற நூலாகும். இந்நூல் சைவ சமய பதினோராம் திருமுறையைச் சேர்ந்தது. இந்நூல் தமிழ் சிற்றிலக்கிய வகைகளுள் ஒன்றான இரட்டைமணிமாலையைச் சேர்ந்ததாகும். காரைக்கால் அம்மையார் சிவபெருமானின் சிறப்புகளைப் புகழ்ந்து இந்நூலில் எழுதியுள்ளார். \n\nகாரைக்கால் அம்மையார் பேயுருவம் பெற்றதும் அற்புதத் திருவந்தாதி எனும் நூலைப் படைத்தார். அதில் பேயுருவம் பெற்றதைப் பற்றி பாடியுள்ளார். அடுத்ததாக இறைவனின் புகழைத் திருவிரட்டை மணிமாலையில் குறிப்பிடுகிறார். \n"}
{"id": "313447", "url": "https://ta.wikipedia.org/wiki?curid=313447", "title": "புளிமூட்டை ராமசாமி", "text": "புளிமூட்டை ராமசாமி\n\nபுளிமூட்டை ராமசாமி (மே 15, 1912 - ) எனப் பரவலாக அறியப்பட்ட டி. ஆர். ராமசுவாமி ஐயர் தமிழ் நாடகத், திரைப்பட நகைச்சுவை நடிகராவார்.\n\nஇவரது இயற்பெயர் தூத்துக்குடி இராமசுவாமி ஐயர். என். எஸ். கிருஷ்ணன் குழுவினருடன் பல திரைப்படங்களில் நடித்துள்ளார். 1941 ஆம் ஆண்டில் வெளிவந்த அலிபாபாவும் நாற்பது திருடர்களும் திரைப்படத்தில் நடிக்கும் போது என். எஸ். கிருஷ்ணன் இவரை \"புளிமூட்டை\" என்றே அழைத்து வந்தார். இதனால் இவர் \"புளிமூட்டை ராமசாமி'\" என்றே பிரபலமாக அழைக்கப்பட்டார்.\n\nராமசாமி முதலில் டி.கே.எஸ். நாடகக்கம்பனியில் சேர்ந்து நடித்துக் கொண்டிருந்தார். கம்பனி கலைக்கப்பட்டதும், தனது சொந்த ஊரான தூத்துக்குடிக்குச் சென்று அங்கேயே திருமணமும் செய்து கோவில் ஒன்றில் பட்டர் வேலையில் சேர்ந்தார். சில மாதங்களில் மனைவி இறந்து விடவே, அவரது தந்தை மகனுக்கு இரண்டாவது திருமணம் செய்துவைத்தார். பின்னர் என். எஸ். கிருஷ்ணனின் நாடகக் கம்பனியில் சேர்ந்தார்.\n\n"}
{"id": "313455", "url": "https://ta.wikipedia.org/wiki?curid=313455", "title": "திருத்தொண்டர் திருநாமக்கோவை", "text": "திருத்தொண்டர் திருநாமக்கோவை\n\nதிருத்தொண்டர் திருநாமக்கோவை என்பது சிவஞான யோகிகள் என்பவரால் எழுதப்பட்ட நூலாகும். இந்நூலில் சைவ சமய திருத்தொண்டர்களான நாயன்மார்களின் பெயர்கள் தொகுக்கப்பட்டுள்ளன. இந்நூல் காப்பு, நூல் என இரு பிரிவுகளைக் கொண்டுள்ளது. இந்நூல் கலிவெண்பாவால் பாடப்பட்டுள்ளது. \n\n"}
{"id": "313457", "url": "https://ta.wikipedia.org/wiki?curid=313457", "title": "தொகை அடியார்கள்", "text": "தொகை அடியார்கள்\n\nதொகை அடியார்கள் என்போர் திருத்தொண்டர்த் தொகை நூலில் சுந்தரமூர்த்தி பெருமான் குறிப்பிட்டுள்ள சைவர்கள் ஆவார்கள். இவர்களுக்கு காலம், இடம் மற்றும் சமயம் இல்லை. சைவ சமயத்தின் மூலமுதற் கடவுளான சிவபெருமானை திருத்தொண்டர் தொகை இயற்றப்படும் முன்னும், அக்காலத்திலும், அதன் பின்னும் வாழ்ந்த சிவனடியார்களை குறிக்க தொகை அடியார்கள் என்று கூறுகின்றனர். இவர்களில் சிலருடைய பண்புகளையும், தோற்றத்தையும், செயல்பாடுகளை வைத்தும் கீழ்கண்டவாறு வகைப்படுத்துகின்றனர். \n\n"}
{"id": "313458", "url": "https://ta.wikipedia.org/wiki?curid=313458", "title": "குன்னக்குடி வெங்கடராம ஐயர்", "text": "குன்னக்குடி வெங்கடராம ஐயர்\n\nகுன்னக்குடி வெங்கடராம ஐயர் கருநாடக இசைப் பாடகரும், திரைப்பட இசையமைப்பாளரும் ஆவார். நாமக்கல் சேஷ ஐயங்கார் என்பவரிடத்தில் கருநாடக இசை பயின்றவர். தமிழக அரசின் கலைமாமணி விருது பெற்றவர்.\n\n\n"}
{"id": "313475", "url": "https://ta.wikipedia.org/wiki?curid=313475", "title": "கரிமா சௌதரி", "text": "கரிமா சௌதரி\n\nகரிமா சௌதரி \"(, )\" (பிறப்பு: ஏப்பிரல் 2, 1990 மீரட்) ஓர் இந்திய யூடோ வீராங்கனை ஆவார். இவர் இலண்டனில் நடந்த 2012 கோடைக்கால ஒலிம்பிக் விளையாட்டுகளில் மகளிர் 63 கிலோ எடைப்பிரிவில் பங்கேற்றதன் மூலம், அப்போட்டியில் இந்தியா சார்பில் கலந்துகொண்ட ஒரே யூடோ வீராங்கனை ஆனார்.\n"}
{"id": "313477", "url": "https://ta.wikipedia.org/wiki?curid=313477", "title": "வேலூர் ஜலகண்டேசுவரர் கோயில்", "text": "வேலூர் ஜலகண்டேசுவரர் கோயில்\n\nவேலூர் ஜலகண்டேஸ்வரர் கோயில் தமிழ்நாட்டில் வேலூர் மாவட்டத்தின் தலைநகரான வேலூரில் அமைந்துள்ள சிவன் கோயிலாகும். \n\nSection::::அமைவிடம்.\nவேலூர் நகரின் மையப்பகுதியில் அமைந்துள்ள கோட்டையின் உள்ளே இக்கோயில் அமைந்துள்ளது. இந்தியாவிலேயே அகழியோடு கூடிய ஒரே கோட்டை வேலூர்க்கோட்டை மட்டுமே ஆகும். இதன் எழிலார்ந்த அமைப்பு கண்ணையும் கருத்தையும் கவர்வதாம். இதில் கிழக்குப் பக்கத்தில் மட்டுமே நுழைவாயில் உள்ளது. தற்போது கோட்டை அகழியின் மூன்று பக்கங்களில் மட்டுமே தண்ணீர் உள்ளது. தெற்குப் பக்கத்தில் தண்ணீர் இல்லை. கோட்டையின் உள்ளே மத்திய, மாநில அரசுகளுக்குச் சொந்தமான அலுவலகங்கள் உள்ளன. இதன் வடக்குப் பக்கத்தில் கோயில் அமைந்துள்ளது. இக்கோட்டை 136 ஏக்கர் நிலப்பரப்பில் கட்டப்பட்டுள்ளது. நாயக்கர் காலத்தில் எழுப்பப்பட்ட இதன் ஒரு பாணி விஜயநகர கட்டிடப்பாணியின் இறுதி நிலையைக் கொண்டுள்ளது.\n\nSection::::கோயில் அமைப்பு.\nதெற்கு நோக்கியுள்ள ஏழு நிலைகளைக் கொண்ட ராஜகோபுரம் அமைந்துள்ளது. அந்த கோபுரம் பிரம்மாண்டமாகவும் பிரமாதமாகவும் அமைந்துள்ளது. அதன் கம்பீரத்தை ரசித்துக்கொண்டே உள்ளே நுழைந்தால் வலது புறத்தில் குளமும், இடதுபுறத்தில் கல்யாண மண்டபமும் உள்ளது. கல்யாண மண்டபத் தூண்கள் மற்றும் கோயிலின் மற்ற தூண்களில் கண்ணைக் கவரும் ஆன்மீக சிற்பங்கள் செதுக்கப்பட்டுள்ளன. கோயிலின் வெளிப்பிரகாரத்திலும் உள்பிரகாரத்திலும் கோயில் சுவர்களை ஒட்டி ஆறு அடி அகலத்திற்கு அழகிய வேலைப்பாடுகள் கொண்ட தூணைக்கொண்டு கட்டப்பட்ட மண்டபம் முழு நீளத்திற்கும் அமைந்துள்ளது. கோயிலின் வடமேற்கில் வசந்த மண்டபத்தையும் அதை ஒட்டி கிணற்றையும் வடகிழக்கில் வெளிப்பிரகார யாகசாலையும் அடுத்து தென்கிழக்கில் உத்சவ மண்டபத்தையும் வெளிப்பிரகார மடப்பள்ளியையும் காணலாம். உள்ளே நுழையும் போது வலம்புாி விநாயகர் அமர்ந்திருப்பதைக் காணலாம்.\n\nவலம்புாி விநாயகரைத் தாிசித்து மேலே சென்றால் கோயிலின் நிர்வாக அலுவலகம் உள்ளது. இதனைத் தொடர்ந்து உட்பிரகார மடப்பள்ளி உள்ளது. அடுத்து 63 நாயன்மார்கள், பிள்ளையார், சப்தகன்னியர், வீரபத்திரர் ஆகியோர் உள்ளனர். இரண்டு பிரகாரங்களை வலம் வந்து மூன்றாம் பிரகாரமான மகாதேவர் சன்னதிக்கு நுழையும் போது நடராஜர் சன்னதி உள்ளது. நடராஜர் சன்னதியிலிருந்து விரிஞ்சிபுரம் அருள்மிகு வழித்துணைநாதர் மார்க்கபந்தீஸ்வரர் கோயில் வளாகம் அருள்தரும் மரகதவல்லி அம்மையார் சன்னதிக்கும் இடையே சுரங்கப்பாதை உள்ளதாக செவிவழிச் செய்தி ஒன்று உள்ளது. சோமாஸ்கந்தர், வள்ளி தேவசேனா உற்சவமூர்த்திகளைக் கண்டு தாிசித்து மேலும் சென்றால், மிக கம்பீரமாகவும் நெடிதுயர்ந்தும் துவாரபாலகர்கள் நின்ற திருக்கோலத்தைக் காணலாம். இவர்களைக் கடந்தால் ஜலகண்டேஸ்வரர் லிங்கத் திருமேனியாக இருப்பதைக் காணலாம். கோயிலின் கிணற்றின் அருகே கங்கா பாலாறு ஈஸ்வரனும், அதன் அருகே கால பைரவரும் அடுத்து, நவக்கிரக சந்நிதியும், சனீஸ்வரரும், நந்திதேவரும் உள்ளனர். அடுத்து கொடி மண்டபமும் உள்ளது. தொடர்ந்து விநாயகர், வெங்கடேசப்பெருமாள், வள்ளி தேவசேனாவுடன் சுப்பிரமணியர், மாதேஸ்வரி, வைஷ்ணவி, துர்க்கை, லட்சுமி, சரஸ்வதி, கால பைரவர், சனீஸ்வரர், 63 நாயன்மார்கள், நடராஜர், சிவகாமி, அப்பர், சுந்தரர், மாணிக்கவாசகர், பிரம்மா, விஷ்ணு, ஸ்ரீதேவி, பூதேவி, கோஷ்டத்தில் விநாயகர், தட்சிணாமூர்த்தி, மகாவிஷ்ணு, லிங்கோத்பவர் ஆகியோர் உள்ளனர். \n\nSection::::இறைவன், இறைவி.\nமூலவர் சன்னதியின் முன்பாக கொடி மரம் மற்றும் பலிபீடம் ஆகியவை காணப்படுகின்றன. அருகில் நந்திதேவர் உள்ளார். இங்குள்ள மூலவர் ஸ்வரகண்டேஸ்வரர் என்றும், ஜலகண்டேஸ்வரர் என்றும் அழைக்கப்படுகின்றார். இங்குள்ள இறைவி அகிலாண்டேஸ்வரி என்றழைக்கப்படுகிறார். அம்மன் சன்னதி சுவர்களில், விநாயகர், மாதேஸ்வாி, வைணஷ்ணவி, பிராஹி, லட்சுமி, சரஸ்வதி ஆகிய தெய்வ விக்ரகங்கள் எழிலோடு பதிக்கப்பட்டுள்ளன. அம்பாள் சன்னதியின் இருபுறமும் கம்பீரமாக துவாரபாலகியர் உள்ளனர். அம்பாள் சன்னதியின் எதிரே 1981 ஆம் ஆண்டு மயிலை குருஜி அவர்களால் துவக்கி வைக்கப்பட்ட நவசக்தி ஜோதி என்னும் நந்தாவிளக்குகள் உள்ளன. அம்மன் சன்னதியைச் சுற்றி கோடி தீபம் என்ற இலக்கை நோக்கி தீபங்கள் ஏற்றப்படுகின்றன.\n\nSection::::கல்வெட்டுச் செய்திகள்.\nகல்வெட்டுச் செய்திகள் பின்வருவனவற்றைத் தெரிவிக்கின்றன. \n\n\n\n\n\n\n"}
{"id": "313478", "url": "https://ta.wikipedia.org/wiki?curid=313478", "title": "தரம்வீர் சிங்", "text": "தரம்வீர் சிங்\n\nதரம்வீர் சிங் \"(Dharamvir Singh)\" (; பிறப்பு: 5 ஆகத்து 1990) ஓர் இந்திய வளைதடிப்பந்தாட்ட வீரர் ஆவார். இவர் 2012 ஒலிம்பிக் விளையாட்டுகளில் இந்தியா சார்பில் ஆடவர் வளைதடிபந்தாட்டக் குழுவில் கலந்துகொண்டார். இவர் கல்லூரிகள் தடகளத் திட்டத்தை ஆதரிக்கிறார். மேலும் அதன் வழிகாட்டியாகவும் விளங்குகிறார்.\n"}
{"id": "313479", "url": "https://ta.wikipedia.org/wiki?curid=313479", "title": "பார்வதி ஆறு (மத்தியப் பிரதேசம்)", "text": "பார்வதி ஆறு (மத்தியப் பிரதேசம்)\n\nபார்வதி ஆறு, இந்திய மாநிலமான மத்தியப் பிரதேச மாநிலத்தின் மால்வாவில் பாயும் ஆறுகளில் ஒன்றாகும். பார்வதி ஆறு சம்பல் ஆற்றின் மூன்று துணை ஆறுகளில் ஒன்றாகும். மற்ற துணை ஆறுகள் பனாஸ் ஆறு மற்றும் காளி சிந்து ஆறுகளாகும் பார்வதி ஆறு விந்திய மலையில் 610 மீட்டர் உயரத்தில் உருவாகி, 436 கி மீ தொலைவிற்கு பாய்ந்த பின்னர் இறுதியில் சம்பல் ஆற்றில் கலக்கிறது. \n\n"}
{"id": "313482", "url": "https://ta.wikipedia.org/wiki?curid=313482", "title": "குர்பாய் சிங்", "text": "குர்பாய் சிங்\n\nகுர்பாய் சிங் \"(Gurbaj Singh)\" (பிறப்பு: 9 ஆகத்து 1988) ஓர் இந்திய வளைதடிபந்தாட்ட வீரர் ஆவார். இவர் இலண்டனில் நடந்த 2012 ஒலிம்பிக் விளையாட்டுகளில் ஆடவர் வளைதடிபந்தாட்டக் குழ்வில் கலந்துகொண்டார். இவர் நடுக்கள வலது அரைப் பகுதியில் விலையாடுவதில் துறைபோயவர்.\n"}
{"id": "313484", "url": "https://ta.wikipedia.org/wiki?curid=313484", "title": "பார்வதி ஆறு (இராஜஸ்தான்)", "text": "பார்வதி ஆறு (இராஜஸ்தான்)\n\nParbati River (RAJESHGTHAN)\nபார்வதி ஆறு, இந்திய மாநிலமான இராஜஸ்தானின் கரௌலி மாவட்டத்தின் சவார் மலைப்பகுதியில் உருவாகி, 123 கிலோ மீட்டர் தொலைவிற்கு பாய்ந்து, இராஜஸ்தானின் தோல்பூர் மாவட்டத்தின் பாயும் காம்பிர் ஆற்றில் கலக்கிறது.\n"}
{"id": "313485", "url": "https://ta.wikipedia.org/wiki?curid=313485", "title": "சர்வஞ்சித் சிங்", "text": "சர்வஞ்சித் சிங்\n\nசர்வஞ்சித் சிங் \"(Sarvanjit Singh)\" ஓர் இந்திய வளைதடிபந்தாட்ட வீரர் ஆவார். இவர் 2012 ஒலிம்பிக் விளையாட்டுகளில் இந்தியா சார்பில் ஆடவர் வளைதடிபந்தாட்டக் குழுவில் கலந்துகொண்டார்.\nஇருப்பும் பாணியும் : முன்னணி\n\nSection::::இளமை.\nஇவர் பஞ்சாப் மாநில, குர்தாசுபூரில் பிறந்தார்.\n"}
{"id": "313486", "url": "https://ta.wikipedia.org/wiki?curid=313486", "title": "ஏ. கருணாநிதி", "text": "ஏ. கருணாநிதி\n\nஏ. கருணாநிதி தமிழ்த் திரைப்பட நகைச்சுவை நடிகராவார்.\n\nதில்லானா மோகனாம்பாள் திரைப்படத்தில் கதை நாயகன் சண்முக சுந்தரத்தின் குழுவில் ஒத்து வாசிப்பவராக நடித்தார். 1960 ஆம் ஆண்டுகளில் டி. பி. முத்துலட்சுமி அவர்களுடன் இணைந்து நகைச்சுவைப் பாத்திரங்களில் நடித்துள்ளார். இவர், வீரபாண்டிய கட்டபொம்மன் திரைப்படத்தில் \"மாட்டுவண்டி பூட்டிக்கிட்டு மாமனையும் சேத்துக்கிட்டு\" என்னும் பாடலில் டி.வி. ரத்னத்தின் பெண் குரலுக்கு வாயசைத்து நடித்திருந்தார். நகைச்சுவை நடிகர் ஏ.கருணாநிதி பறவைகளை பற்றி ஆய்வு செய்திருக்கிறார்.\n\nSection::::இறப்பு.\nஇவர் 1981 ஆம் ஆண்டு எலும்புருக்கி நோய் காரணமாகக் காலமானார்.\n\n\n\n\n Poonu mappilai 1972\n"}
{"id": "313487", "url": "https://ta.wikipedia.org/wiki?curid=313487", "title": "காம்பிர் ஆறு", "text": "காம்பிர் ஆறு\n\nகாம்பிர் ஆறு (Gambhir River) இந்திய மாநிலமான இராஜஸ்தானில் பாயும் ஆறுகளில் ஒன்றாகும். காம்பிர் ஆற்றில் மழைக் காலங்களில் மட்டும் நீர் ஓடும். இவ்வாறு கரௌலி மாவட்டத்தின் இந்தௌவுன் மலைப்பகுதியில் உருவாகி \"இந்தோவுன்\" உட்கோட்டத்தின் வழியாக பாய்ந்து, பின் தெற்கு வடக்காக \"கஞ்ஜௌலி\" (தோடா பீம்) வழியாக பாய்ந்து, பின் வடகிழக்கில் உத்தரப் பிரதேசம் வழியாக நீண்டு, மீண்டும் இராஜஸ்தானின் தோல்பூர் மாவட்டத்தில் பாய்ந்து, இராஜஸ்தான் – உத்திரப் பிரதேசத்தின் மாநில எல்லையாக அமைகிறது. இறுதியில் மீண்டும் உத்திரப் பிரதேசத்தில் பாயும் யமுனை ஆற்றில் கலக்கிறது.\n\nகாம்பிர் ஆற்றின் முக்கிய துணை ஆறுகள் \"சேஷ ஆறு\" , \"கெர் ஆறு\" மற்றும் பார்வதி ஆறுகள் ஆகும்.\n\n\n"}
{"id": "313489", "url": "https://ta.wikipedia.org/wiki?curid=313489", "title": "காளி சிந்து ஆறு", "text": "காளி சிந்து ஆறு\n\nகாளி சிந்து ஆறு (Kali Sindh) (இந்தி: काली सिंध) இந்திய மாநிலமான இராஜஸ்தானில் பாயும் ஆறுகளில் ஒன்றாகும்.\n\nSection::::உருவாகுமிடம்.\nகாளி சிந்து ஆறு மத்தியப் பிரதேசத்தின் மால்வா பகுதியின் தேவாஸ் மாவட்டத்தில் உற்பத்தியாகி, இராஜஸ்தான் மாநிலத்தில் சவாய் மாதோபூர் மாவட்டம் மற்றும் ஜாலாவார் மாவட்டம் வழியாக பாய்ந்து பின்னர் சம்பல் ஆற்றில் கலக்கிறது.\n\nSection::::பாயுமிடங்கள்.\nகாளி சிந்து ஆறு மத்தியப் பிரதேசதின் மால்வா பாய்ந்து, பின் இராஜஸ்தான் மாநிலத்தின் சவாய் மாதோப்பூர் மற்றும் ஜாலாவார் மாவட்டம் வழியாக பாய்கிறது.\n\nSection::::துணை ஆறுகள்.\nகாளி சிந்து ஆற்றின் துணை ஆறுகள் பர்வான் ஆறு, நிவாஜ் ஆறு மற்றும் அகு ஆறுகளாகும்.\n\n"}
{"id": "313494", "url": "https://ta.wikipedia.org/wiki?curid=313494", "title": "சிப்ரா ஆறு", "text": "சிப்ரா ஆறு\n\nசிப்ரா ஆறு (Shipra) இந்திய மாநிலமான மத்தியப் பிரதேசத்தில் உற்பத்தி ஆகும் வற்றாத ஆறுகளில் ஒன்றாகும். சிப்ரா ஆறு, இந்தூர் மாவட்டத்தின் உஜ்ஜைனில் விந்திய மலைதொடரில் உற்பத்தியாகி மால்வா பீடபூமி வழியாக 120 கிலோ மீட்டர் வரை பாய்ந்து, பின்னர் மத்தியப் பிரதேசம் – இராஜஸ்தான் எல்லை மாவட்டமான மண்டசௌர் மாவட்டத்தில் சம்பல் ஆற்றில் கலக்கிறது. \nSection::::சிறப்புகள்.\nவற்றாத சிப்ரா ஆறு கங்கை, காவேரி போன்று, புனித ஆறுகளில் ஒன்றாகப் போற்றப்படுகிறது. \nஉச்சினி மகாகாலேஸ்வரர் கோயில் அருகே பாயும் புனித ஆறான சிப்ரா ஆற்றில் 12 ஆண்டுகளுக்கு ஒரு முறை கும்பமேளா திருவிழா சிறப்பாக கொண்டாடப்படுகிறது. \n\nஉஜ்ஜைன் மகாகாலேஸ்வரர் கோயில் அருகில் பாயும் வற்றாத ஆறான சிப்ரா ஆறு கங்கை, காவேரி போன்று, புனித ஆறுகளில் ஒன்றாகப் போற்றப்படுகிறது. \n\nகிருட்டிணன், பலராமன் மற்றும் குசேலர் படித்த குருகுலமான சாந்திபனி முனிவரின் ஆஸ்ரமம் சிப்ரா ஆற்றாங்கரையில் இருந்தது.\n\n"}
{"id": "313496", "url": "https://ta.wikipedia.org/wiki?curid=313496", "title": "செம்பியன் மாதேவி ஏரி", "text": "செம்பியன் மாதேவி ஏரி\n\nசெம்பியன் மாதேவி பேரேரி அல்லது கண்டராதித்தம் ஏரி என்பது தமிழ்நாட்டின், அரியலூர் மாவட்டம், திருமானூர் ஒன்றியத்தில் கொள்ளிடம் ஆற்றின் வடகரையில் உள்ள கண்டராதித்தம் கிராமம் என்னும் கிராமத்தில் உள்ளது. இந்த ஏரியை வெட்டிய சோழன் கண்டராதித்தனுக்கும் அவன் மனைவி செம்பியன் மாதேவியருக்கு கண்டராதித்தம் ஊர் பொதுமக்களால் சிலை அமைக்கப்பட்டுள்ளது.\nSection::::வரலாறு.\nசோழப் பேரரசின் மன்னனான கண்டராதித்த சோழன் கி.பி. 950 இருந்து 958 வரை சோழப் பேரரசை ஆண்டவன். இவன் தனது இரண்டாவது மனைவியான செம்பியன் மாதேவியின் விருப்பத்தை ஏற்று அவள் பெயரில் இவன் வெட்டிய ஏரிதான் இது. இந்த ஏரியின் மொத்த பரப்பளவு 415.03 ஏக்கர்கள். பதிவுவான ஆயக்கட்டுப் பகுதி 20 கிராமங்களுக்கு உட்பட்ட 4532.99 ஏக்கர் நிலம். இதற்கு நீர்வரத்து கொள்ளிடம், மழைக் காலங்களில் நந்தியாறும் கூழையாறும் கொண்டுவரும் உபரி நீரும் ஆகும். ஆகியவற்றில் இந்த ஏரிக்கான நீர்வரத்து.\nவேளாண்மைக்கு தண்ணீர் திறப்பதற்காக ஏரியின் கிழக்குப்பகுதியில் ஏழு மதகுகள், வடக்குப் பகுதியில் ஒரு மதகு என எட்டு மதகுகள் உள்ளன. ஏரியிலிருந்து அதிகபட்சமாக விநாடிக்கு 47.04 கன மீட்டர் தண்ணீரை வெளியேற்ற முடியும். ஏரியின் மொத்த ஆழம் 4.5 மீட்டர்கள். இப்போது இதில் ஏறக்குறைய 1.5 மீட்டர் உயரத்துக்கு வண்டல் மண்ணால் தூர்ந்துள்ளது.\n"}
{"id": "313497", "url": "https://ta.wikipedia.org/wiki?curid=313497", "title": "இணைப்புத் தரவு", "text": "இணைப்புத் தரவு\n\nஇணைப்புத் தரவு என்பது அமைப்புடைய தரவுகளை ஒன்றோடு ஒன்று இணைக்ககூடியவாறும், பொருளுணர் முறையில் வினவக்கூடியவாறும் வெளியிடுவதற்கான முறையினைக் குறிக்கிறது. இதனைத் தரவுகளின் வலைப் பின்னல் என்று விபரிப்பர். இணைப்புத் தரவு ஏற்கனவே பரவலாகப் பயன்படுத்தப்படும் இணையத் தொழில்நுட்பங்களான எச்.ரி.ரி.பி (HTTP), சீரான வள அடையாளங்காட்டி (URI), வள விபரிப்புச் சட்டகம் (RDF) ஆகியவற்றைப் பயன்படுத்தி, அவற்றை விரிவாக்கி அமைகிறது. உலகாளாவிய வலையில் உள்ள தகவல்களை மனிதர்கள் மட்டும் அல்லாமல் இயந்திரங்களும் இலகுவான முறையில் பயன்படுத்த இந்தத் தொழில்நுட்பம் உதவுகின்றது. \n\n2006 ஆம் ஆண்டு அளவில் உலகளாவிய வலை கண்டுபிடிப்பாளரான ரிம் பேர்னேர்ஸ்-லீயினால் இந்தத் தொழில்நுட்பம் பரந்து அறிமுகப்படுத்தப்பட்டது. 2010 களில் நூலகங்கள், ஆவணகங்கள், பல்கலைக்கழகங்கள், ஆய்வு நிறுவனங்கள், அரச நிறுவனங்கள், வணிக நிறுவனங்கள் இதனை கூடிய அளவில் பயன்படுத்தத் தொடங்கி உள்ளன.\n\nSection::::கொள்கைகள்.\nரிம் பேர்னேர்ஸ்-லீ நான்கு கொள்கைகளை இணைப்புத் தரவு தொடர்பாக 2006 முன்வைத்தார். அவை பின்வருமாறு:\n"}
{"id": "313500", "url": "https://ta.wikipedia.org/wiki?curid=313500", "title": "சீரான வள அடையாளங்காட்டி", "text": "சீரான வள அடையாளங்காட்டி\n\nசீரான வள அடையாளங்காட்டி(Uniform Resource Identifier (URI)) என்பது ஒரு வளத்தை அடையாளம் காட்ட பயன்படுத்தப்படும் எழுத்துக்களால் ஆனா சரம் ஆகும். இவ்வாறு அடையாளப்படுத்துவதன் ஊடாக அந்த வளத்தின் உருவகிப்பு (representation) ஒன்றோடு ஊடாடுவதற்கு உதவுகின்றது. பெரும்பாலும் இணையம் ஊடாக அந்த வளத்தை அல்லது அந்த வளம் பற்றிய தகவலை அணுக அல்லது பெற இது பயன்படுகிறது. பரவலாக அறியப்பட்ட இணைய ta.wikipedia.org போன்ற இணைய முகவரிகள் ஒரு வகை சீரான வள அடையாளம்காட்டி ஆகும். \n\nஆங்கில எழுத்துக்களை மட்டும் அல்லாமல் பன்மொழி எழுத்துக்களையும் பயன்படுத்தக்கூடியவாறு சீரான வள அடையாளங்காட்டி முறைமை அனைத்துலக வள அடையாளங்காட்டி முறை ஊடாக நீட்டப்பட்டுள்ளது.\n"}
{"id": "313501", "url": "https://ta.wikipedia.org/wiki?curid=313501", "title": "திஞ்சான்", "text": "திஞ்சான்\n\nதிஞ்சான், இந்திய மாநிலமான அசாமின் திப்ருகட் மாவட்டத்தில் அமைந்துள்ளது. தின்சுகியாவில் இருந்து சில கி.மீ பயணித்து இந்த ஊரை அடையலாம்.\n\nSection::::அமைவிடம்.\nஇதன் அமைவிடத்தை அறிய, என்னும் புவிக்குறியீட்டையிட்டு பார்க்கலாம். இது கடல் மட்டத்தில் இருந்து 400 அடி உயரத்தில் அமைந்துள்ளது.\n\nSection::::போக்குவரத்து.\nஇந்தியாவின் 37வது தேசிய நெடுஞ்சாலையில் சென்று இந்த ஊரை அடையலாம். தின்சுகியாவில் உள்ள தொடருந்து நிலையத்தில் இறங்கி சில கி.மீ தொலைவுக்கு பயணித்தும் இவ்வூரை அடையலாம்.\n"}
{"id": "313508", "url": "https://ta.wikipedia.org/wiki?curid=313508", "title": "கோவளம், சென்னை", "text": "கோவளம், சென்னை\n\nகோவலம் (Covelong அல்லது Kovalam) என்பது சென்னைக்கு அருகில் உள்ள ஒரு மீனவ கிராமமாகும். இது சென்னையில் இருந்து 40 கிலோமீட்டர் தெற்கில், கிழக்கு கடற்கரைச் சாலையில் மாமல்லபுரம் செல்லும் வழியில் உள்ளது. கோவலத்தை ஒரு துறைமுக நகராக ஆர்காடு நவாப் சாதித் அலி வளர்த்தார். இது 1746 இல் பிரஞ்ச்சுக்கார்களால் கைப்பற்றப்பட்டு, பின் 1752 இல் ஆங்கிலேயர்களால் அழிக்கப்பட்டது.\n\nகாலனி ஆதிக்கக் காலத்தில் டச்சுக்காரர்களால் இங்கு ஒரு கோட்டை கட்டப்பட்டது. தற்காலத்தில் இங்கு ஒரு தனியார் ஆடம்பர கடற்கரை விடுதி ஃபிஷர்மேன்ஸ் கோவ் அவர்களால் அமைக்கப்பட்டுள்ளது. இங்கு கடற்கரையில் உள்ள பண்டைய கத்தோலிக்க தேவாலயம் கவனத்தைக் கவரக்கூடியது. மேலும் இங்கு கடற்கரை அருகில் ஒரு தர்கா, கோயில் ஆகியன உள்ளன.\n\nகோவளம் கடற்கரை கிராமம் மீன்பிடி தொழிலுக்குப் பிரபலமானது. இதனால் இது பல சுற்றுலாப் பயணிகளை ஈர்க்கிறது, இது இந்தியாவின் முதல் நீர்சறுக்கு (surf ) கிராமமாகும். இங்கு நீர்சறுக்கு, படகுப்பயணம் போன்ற நீர் விளையாட்டுகள் நடக்கின்றன. இங்கு நீர்சறுக்கு போன்றவை கற்றுத்தரப்படுகின்றன.\n\nகோவளம் கடற்கரை கிழக்குக் கடற்கரையில் காற்று நீர்சறுக்கு உள்ள ஒரு சில இடங்களில் ஒன்று ஆகும். கடற்கரையில் நீர்சறுக்குப் பள்ளியுடன் கூடிய விடுதி உள்ளது.\n\nSection::::அடையும் வழி.\nபழைய மகாபலிபுரம் சாலை மற்றும் கிழக்கு கடற்கரைச் சாலை ஆகியவை வழியாக சென்னையில் இருந்து செல்ல உகந்த வழியாகும்.\n\nமாநகரப் போக்குவரத்துக் கழகம் மற்றும் தமிழ்நாடு அரசுப் போக்குவரத்துக் கழகம் (விழுப்புரம்) ஆகிய போக்குவரத்துத் துறையின் பேருந்துகள் சென்னையின் அனைத்துப் பகுதிகளில் இருந்தும் கோவளத்திற்குப் பேருந்துகளை இயக்கி வருகிறன. சென்னை கடற்கரை மற்றும் செங்கல்பட்டில் இருந்தும் கடற்கரையோரமாக படகின் வழியாகவும் இங்கு வந்து சேர இயலும்.\n\n"}
{"id": "313509", "url": "https://ta.wikipedia.org/wiki?curid=313509", "title": "இராம் சிங் யாதவ்", "text": "இராம் சிங் யாதவ்\n\nஇராம் சிங் யாதவ் \"(Ram Singh Yadav)\" (பிறப்பு: 7 நவம்பர் 1980) ஓர் இந்திய மாரத்தான் ஓட்டக்காரர் ஆவார். இவர் இலண்டனில் நடந்த 2012 ஒலிம்பிக் விளையாட்டுகளில் இந்தியா சார்பில் கலந்துகொண்டார். இவர் இந்தியப் படைத்துறையில் அவில்தாராகப் பணிபுரிகிறார்.\n"}
{"id": "313520", "url": "https://ta.wikipedia.org/wiki?curid=313520", "title": "சுமித் சங்வான்", "text": "சுமித் சங்வான்\n\nசுமித் சங்வான் (Sumit Sangwan) (பிறப்பு: ஜனவரி 1, 1993 சோகனா, அரியானா) ஓர் பயில்நிலை குத்துச்சண்டை வீரர் ஆவார். இவரது புரவலர்: ஒலிம்பிக் தங்க வேட்பு நிறுவனம் ஆகும்.\n\nSection::::2013.\nகஜகஸ்தானில் நடைபெற்ற ஐபா உலக குத்துச்சண்டை போட்டிகளில் இந்தியாவிற்காக பங்குபெற்றார். இவர் அடில்பெக் நியாசிம்பெட்டோவிடம் கால் இறுதியில் தோல்வியுற்றார்.\n"}
{"id": "313522", "url": "https://ta.wikipedia.org/wiki?curid=313522", "title": "ஐதரோசீயர்", "text": "ஐதரோசீயர்\n\nஐதரோசீயர் \"(Hydrosere)\" என்பது தாவரக் கூட்டுத்தொடர் வளர்ச்சியின் ஒரு வகையாகும். இந்தக்கூட்டுத்தொடர் வளர்ச்சியின்போது தாவரங்களில் ஏற்படக்கூடிய தொடர் மாற்றங்களை ஐதரோசீயர் என்கிறோம். பெரும்பாலும் நீர்நிலைகளின் சுற்றுப்புறச் சூழலில், குறிப்பாக இலாட அமைப்பு ஏரி மற்றும் பனிக்குழிவு ஏரி போன்ற இடங்களில் ஐதரோசீயர் வகை வளர்ச்சி காணப்படுகிறது. திறந்தவெளி நீர்நிலைகள் இயற்கையாகவே காலப்போக்கில் வறண்டு, மரங்கள் சூழ்ந்த நிலப்பகுதியாக, கானகமாக மாறிவிடுகின்றன. இம்மாற்றத்தின்போது, சேற்று நிலம், சதுப்பு நிலம் போன்ற வெவ்வேறு வகையான நிலப்பகுதிகள் ஒன்றையடுத்து ஒன்று தோன்றுகின்றன.\n\nஒரு நீர்நிலை படிப்படையாக மாற்றமடைந்து அடுத்தடுத்து உச்சகட்ட நிலப்பகுதியாக மாறுவதற்கு நூற்றாண்டுகள் முதல் இலட்சம் ஆண்டுகள்வரை ஆகலாம். தோன்றும் நிலப்பகுதிகளில் சில ஒன்றைவிட மற்றொன்று குறுகிய காலம் நீடித்தும் மறையலாம். உதாரணமாக சேற்று நில, சதுப்பு நில மாற்றம் பத்தாண்டு காலத்திற்குள் அல்லது அதற்கும் குறைவான காலத்திற்குள் நிகழ்ந்துவிடலாம். நீர்நிலையில் படியும் வண்டல்படிவின் அளவைப் பொறுத்தே இம்மாற்றம் நிகழ்வதற்கான காலப்பகுதி நிர்ணயமாகிறது.\n\nSection::::நிலைகள்.\nஏரிகள், குளங்கள் போன்ற நீர்நிலைகளின் சுற்றுப்புறச் சூ&ழலில் ஐதரோசீயர் கூட்டுத்தொடர் வளர்ச்சி தோன்றுகிறது. இதன் விளைவாக நீரில் வாழக்கூடிய சமுதாயங்கள் நேரடியாக நிலத்தில் வாழக்கூடிய தாவர சமுதாயங்களாக மாற்றமடைகின்றன. தொடக்கநிலை மாற்றங்கள் புறத்திலிருந்து நிகழ்கின்றன. மணல், களிமண் போன்ற கனிமத்துகள்கள் நீர்பிடிப்புப் பகுதிகளில் இருந்து அடித்துவரப்பட்டு நீர்நிலை அல்லது நீர்ப்படுகளில் நிரம்பத் தொடங்குகின்றன. நாளடைவில் மட்கிய தாவரங்களும் இந்நீர்நிலைகளை நிரப்பி அடுத்தடுத்த சூழ்நிலை மாற்றங்களுக்கு காரணமாகின்றன.\n\nநீர்நிலைகள் பெரியனவாகவோ அல்லது ஆழமாகவோ இருந்து, பலத்த அலைகளின் ஆற்றல் அல்லது வேறு இயற்கை சக்திகளின் செயலாக்கத்தால் அங்கு ஒரு நிலையான நீர்நிலைச் சமுதாயம் ஏற்படலாம். மேலும் அதிகப்படியான மாற்றங்கள் எதுவும் ஏற்படுவதில்லை. ஆனால், குளம், குட்டை ஏரிகள் போன்ற ஆழம் குறைவான நீர்நிலைகளில் அலை மற்றும் இயற்கைச் சக்திகளால் மண் ஓரப் பகுதிகள் அரித்துச் செல்லப்படுகின்றன. கூட்டுத்தொடர் வளர்ச்சியினால் தாவரங்கள் கூட்டு சேர்ந்து சமுதாயங்கள் அமைவதை அறிய இயலும். நீர்நிலையின் வெவ்வேறு ஆழப்பகுதிகளில் வெவ்வேறு வகையான தாவரங்கள் வளரலாம். ஆழம் குறைவாக ஓரங்களிலுள்ள சேறான பகுதிகளில் நீரிலும் நிலத்திலும் வாழக்கூடிய வேர் தாவரங்களும், மிதக்கும் தாவரங்கள் நடுப்பகுதியிலும் வளரலாம்.\n\nSection::::மிதக்கும்தாவர நுண்ணுயிரி நிலை.\nஐதரோசீயர் கூட்டுத்தொடர் வளர்ச்சியின்போது காற்றில் அடித்து வரப்பட்ட பாசி போன்ற உயிரினங்களின் விதைகள் நீரினால் கொண்டு செல்லப்படுகின்றன. இவ்வாறு நீரில் மிதக்கும் தாவர, விலங்கு நுண்ணுயிர்களே முன்னோடிச் சமுதாயங்களைத் தோற்றுவிக்கக் கூடியவையாகும். இந்த உயிரின வடிவங்கள் அவற்றின் பல்வேறு வகையான உயிரினச் செயல்பாடுகளினால் ஊட்டச்சத்துகளையும் கரிமப் பொருட்களையும் அந்நீர்ப் பகுதியில் சேர்க்கின்றன. நாளடைவில் இவையே மடிந்து அடியில் படிந்து எருவாகவும் மாறுகின்றன.\n\n"}
{"id": "313524", "url": "https://ta.wikipedia.org/wiki?curid=313524", "title": "கோமதி ஆறு", "text": "கோமதி ஆறு\n\nகோமதி ஆறு (Gomati River) ( \"Gomtī\") கங்கை ஆற்றின் துணை ஆறுகளில் ஒன்றாகும். இந்து தொன்மவியல் படி கோமதி ஆறு வசிட்டரின் மகளாக கருதப்படுகிறது. ஏகாதசி அன்று இவ்வாற்றில் குளிப்பதால் பாவங்கள் நீங்கும் என்பது இந்துக்களின் சமய நம்பிக்கையாகும்.\nபாகவத புராணத்தின் படி கோமதி ஆறு பரத கண்டத்தின் புனித ஆறுகளில் ஒன்றாக கூறப்பட்டுள்ளது..இவ்வாற்றில் வைணவர்கள் போற்றும் சுதர்சன சக்கர வடிவத்தில் கற்கள் கிடைக்கிறது.\n\nSection::::நிலவியல்.\nகோமதி ஆறு, வடமேற்கு உத்தரப் பிரதேசத்தின் ரோகில்கண்ட் பிராந்தியத்தில் உள்ள பிலிபித் மாவட்டத்தில் உள்ள புல்கர்ஜீல் எனுமிடத்தில் உள்ள கோமதி ஏரியிலிருந்து உற்பத்தி ஆகிறது. கோமதி ஆறு உத்தரப்பிரதேசத்தின் லக்னோ, லக்கிம்பூர், சுல்தான்பூர், ஜௌன்பூர் வழியாக 900 கிலோ மீட்டர் பாய்ந்து, இறுதியில் வாரணாசி மாவட்டத்தின் செய்யதுபூர் எனுமிடத்தில் கங்கை ஆற்றில் கலக்கிறது.\nSection::::நகரங்கள்.\nகோமதி ஆற்றாங்கரையில் லக்னோ, லக்கிம்பூர், சுல்தான்பூர், ஜௌன்பூர் போன்ற 15 நகரங்கள் உள்ளது.\n\n"}
{"id": "313526", "url": "https://ta.wikipedia.org/wiki?curid=313526", "title": "விஜேந்தர் சிங்", "text": "விஜேந்தர் சிங்\n\nவிஜேந்தர் சிங் பெனிவால் \"(Vijender Singh Beniwal)\" (பிறப்பு: 29 அக்தோபர் 1985) அல்லது Vijender Singh எனப்படும் இவர் ஓர் இந்தியத் தொழில்முரைக் குத்துச்சண்டை வீரர் ஆவார். இவர் உலகக் குத்துச்சண்டை நிறுவனத்தின் நடப்பு ஆசியப் பசுபிக் நடுவெடை போட்டியாளர் ஆவார். இவர் ஆரியானாவை சேர்ந்த பிவானி மாவட்ட கலுவாசில் பிறந்தார். இவர் தன் ஊரில் பள்ளிக்கல்வியும் பிவானிக் கல்லூரியில் பட்டமும் பெற்றவர்.இவர் பிவானி குத்துச்சண்டைக் கழகத்தில் ஜகதீசு சிங்கிடம் பயிற்சி பெற்றவர். மேலும் இவர் குர்பாக்சு சிங் சந்துவிடமும் பயிற்சி பெற்றுள்ளார்.\n\n"}
{"id": "313531", "url": "https://ta.wikipedia.org/wiki?curid=313531", "title": "வள விபரிப்புச் சட்டகம்", "text": "வள விபரிப்புச் சட்டகம்\n\nவள விபரிப்புச் சட்டகம் (ஆர்.டி.எப்) (Resource Description Framework (RDF)) என்பது உலகளாவிய வலையில் தகவல்களை உருவகிக்கப் பயன்படும் சட்டகம் ஆகும். குறிப்பாக இயந்திரங்கள் இலகுவாகப் புரிந்து கையாளக்கூடிய வகையில் தரவுகளை விபரிக்க இது பயன்படுத்தப்படுகின்றது. தொடக்கத்தில், இணைய வளங்கான மீதரவுக்கான ஒரு மாதிரியாக இது வடிவமைக்கப்பட்டது. எனினும் இன்று பொருளுணர் வலையின் தரவுகளை வெளியிட, வினவ, பரிமாற ஆர்.டி.எப் பயன்படுத்தப்படுகின்றது. இதனை பொருளுணர் வலைக்கான தரவு மாதிரி என்று பரவலாக விபரிப்பர். \n\nஆர்.டி.எப் இன் முதல் பதிப்பினை உலகளாவிய வலைச் சேர்த்தியம் 1999 ஆம் ஆண்டு வெளியிட்டது. இதன் 1.1 பதிப்பு 2014 ஆம் ஆண்டு வெளியிடப்பட்டது.\n\nSection::::தரவு மாதிரி.\nஆர்.டி.எப் தரவு மாதிரியின் அடிப்படை எழுவாய்-பயனிலை-செயற்படுபொருள் என்ற மும்மை (triple) ஆகும். இந்த மும்மைகளான் ஆன கணம் (set of such triples) ஆர்.டி.எப் வரைவி அல்லது வரைபடம் எனப்படுகின்றது. ஆர்.டி.எப் வரைவியினை திசையுள்ள கோட்டுருவாக காட்சிப்படுத்தலாம். ஒவ்வொரு மும்மையும் கணு-விளிம்பு-கணு வாக உருவகப்படுத்தப்படுகின்றது. \n\nஆர்.டி.எப் வரைவியில் உள்ள கணுக்கள் மூன்று வகைப்படலாம்: அனைத்துலக வள அடையாளம்காட்டிகள் (IRIs), நிலையுருக்கள் (literals), வெற்றுக் கணுக்கள்.\n\nSection::::ஆர்.டி.எப் எடுத்துக்காட்டு.\nபின்வரும் எளிமையான எடுத்துக்காட்டு, நூலுக்கான ஒரு நூலினை ஆர்.டி.எப் இல் உருவகப்படுத்துகின்றது. ஆர்.டி.எப் பினை பல்வேறு வழிகளில் எழுதலாம் (serialize). கீழ்வரும் எடுத்துகாட்டு எக்சு.எம்.எல் இனைப் பயன்படுத்துகிறது. இந்த நூலுக்கான dbpedia.org இன் ஆர்.டி.எப்பினை இங்கு காணலாம். \n\n"}
{"id": "313540", "url": "https://ta.wikipedia.org/wiki?curid=313540", "title": "மகாகாளி ஆறு", "text": "மகாகாளி ஆறு\n\nகாளி கண்டகி ஆறு (Kali Gandak), தெற்கு நேபாளத்தில் இந்த ஆறு பாயும் போது நாராயணி ஆறு என்றும் இந்தியாவில் பாயும் போது இதனை கண்டகி ஆறு என்றும் அழைக்கப்படுகிறது. கங்கை ஆற்றின் துணை ஆறான காளி கண்டகி ஆறு, நேபாள நாட்டின் முக்கிய ஆறுகளில் ஒன்றாகும். நேபாளத்தின்46,300 சதுர கிலோ மீட்டர் பரப்பளவு வேளாண் நிலங்களுக்கு காளி கண்டகி ஆறு நீர் ஆதாரமாக உள்ளது. \n\nகாளி கண்டகி ஆறு இமயமலையில் 6268 மீட்டர் உயரத்தில் உள்ள திபெத் பகுதியின் நுபின் இமாலய கொடுமுடியில் உற்பத்தியாகி நேபாள நாட்டின் மஸ்டாங் மாவட்டத்தில் முதலில் பாய்கிறது.\n\nSection::::இந்தியாவில்.\nநேபாள-இந்திய எல்லையான வடக்கு பிகார் மாநிலத்தின் தென் கிழக்கில், காளி கண்டகி ஆறு, நேபாளத்தின் \"பஞ்சநாதம்\" ஆறு மற்றும் \"சோன்கா\" ஆறுகளுடன் கலந்து இணைவதால் அவ்விடத்தை திரிவேணி என்பர். இந்தியாவில் காளி கண்டகி ஆறு, கண்டகி ஆறு என்ற பெயருடன் 300 கிலோ மீட்டர் தொலைவிற்கு பாய்ந்து பாட்னா அருகில் கங்கை ஆற்றில் கலக்கிறது. இந்தியாவில் 7620 சதுர கிலோ மீட்டர் பரப்பு நிலங்களுக்கு காளி கண்டகை ஆறு நீர் வளம் வழங்கிறது.\n"}
{"id": "313550", "url": "https://ta.wikipedia.org/wiki?curid=313550", "title": "ரொறொன்ரோ மாவட்ட பாடசாலை வாரியம்", "text": "ரொறொன்ரோ மாவட்ட பாடசாலை வாரியம்\n\nரொறோன்ரோ மாவட்டப் பள்ளிச்சாலை வாரியம் (\"Toronto District School Board\", TDSB; தமிழக வழக்கு: டோரொன்டோ மாவட்டப் பள்ளிக்கல்வி வாரியம், 1999க்கு முன்பாக ஆங்கில-மொழி பொது மாவட்டப் பள்ளி வாரியம் எண். 12) கனடாவின் ஒன்றாரியோ மாநிலத்தில் ரொறன்ரோவிலுள்ள ஆங்கில மொழி சமயச் சார்பற்ற பொதுநிலைப் பள்ளிச்சாலை வாரியமாகும். இந்த வாரியத்தைத் தவிர இதே பகுதியில் சிறுபான்மையினருக்காக பொதுநிலை-சமயச் சார்பற்ற பிரான்சிய மொழி (\"கான்சில் இசுகூலேர் வயமாண்டே\"), பொதுநிலை-சமயச் சார்பு ஆங்கில மொழி (\"ரொறொன்ரோ கத்தோலிக்க மாவட்டப் பள்ளிச்சாலை வாரியம்\"), மற்றும் பொதுநிலை-சமயச் சார்பு பிரான்சிய மொழி (கான்சில் இசுகூலேர் தெ டிஸ்ட்ரிக்ட் கத்தோலிக்கு சென்டர்-சுத்) பள்ளிகளும் அவற்றின் வாரியங்களும் அரசுநிதி பெற்று நடத்தப்படுகின்றன. இதன் தலைமையிடம் நோர்த் யோர்க்கில் உள்ளது. இந்த வாரியம் கனடாவின் மிகப் பெரிய பள்ளிச்சாலை வாரியமாகவும் வட அமெரிக்காவில் நான்காவது பெரிய பள்ளிச்சாலை வாரியமாகவும் விளங்குகின்றது.\n"}
{"id": "313551", "url": "https://ta.wikipedia.org/wiki?curid=313551", "title": "வள விபரிப்புச் சட்டக கருத்தேற்ற முறைமை", "text": "வள விபரிப்புச் சட்டக கருத்தேற்ற முறைமை\n\nவள விபரிப்புச் சட்டக கருத்தேற்ற முறைமை (RDF Schema - RDFS - ஆர்.டி.எப்.எசு) என்பது ஆர்.டி.எப் வளங்களை ஒழுங்கமைக்கப் பயன்படும் ஒரு கருத்தேற்ற முறைமை (schema) ஆகும். இது குறிப்பான ஆர்.டி.எப் வகுப்புக்களையும் பண்புகளையும் விபரிக்கின்றது. இவற்றைப் பயன்படுத்தி இதர மெய்ப்பொருள் மூலங்களை (Ontologies) விபரிக்கமுடியும்.\n\nSection::::முதன்மை ஆர்.டி.எப்.எசு கட்டுகள்.\nஆர்.டி.எப்.எசு கட்டுக்கள் என்பன அடிப்படை ஆர்.டி.எப் சொற்கோவையின் மீது உருவாக்கப்பட்ட வகுப்புகள், தொடர்புடைய பண்புகள் மற்றும் பயன்கூறு பண்புகள் ஆகியவற்றைக் குறிக்கின்றன.\n\nஆர்.டி.எப் வகுப்பு பின்வருமாறு வரையறை செய்யப்படுகிறது: C rdf:type rdfs:Class. இதிலே rdf:type rdf பெயர்வெளியில் முன்வரையறு செய்யப்பட்ட பண்பு. rdfs:Class rdfs பெயர்வெளியில் முன்வரையறை செய்யப்பட்ட வகுப்பு. எ.கா ஆள் rdf:type rdfs:Class. இந்த வகுப்பின் ஒரு எடுத்துக்காட்டுப் instance கரிகாலன் rdf:type ஆள். \n\nSection::::வகுப்புகள் (Classes).\nஆர்.டி.எப்.எசு விபரிக்கும் பிற வகுப்புகள்:\n"}
{"id": "313555", "url": "https://ta.wikipedia.org/wiki?curid=313555", "title": "டி. ஜெ. அம்பலவாணர்", "text": "டி. ஜெ. அம்பலவாணர்\n\nஅதி வணக்கத்துக்குரிய தாவீது செயரத்தினம் அம்பலவாணர் (\"David Jeyaratnam Ambalavanar\", பெப்ரவரி 28, 1928 - அக்டோபர் 10, 1997) இலங்கைத் தமிழ் போதகர் ஆவார். இவர் 1971 முதல் 1993 வரை தென்னிந்தியத் திருச்சபையின் யாழ்ப்பாண ஆயராகப் பணியாற்றினார்.\n\nSection::::ஆரம்ப வாழ்க்கை.\nஅம்பலவாணர் 2928 பெப்ரவரி 28 இல் வண. யோசப் பொன்னம்பலம் அம்பலவாணர், அன்னம்மா ஆகியோருக்குப் பிறந்தார். யாழ்ப்பாணம் பரி யோவான் கல்லூரி (1932–42), யாழ்ப்பாணக் கல்லூரி (1942-50). ஆகியவற்றில் கல்வி கற்றார். பின்னர் இவர் இந்தியா சென்று மேற்கு வங்கம் செரம்பூர் கல்லூரியில் 1955 இல் இறையியலில் இளங்கலைப் பட்டம் பெற்றார். 1959 இல் இலண்டன் பல்கலைக்கழகத்தில் இளங்கலைப் பட்டம் பெற்றார். 1968 இல் இலண்டன் கிங்சு கல்லூரியில் இறையியலில் முதுகலைப் பட்டம் பெற்றார்.\n\nஅம்பலவாணர் சந்திரராணி கணபதிப்பிள்ளை என்பவரைத் திருமணம் புரிந்தார். இவர்களுக்கு தேவதர்சன், தேவதயாளன் என இரு மகன்கள் உள்ளனர்.\n\nSection::::பணி.\n1955 ஆம் ஆண்டில் பட்டப்படிப்பை முடித்த பின்னர் அம்பலவாணர் தென்னிந்தியத் திருச்சபையின் யாழ் மறைமாவட்ட மறைப்பரப்புனராக பணியில் சேர்ந்தார். 1971 சூன் 30 இல் தென்னிந்தியத் திருச்சபையின் யாழ்மறைமாவட்டத்துக்கான 2வது ஆயராக நியமிக்கப்பட்டார். 1993 பெப்ரவரி 28 இல் இளைப்பாறினார்.\n\nஅம்பலவாணர் யாழ்ப்பாணக் கல்லூரியின் பணிப்பாளர் சபையின் தலைவராகப் பணியாற்றினார். ஈழப்போரின் போது பொதுமக்களின் இழப்புகளுக்காக அம்பலவாணர் குரல் கொடுத்தார்.\n\nSection::::மறைவு.\nஅம்பலவாணர் சிறிது காலம் சுகவீனமுற்ற நிலையில் 1997 அக்டோபர் 10 இல் யாழ்ப்பாண மருத்துவமனையில் தனது 69ஆவது அகவையில் காலமானார்.\n"}
{"id": "313556", "url": "https://ta.wikipedia.org/wiki?curid=313556", "title": "யாழ்ப்பாணம் மறைமாவட்டம் (தென்னிந்தியத் திருச்சபை)", "text": "யாழ்ப்பாணம் மறைமாவட்டம் (தென்னிந்தியத் திருச்சபை)\n\nயாழ்ப்பாணம் மறைமாவட்டம் (\"Jaffna Diocese\") என்பது இலங்கையின் தென்னிந்தியத் திருச்சபையின் மறைமாவட்டங்களில் ஒன்றாகும். இம்மறைமாவட்டத்தின் தற்போதைய ஆயர் டானியல் தியாகராஜா ஆவார்.\n\nSection::::வரலாறு.\nதென்னிந்தியத் திருச்சபை 1947 செப்டம்பர் 27 அன்று தென்னிந்திய ஆங்கிலிக்கம், மெதடிசம், பொது ஆட்சிமுறைத் திருச்சபை (பிரெசுபிட்டேரியன்), புராட்டத்தாந்து ஆகிய திருச்சபைக் குழுக்கள், மற்றும் இந்தியத் திருச்சபைகளின் தெற்கு மறைமாவட்டம், பாக்கித்தான், பர்மா, இலங்கைத் திருச்சபைகளை இணைத்து அமைக்கப்பட்டது. தென்னிந்தியத் திருச்சபையின் 22 மறைமாவட்டங்களில் யாழ்ப்பாண மறைமாவட்டமும் ஒன்றாகும். இதன் முதலாவது ஆயராக சபாபதி குலேந்திரன் 1947 அக்டோபர் 10 இல் நியமிக்கப்பட்டார்.\n\n"}
{"id": "313561", "url": "https://ta.wikipedia.org/wiki?curid=313561", "title": "எஸ். குலேந்திரன்", "text": "எஸ். குலேந்திரன்\n\nஅதி வணக்கத்துக்குரிய சபாபதி குலேந்திரன் (\"Sabapathy Kulendran\", 23 செப்டம்பர் 1900 – 14 பெப்ரவரி 1992) இலங்கைத் தமிழ்க் குருக்களும், தென்னிந்தியத் திருச்சபையின் யாழ்ப்பாண மறைமாவட்டத்தின் முதலாவது ஆயரும் ஆவார்.\n\nSection::::ஆரம்ப வாழ்க்கை.\nகுலேந்திரன் 1900 செப்டம்பர் 23 அன்று வழக்கறிஞர் சபாபதி என்பவருக்குப் பிறந்தார். குலேந்திரனின் சாம் சபாபதி யாழ்ப்பாண நகர முதல்வராக இருந்தவர். குலேந்திரன் யாழ்ப்பாணம் பரி யோவான் கல்லூரி, யாழ்ப்பாணக் கல்லூரி ஆகியவற்றில் கல்வி கற்றார். பின்னர் இலண்டன் பல்கலைக்கழகத்தின் இளங்கலைப் பட்டம் பெற்றார். பின்னர் இந்தியாவில் மேற்கு வங்கத்தில் உள்ள செரம்பூர் கல்லூரியில் இறையியலில் பட்டம் பெற்றார். 1934-ஆம் ஆண்டில் மதப்போதகராகத் திருநிலைப்படுத்தப்பட்டார்.\n\nகுலேந்திரன் யாழ்ம்மாணம் இளைஞர் காங்கிரசின் உறுப்பினராக இருந்து சேவையாற்றினார்.\n\nகுலேந்திரன் விசுவலிங்கம் என்பவரின் மகள் மதுரம் என்பவரைத் திருமணம் புரிந்தார். இவர்களுக்கு இரண்டு மகன்களும், ஒரு மகளும் உள்ளனர்.\n\nSection::::பணி.\nகுலேந்திரன் தென்னிந்தியத் திருச்சபையின் யாழ்ப்பாண மறைமாவட்டத்தின் 1வது ஆயராக 1947 ஆம் ஆண்டில் தேர்ந்தெடுக்கப்பட்டார். 1970 ஆம் ஆண்டில் இளைப்பாறினார்.\n\nSection::::மறைவு.\nஇளைப்பாறிய பின்னர் வட்டுக்கோட்டையில் வாழ்ந்து வந்த குலேந்திரன் 1992 பெப்ரவரி 14 இல் இறந்தார்\n"}
{"id": "313563", "url": "https://ta.wikipedia.org/wiki?curid=313563", "title": "எஸ். ஏ. விக்கிரமசிங்க", "text": "எஸ். ஏ. விக்கிரமசிங்க\n\nமரு. சுஜீசுவரா அபெயவர்தனா விக்கிரமசிங (\"Sugiswara Abeywardena Wickramasinghe\", 13 ஏப்ரல் 1901 – 25 ஆகத்து 1981) இலங்கையின் இடதுசாரி அரசியல்வாதி ஆவார். இலங்கை கம்யூனிஸ்ட் கட்சியை ஆரம்பித்தவர். 1931 இல் இலங்கை அரசாங்க சபைக்குத் தெரிவான முதலாவது இடதுசாரி அரசியல்வாதி இவராவார்.\n\nவிக்கிரமசிங்க மாத்தறை அத்துரெலிய என்ற ஊரில் பிறந்தார். காலி மகிந்த கல்லூரியில் கல்வி கற்றார். பாடசாலையில் கல்வி கற்கும் போதே சமூக இயக்கங்களிலும், பௌத்த சமய நடவடிக்கைகளிலும் ஈடுபட்டார். பின்னர் கொழும்பு ஆனந்தா கல்லூரியில் கல்வி கற்றார். அங்கிருந்து இலங்கை மருத்துவக் கல்லூரியில் சேர்ந்து மருத்துவப் பட்டம் பெற்றார். பட்டப்பின் ஐக்கிய இராச்சியம் சென்றார். இங்கிலாந்தில் ஏகாதிபத்தியத்திற்கு எதிரான இயக்கத்தில் சேர்ந்தார். இங்கிலாந்தில் அக்காலத்தில் படித்துக் கொண்டிருந்த, பின்னாளில் இடதுசாரித் தலைவர்களாக உருவான என். எம். பெரேரா, கொல்வின் ஆர். டி. சில்வா, லெஸ்லி குணவர்தன போன்றவர்களினதும், மார்க்சியவாதிகளினதும் நட்பு கிடைத்தது.\n\n1929 இல் இலங்கை திரும்பிய பின்னர், 1943 ஆம் ஆண்டில் இலங்கை கம்யூனிஸ்ட் கட்சியை ஆரம்பித்தார். அத்துடன் இலங்கை பௌத்த-இறையியல் சபை பாடசாலைகளின் பொது முகாமையாளராகவும் இருந்து சேவையாற்றினார். அரசு சேவையில் இணைந்து மாத்தறையில் மருத்துவராகப் பணியாற்றினார்.\n\nவிக்கிரமசிங்க டொரீன் யங் என்னும் ஆங்கிலேய இடதுசாரிப் பெண்ணைத் திருமணம் புரிந்தார். டொரீன் யங் பிற்காலத்தில் பொதுவுடைமைக் கட்சியில் இணைந்து இலங்கை நாடாளுமன்ற உறுப்பினரானார். இருவருக்கும் சுரேன், சூரியா என இரு பிள்ளைகள் உள்ளனர்.\n\nSection::::அரசியலில்.\n1931 அரசாங்க சபைத் தேர்தலில் மொரவக்க என்ற இடத்தில் இருந்து லங்கா சமசமாஜக் கட்சியின் சார்பில் போட்டியிட்டு அரசாங்க சபை உறுப்பினரானார். 1936 ஆம் ஆண்டில் நடந்த தேர்தலில் மொரவாக்கை தொகுதியில் மீண்டும் போட்டியிட்டுத் தோற்றார். எஸ். ஏ. விக்கிரமசிங்கவின் மாஸ்கோ சார்புப் போக்கைக் கண்டித்து 1940 ஆம் ஆண்டில் அவர் சமசமாசக் கடசியிலிருந்து வெளியேற்றப்பட்டார். இதனை அடுத்து அவர் 1943 ஆம் ஆண்டில் மாஸ்கோ சார்பு இலங்கைக் கம்யூனிஸ்ட் கட்சியை ஆரம்பித்தார். பீட்டர் கெனமன், ஏ. வைத்திலிங்கம் ஆகியோரும் இவருடன் இணைந்தனர். விக்கிரமசிங்க இலங்கை கம்யூனிஸ்டுக் கட்சியின் சார்பில் 1956, 1960 மார்ச், 1960 சூலை, 1965, 1970 தேர்தல்களில் அக்குரசைத் தொகுதியில் போட்டியிட்டு நாடாளுமன்றம் சென்றார். 1977 தேர்தலில் போட்டியிட்டுத் தோற்றார்.\n\n"}
{"id": "313576", "url": "https://ta.wikipedia.org/wiki?curid=313576", "title": "காக்ரா ஆறு", "text": "காக்ரா ஆறு\n\nகாக்ரா ஆறு அல்லது கர்னாலி ஆறு (Ghaghara or Karnali) ( Karṇālī [kʌrˈnɑːliː]; இந்தி: घाघरा Ghāghrā [ˈɡʱɑːɡrɑː]; Chinese: 加格拉河) இமயமலையின் திபெத் பகுதியில் அமைந்த சிவாலிக் மலையின் 3962 மீட்டர் உயரத்தில் உள்ள மாப்சாசுங்கோ கொடுமுடியிலிருந்து உற்பத்தியாகி, மானசரோவர் வழியாக நேபாளத்தை அடைந்து, பின் இந்தியாவை வந்தடைந்து, பிகார் மாநிலத்தின் தலைநகரம் பாட்னா அருகே கங்கை ஆற்றில் கலக்கிறது. நேபாளத்தில் 507 கிலோ மீட்டர் நீளம் பாயும் காக்ரா ஆற்றின் மொத்த நீளம் 1080 கிலோ மீட்டராகும். இதன் மொத்த வடிநிலப் பரப்பு 1,27,950 சதுர கிலோ மீட்டராகும்.\nகங்கை ஆற்றின் நீண்ட துணை ஆறுகளில் யமுனை ஆற்றுக்கு அடுத்து காக்ரா ஆறு இரண்டாவதாக உள்ளது.\n\nSection::::துணை ஆறுகள்.\nகாக்ரா ஆற்றின் 9 துணை ஆறுகள்; பேக்ரி ஆறு, சர்ஜு ஆறு, குவுவானா ஆறு, மேற்கு ரப்தி ஆறு,சோட்டி கண்டகி ஆறு, சேத்தி ஆறு, தகாவார் ஆறு, மகாகாளி ஆறு மற்றும் புத்தி கங்கை ஆறுகளாகும்.\nSection::::நீர் மின் ஆற்றல்.\nநேபாளத்தில் பாயும் காக்ரா ஆற்றின் குறுக்கே அணைகள் கட்டி 900 மெகா வாட் மின்சாரம் உற்பத்தி செய்யப்படுகிறது.\nSection::::நேபாளத்தில்.\nநேபாளத்தில் காக்ரா ஆறு டோப்லா மாவட்டம், ஹும்லா மாவட்டம், ஜும்லா மாவட்டம், காளிகோட் மாவட்டம் மற்றும் முகு மாவட்டம் என ஐந்து மாவட்டங்களின் வழியாக பாய்கிறது.\n\nSection::::இந்தியாவில்.\nஇந்தியாவின் உத்தரப் பிரதேசம் மாநிலத்தின் அம்பேத்கர் நகர் மாவட்டம், ஆசம்கர் மாவட்டம், பாராபங்கி மாவட்டம், பஸ்தி மாவட்டம், பகராயிச் மாவட்டம் , திவோரியா மாவட்டம், பைசாபாத் மாவட்டம் , கோண்டா மாவட்டம், கோரக்பூர் மாவட்டம், சந்து கபீர் நகர் மாவட்டம், ஜவுன்பூர் மாவட்டம், லக்கிம்பூர் கேரி மாவட்டம், சீதாப்பூர் மாவட்டங்கள் மற்றும் பிகார் மாநிலத்தின் சரண் மாவட்டம் மற்றும் சிவான் மாவட்டம் வழியாக பாயும் காக்ரா ஆறு சிவான் மாவட்டத்தின் தோரிகஞ்சி என்ற இடத்தில் கங்கை ஆற்றுடன் கலக்கிறது.\n\n"}
{"id": "313578", "url": "https://ta.wikipedia.org/wiki?curid=313578", "title": "துசார் காண்டுகர்", "text": "துசார் காண்டுகர்\n\nதுசார் காண்டுகர் \"(Tushar Khandker)\" (பிறப்பு: 5 ஏப்ரல் 1985) ஒரு தொழில்முறை வளைதடிப் பந்தாட்ட வீரர் ஆவார். இவர் இலண்டனில் நடந்த 2012 ஒலிம்பிக் விளையாட்டுகளில் இந்தியா சார்பில் ஆடவர் வளைதடிப் பந்தாட்டத்தில் கலந்துகொண்டார்.\n\nஇவரது குடும்பமே வளைதடிப் பந்தாட்டக் குடும்பம் ஆகும். இவரது தந்தையும் அண்ணனும் மாமனும் கூட வளைதடிப் பந்தாட்ட வீரர்கள் ஆவர்.\n"}
{"id": "313584", "url": "https://ta.wikipedia.org/wiki?curid=313584", "title": "எங்கிட்ட மோதாதே", "text": "எங்கிட்ட மோதாதே\n\nஎங்கிட்ட மோதாதே ஆர். சுந்தர்ராஜன் இயக்கத்தில் ராஜேஷ்வரி சுந்தர்ராஜன் தயாரிப்பில் 1990ம் ஆண்டு வெளிவந்த ஒரு தமிழ் திரைப்படமாகும். விஜயகாந்த், ஷோபனா, சரத்குமார் மற்றும் குஷ்பூ ஆகியோர் முதன்மை கதாபாத்திரம் ஏற்றிருந்தனர். இளையராஜா இந்த திரைப்படத்திற்கு இசையமைத்திருந்தார். இப்படத்தின் தலைப்பு ஆர். சுந்தர்ராஜன் இயக்கிய முந்தைய படமான ராஜாதி ராஜா திரைப்படத்தில் இடம் பெற்ற ஒரு பாடலின் முதல் வரியில் இருந்து எடுக்கப்பட்டது.\n\nSection::::பாடல்கள்.\nஇளையராஜா இசையமைக்க பாடல்களை வாலியும், புலமைப்பித்தனும் எழுதியிருந்தனர். இப்படத்தில் இடம் பெற்ற \"சரியோ சரியோ\" பாடல் மலையாள திரைப்படமான \" அதர்வம்\" படத்தில் வரும் \"புகழோரத்தில்\" பாடலின் மறுபதிப்பாகும்.\n"}
{"id": "313588", "url": "https://ta.wikipedia.org/wiki?curid=313588", "title": "ஓலை வலை மீன்பிடி", "text": "ஓலை வலை மீன்பிடி\n\nஓலை வலை மீன்பிடி முறை என்பது இந்தியாவில் தமிழ் நாடு மாநிலத்தில் அமைந்துள்ள கடலோர பகுதியான இராமேசுவரம் மக்களால் பாரம்பரியமாக உணவுத்தேவைக்காகவும், வெளிநாட்டிற்கு ஏற்றுமதிக்காகவும் மீன்களைப் பிடிக்கும் முறையாகும். இத்தொழில் பெரும்பாலும் அழிந்துவிட்டது. ஆனால் இப்பகுதிமக்கள் இத் தொழிலை இன்னமும் உயிர்ப்புடன் காத்துவருகிறார்கள்.\nSection::::மீன்பிடிப்பகுதி.\nஇத்தொழில் நடக்கும் பிரதானமான இடம் இராமநாதபுரம் மாவட்டத்தில் அமைந்துள்ள கடல்பகுதி ஊரான இராமேசுவரத்திற்கு அருகில் அமைந்துள்ள மன்னார் வளைகுடாவும், பாக் சலசந்தியும் உள்ள கடல் பகுதி ஆகும். இத்தொழில் முறை இலங்கைக் கடல் பகுதியிலும் நடைமுறையில் உள்ளது. \nSection::::சூழ்நிலை பாதிப்பு.\nகோல் இழுவலை, அடிமட்ட பலகை இழுவலை, மிதவை இழுவலை, சூழ்வலை, மற்றும் சுருக்கு வலை போன்றவற்றால் சூழ்நிலை மண்டலம் பாதிக்கப்படுவதை உணர்ந்த இப்பகுதிமக்கள் \"ஓலை வலை மீன்பிடி முறை\"யை மட்டும் தொடர முடிவு செய்துள்ளார்கள்.\n\nSection::::முறை.\nஇந்த வகையில் மீன்களைப்பிடிக்கும் பெண்கள் கடலில் கழுத்தளவு நீரில் மூன்று பெண்கள் நின்றுகொண்டு \"யூ\" (U) வடிவ வலையை கடலில் போட்டுப் பின்னர் \"ஓ\" (O) வடிவமாக ஆகச்செய்து மீன்களைப்பிடித்து வருகிறார்கள். இதற்கு மூன்று பெண்கள் தேவைப்படுகிறார்கள். ஆட்கள் அதிகமானால் கயிற்றின் அளவு நீளமாகக் கூட்டப்பட வேண்டும். இவ்வகையான மீன்பிடி முறைக்கு அதிக முதலீடு தேவையில்லை. முதலாளித்துவ முறை இத்தொழிலில் கிடையாது. \n"}
{"id": "313591", "url": "https://ta.wikipedia.org/wiki?curid=313591", "title": "ஓலா வாடகை வண்டிகள்", "text": "ஓலா வாடகை வண்டிகள்\n\nஓலா கேப்ஸ் (\"Ola Cabs\") என்பது போக்குவரத்து வலை நிறுவனம் ஆகும். இந்நிறுவனம் முதன்முதலில் தொலை தொடர்பு மூலமாக மும்பையில் வாடிக்கையாளர்களுக்கு சேவையை வழங்கியது. இது படிப்படியாக உயர்ந்து மேலும் தனது சேவையை பெங்களூரிலும் தொடர்ந்தது. 2010 ஆம் ஆண்டு டிசம்பர் மாதம் 3 ஆம் திகதி அன்று பாவேசு அகர்வால் என்பவரால் துவங்கப்பட்டது. 2014 ஆம் ஆண்டு நவம்பர் மாதவாக்கில் 100 நகரங்களில் 2,00,000 வாடகைக் கார்களைக் கொண்டு பெருகியுள்ளது. தற்போதைய சூழலில் இந்நிறுவனம் தொழிலாளர்களைக் குறைக்கும் நடவடிக்கையில் முற்பட்டுள்ளது.\n"}
{"id": "313596", "url": "https://ta.wikipedia.org/wiki?curid=313596", "title": "கேம்பா நிதி", "text": "கேம்பா நிதி\n\nகேம்பா நிதி (\"Compensatory Afforestation Fund Management and Planning Authority\" அல்லது \"CAMPA fund\") என்பது 2002 ஆம் ஆண்டு இந்திய உச்ச நீதிமன்றத்தின் வலியுறுத்தலின் மூலம் இந்திய தலைமைக் கணக்குத் தணிக்கையாளர் நிதி ஒதுக்குதலின் மூலமும் மாநில மற்றும் மத்திய ஆளுகைப்பகுதியிலும் அமைந்துள்ள காடுகளைப் பாதுகாப்பதற்காக ஏற்படுத்தப்பட்ட நிதி அமைப்பு ஆகும்.\nஇந்த நிதிக்கான வரையறைகளை இந்திய நாடாளுமன்ற உறுப்பினர்களின் முன்னிலையில் சட்ட வரைமுறைப்படுத்தப்படுகிறது. அவசரக் காலங்களில் இந்த நிதி காடுகளில் வாழும் உயிரினங்களைக் காக்கவும் பயன்படுத்தப்படுகிறது. \n"}
{"id": "313598", "url": "https://ta.wikipedia.org/wiki?curid=313598", "title": "ரோகிணி ஆறு", "text": "ரோகிணி ஆறு\n\nரோகிணி ஆறு (Rohini River), நேபாள நாட்டின் இமயமலையில் உள்ள சிவாலிக் மலைத்தொடரில் உள்ள லும்பினி பிராந்தியத்தின் கபிலவஸ்து மற்றும் ரூபந்தேகி மாவட்டத்தில் உற்பத்தி ஆகி, பின் தெற்காக பாய்ந்து இந்தியாவின் உத்தரப் பிர்தேசத்தின் கோரக்பூரில் பாயும் மேற்கு ரப்தி ஆற்றின் இடது கரையில் கலக்கிறது. \nபின்னர் மேற்கு ரப்தி ஆறு காக்ரா ஆற்றுடன் கலக்கிறது. காக்ரா ஆறு கங்கை ஆற்றுடன் கலக்கிறது. \n122 கிலோ மீட்டர் நீளம் கொண்ட ரோகிணி ஆறு, 2686 சதுர கிலோ மீட்டர் வடிநிலத்தைக் கொண்டது. \n\nSection::::அரச மரபினர்கள்.\nகௌதம புத்தர் காலத்தில் ரோகிணி ஆற்றின் இரு கரையிலும், சாக்கியர்களும், கோலியர்களும் ஆண்டனர். வேளாண்மை நிலங்களின் நீர் பாசானத்திற்கு, ரோகிணி ஆற்று நீரின் உரிமைக்காக சாக்கியர்களும், கோலியர்களும் ஒரு முறை போரிட்டதாகவும்,பின்னர் புத்தரின் அறிவுரைப்படி இரு அரச மரபினர்களும் போரை நிறுத்தினர் எனவும் கருதப்படுகிறது.\n\nSection::::நகரங்கள்.\nரோகிணி ஆற்றாங்கரையில் கபிலவஸ்து மற்றும் லும்பினி நகரங்கள் உள்ளன.\n\n"}
{"id": "313601", "url": "https://ta.wikipedia.org/wiki?curid=313601", "title": "ஆர்மா மலைக் குகை", "text": "ஆர்மா மலைக் குகை\n\nஆர்மா மலைக் குகை (Armamalai Cave) (கிராமவாசிகள் அரவான் மலை என்கிறார்கள், அரவன் அல்லது அருகன் என்ற சொல் தீர்த்தங்கரரைக் குறிக்கும்) என்பது தமிழ்நாட்டின், வேலூர் மாவட்டம், ஆம்பூரில் இருந்து 25 கி,மீ (16 மைல்) தொலைவில் மலையம்பட்டு கிராமத்திற்கு மேற்கில் உள்ள மலைக் குகையாகும், இந்தக் குகை பழங்கால ஓவியங்களுக்காக அறியப்படுகிறது. இந்தக் குகை பாதுகாக்கப்பட்ட நினைவுச்சின்னமாக இந்திய தொல்லியல் துறையால் அறிவிக்கப்பட்டுள்ளது. இது தமிழ்நாட்டின் சுற்றுலாத் தலமாகவும் உள்ளது.\n\nSection::::தகவல்கள்.\nஆர்மமலைக் குகை இயற்கையாக அமைந்த ஒரு குகையாகும். இது கி.பி. 8 ஆம் நூற்றாண்டில் சமணக் கோயிலாக மாற்றப்பட்டது. இந்தக் குகையில் 8 ஆம் நூற்றாண்டைச் சேர்ந்த சமண சமயத்தைச் சேர்ந்த ஓவியங்கள், புடைப்புச் சிற்பங்கள் ஆகியவை உள்ளன. இவை இராமாயணத்தையும், சமணப் புனிதர்களைப் பற்றியவையாகவும் உள்ளன. சுவர் ஓவியங்கள் குகையின் விதானத்திலும், சுவர்களிலும் வரையப்பட்டுள்ளன. சுவர்களில் பூசப்பட்ட மெல்லிய பூச்சு மற்றும் தடித்த மண் பூச்சின் மீது நிறங்களை பயன்படுத்துவதன் மூலம் ஓவியங்கள் உருவாக்கப்பட்டுள்ளன. இந்த ஓவியங்கள் சமணத்தைப் பண்டைய தமிழ் நாட்டில் பரப்ப, அக்காலகட்டத்தில் குகையில் தங்கியிருந்த சமணத் துறவிகளால் செய்யப்பட்டன. சுதை ஓவியம் மற்றும் பதவண்ணம் ஆகிய இரு தொழிற்நுட்பங்கள் கொண்டு இக்குகை ஓவியங்கள் செய்யப்பட்டுள்ளன. இந்த ஓவியங்களை எல்லாம் காணும்போது தமிழ்நாட்டின் இன்னொரு குகை ஓவியங்களான சித்தன்னவாசல் குகை ஓவியங்கள் போன்றும், மத்தியப் பிரதேசத்தின் பாக் குகைக்கோயில் ஓவியங்களைப் போன்றும் காணப்படுகின்றன. இக்குகை ஓவியங்கள் எல்லாம் இந்தியாவின் இடைக்கால ஓவியங்கள் என்பது குறிப்பிடத்தக்கது.\n\nஇந்த குகைப் பாறை ஓவியங்கள் 1960 களின் பிற்பகுதியில் தொல்லியலாளர்களால் கண்டுபிடிக்கப்பட்டது. 1945 இல் இறந்த கேப்ரியல் ஜோவேவு-டுப்ரியூல் என்பவர் இந்த வட்டாரத்தில் ஏற்கனவே ஆய்வுகள் செய்து பல்லவர் காலத்தைச் சேர்ந்த சில தொல் பொருட்களைக் கண்டறிந்தார். மேலும் இங்கு கிடைத்த சில தகவல்களின் பேரில் பல்லவ மன்னன் இரண்டாம் நந்திவர்மனால் வழங்கப்பட்ட உதயேந்திரம் செப்பேட்டைக் கண்டுபிடித்தார். மேலும் அவர் நடத்திய விசாரணையில் மூலம் இந்தக் குகை கண்டுபிடிக்கப்பட்டது. இந்த ஓவியங்களில் சமண மதக் கதைகளும், அட்டதிக்குப் பாலகர்கள், என அழைக்கப்படும் எண்திசைக் காவலர்களான அக்னி, வாயு, குபேரன், ஈசானியன், இந்திரன், யமன், நிருரிதி, வருணன் ஆகியோரும், தாவரங்கள், சுவர்ண தீபிகை போன்றவையும் வரையப்பட்டுள்ளன. இதுமட்டுமல்லாது, தமிழ்ப் பிராமி எழுத்துக்களும் சுவர்களில் காணப்படுகின்றன. பெரும்பாலான ஓவியங்கள் பல்வேறு காரணங்களினால் சேதமடைந்துள்ளன.\n\nகுகையில் உள்ள ஒரு ஓவியத்தின் பரப்பு ஏழு மீட்டர் நீளம், 3.5 மீட்டர் அகலமுடன் உள்ளது. அது ஒரு தாமரைக் குளத்தை சித்தரிக்கும் சித்திரம் ஆகும். அதில் வாத்துகள், பறவைகள், தாமரை இலைகள், மொட்டுகள் இடம்பெற்றுள்ளன. ஓர் ஓவியத்தில் ஆடு ஒன்றின் மேல் சவாரி செய்யும் அக்னி. இன்னொரு ஓவியம் எமன். இவை சித்தன்னவாசல் ஓவிய முறையை ஒத்துள்ளன. இந்த ஓவியங்களின் காலம் 10 அல்லது 11-ம் நூற்றாண்டு என்று ஆய்வாளர்கள் கணிக்கிறனர்.\n"}
{"id": "313602", "url": "https://ta.wikipedia.org/wiki?curid=313602", "title": "கோலியர்", "text": "கோலியர்\n\nகோலியர்கள் (Koliyas) பண்டைய பரத கண்டத்தின், தற்கால நேபாள நாட்டின், லும்பினி மாவட்டத்தின் சில பகுதிகளை ஆண்ட சூரிய வம்சத்தின் இச்வாகு குல சத்திரியர்கள் ஆவார்.\n\nகௌதம புத்தர் வாழ்ந்த காலத்தில் சாக்கியர்களுடன் மணவினை தொடர்புடையவர்கள். சாக்கிய நாட்டரசர் சுத்தோதனர் கோலிய நாட்டின் இளவரசிகளான மாயா தேவி மற்றும் மகாபிரஜாபதி கௌதமியை மணந்தவர். கௌதம புத்தரின் மனைவி யசோதரையும் கோலிய நாட்டு இளவரசியாவர். ரோகிணி ஆற்று நீருக்காக கோலியர்களும் சாக்கியர்களும் போரிட்டனர்.\n\nSection::::வரலாறு.\nசாக்கியர்களும், கோலியர்களும் ரோகிணி ஆற்றின் இருமருங்கிலும் ஆட்சி புரிந்தவர்கள். இவ்விரு அரச குலத்தினரும் கோசல நாட்டிற்கு அடங்கிய தன்னாட்சி கொண்ட குடியரசுத் தலைவர்கள் ஆவர்.\n\n"}
{"id": "313607", "url": "https://ta.wikipedia.org/wiki?curid=313607", "title": "ரப்தி ஆறு", "text": "ரப்தி ஆறு\n\nரப்தி ஆறு அல்லது மேற்கு ரப்தி ஆறு (West Rapti) நேபாளத்தின் மத்திய மேற்கில் பாய்ந்து, பின்னர் இந்தியாவின் கிழக்கு உத்தரப் பிரதேச மாநிலத்தின் அவத் மண்டலத்தின் வழியாக பாய்ந்து இறுதியில் காக்ரா ஆற்றில் கலக்கிறது. கிழக்கு ரப்தி ஆறு நேபாளத்தின் கண்டகி ஆற்றில் கலக்கிறது.\n\nSection::::நிலவியல்.\nமேற்கு ரப்தி ஆறு, இமயமலையின் மேற்கு தவளகிரியின் மகாபாரத மலைத்தொடரின் 3500 மீட்டர் உயர கொடுமுடியிலிருந்து உற்பத்தியாகிறது. மேற்கு ரப்தி ஆறு 23,900 சதுர கிலோ மீட்டர் பரப்பு வடிநிலம் கொண்டது.\n\n"}
{"id": "313608", "url": "https://ta.wikipedia.org/wiki?curid=313608", "title": "ஆப்பிள் (செயற்கைக்கோள்)", "text": "ஆப்பிள் (செயற்கைக்கோள்)\n\nஆப்பிள் செயற்கைக்கோள் \"( Ariane Passenger PayLoad Experiment)\" இந்தியா விண்வெளியில் செலுத்திய ஆறாவது செயற்கைக் கோளாகும். இந்திய விண்வெளி ஆய்வு மையம் உருவாக்கிய இச்செயற்கைக்கோள் இந்தியாவின் தகவல் தொடர்புத் துறைக்காக ஐரோப்பிய விண்வெளி நிறுவனத்தால் செலுத்தப்பட்டது. 1981 ஆம் ஆண்டு சூன் மாதம் 19 ஆம் நாள் தென் அமெரிக்காவின் பிரெஞ்சு கயானாவில் இருக்கும் கோராவ் என்ற தளத்திலிருந்து ஏரியன் என்ற ஏவுகலத்தால் இச்செயற்கைக்கோள் செலுத்தப்பட்டது. சி-பட்டை அலை வாங்கிச் செலுத்தி இச்செயற்கைக்கோளில் பொருத்தப்பட்டிருந்தது. ஏரியன் பாசஞ்சர் பேலோட் எக்சுபெரிமெண்ட் என்ற ஆங்கிலச் சொற்களின் சுருக்கமே ஆப்பிள் என்றழைக்கப்படுகிறது.\n\nஆப்பிளே, இந்தியாவின் முதலாவது புவிநிலைச் சுற்றுப்பாதை மூவச்சு நிலையாக்க தகவல் தொடர்பு செயற்கைக்கோள் ஆகும். 1981 ஆம் ஆண்டு சூலை 16 அன்று இச்செயற்கைக்கோள் \n102° கிழக்கு தீர்க்கரேகையில் நிலைநிறுத்தப்பட்டது. 672 கிலோ எடையுள்ளதாகத் தயாரிக்கப்பட்ட ஆப்பிள் செயற்கைக்கோள் பல்வேறு தகவல் தொடர்பு பரிசோதனைகளுக்கும் தேவைகளுக்கும் பயன்பட்டு 27 மாதங்கள் விண்ணில் வலம் வந்த இது 1983 ஆம் ஆண்டு செப்டம்பர் 19 இல் செயலிழந்தது . தொலைகாட்சி ஒளிபரப்பு, வானொலி ஒலிபரப்பு ஆகிய சேவைகளுக்கு இது மிகவும் பயனுள்ளதாக இருந்தது. உருளை வடிவத்தில் 1.2 மீட்டர் விட்டமும் 1.2 மீட்டர் உயரமும் கொண்டதுதான் இந்த ஆப்பிள் செயற்கைக்கோள் ஆகும்,\nஇரண்டு 6/4 கிகா எர்ட்சு அலைவாங்கிச் செலுத்திகள், 0.9 விட்டமுள்ள பரவளைய வானலை வாங்கி இணைக்கப்பட்டு இவ்விண்கலம் தயாரிக்கப்பட்டது.\n"}
{"id": "313609", "url": "https://ta.wikipedia.org/wiki?curid=313609", "title": "நறுக்கம்", "text": "நறுக்கம்\n\nயூக்ளியிய வடிவவியல், நறுக்கம் (\"shear\" அல்லது \"shear mapping\") என்பது ஒரு நேரியல் கோப்பு ஆகும். இவ்வுருமாற்றத்தின் கீழ் யூக்ளிடிய தளத்தின் ஒவ்வொரு புள்ளியும் ஒரு குறிப்பிட்ட திசையில் நகர்த்தப்படும். நகர்த்தப்படும் அளவு, அத்திசைக்கு இணையான ஒரு நிலைக்கோட்டிற்கும் அப்புள்ளிக்குமான குறியிடப்பட்ட தூரத்தின் மடங்கின் விகிதவளவாக இருக்கும்.\n\nஎடுத்துக்காட்டு:\n\nஆள்கூற்றுகள் formula_1 கொண்ட ஒரு புள்ளியை formula_2 புள்ளிக்கு மாற்றும் கோப்பு ஒரு நறுக்கமாகும். இதில் நகர்வு கிடைமட்டமாக உள்ளது. formula_3-அச்சு நிலைக்கோடு; புள்ளியின் formula_4 ஆள்கூறு குறியிடப்பட்டத் தூரம். நிலைக்கோட்டிற்கு இருபுறமும் அமையும் புள்ளிகள், கோட்டின் மாற்றுப்புறத்திற்கு நகர்த்தப்படுகின்றன.\n\nநறுக்கத்தைச் சுழற்சியாகத் தவறாகக் கருதிவிடக் கூடாது. ஒரு நறுக்கத்தின் கீழ் ஒரு தளத்தின் புள்ளிகளின் ஒரு தொகுதியில், அப்புள்ளிகளுக்கிடையேயுள்ள கோணங்கள் அனைத்தும் மாறுபடும்; நகர்வின் திசைக்கு இணையாக இல்லாத அப்புள்ளிகளின் கோட்டுத்துண்டுகளின் நீளங்களும் மாறுபடும். இதனால் நறுக்கத்தினால் வடிவவியல் வடிவங்கள் மாறுபடுகின்றன. எடுத்துக்காட்டாக, சதுரங்கள் இணைகரங்களாகவும் வட்டங்கள் நீள்வட்டங்களாகவும் உருமாறும். எனினும் நறுக்கத்தால் வடிவவியல் வடிவங்களின் பரப்பளவு மாறுவதில்லை; ஒருகோட்டுப்புள்ளிகளுக்கு இடைப்பட்ட சார் தூரங்களும் மாறுவதில்லை.\n\nமுப்பரிமாண வடிவவியலிலும் நறுக்கம் இதேமுறையில் வரையறுக்கப்படுகிறது. இடைப்பட்ட தூரம் நிலைக்கோட்டிற்குப் பதில் நிலையான தளத்திலிருந்து அளவிடப்படுகிறது. முப்பரிமாண நறுக்கத்தில் திட வடிவங்களின் கனவளவு பாதுகாக்கப்படுகிறது; ஆனால் நகர்விற்கு இணையான தளவடிவங்கள் தவிர்த்த பிற தளவடிவங்களின் பரப்பளவு மாற்றமடைகிறது.\n\nபொதுவாக formula_5-பரிமாண கார்ட்டீசியன் வெளி formula_6 இல் தூரமானது, நகர்வின் திசைக்கு இணையான, நிலையான மீத்தளத்திலிருந்து (hyperplane) அளக்கப்படுகிறது. formula_6 இன் எந்தவொரு கணத்தின் formula_5-பரிமாண அளவைப் (மீக்கனவளவு) பாதுகாக்கும் ஒரு நேரியல் கோப்பாக இந்த வடிவவியல் உருமாற்றம் அமைகிறது.\n\nஒன்றுக்கொன்று இணையாகவும், ஒன்றின் மேற்பக்கமாக மற்றது உள்ளதாகவுமான இரு தகடுகளுக்கு இடைப்பட்ட ஒரு பாய்மத்தின் வரிச்சீர் ஓட்டத்தை விளக்க நறுக்கம் பயன்படுகிறது.\n\nSection::::வரையறை.\nSection::::ஒரு தளத்தின் கிடைமட்ட, குத்து நறுக்கம்.\nதளம் formula_9 இல் கிடைமட்ட நறுக்கம் (\"horizontal shear\") (அல்லது \"x\" அச்சுக்கு இணையான நறுக்கம்) என்பது formula_1 ஆள்கூறுகள் கொண்ட பொதுவானதொரு புள்ளியை formula_11 என்ற புள்ளிக்கு நகர்த்தும் சார்பாகும். இதில் நிலையான மதிப்புள்ள formula_12 என்பது நறுக்கக் காரணியாகும் (\"shear factor\").\n\nஇக்கோப்பால் ஒவ்வொரு புள்ளியும் அதன் formula_4 ஆள்கூற்றின் விகிதவளவு கிடைமட்ட திசையில் நகர்த்தப்படுகிறது.\n\nகிடைமட்ட நறுக்கத்தில்,\n\nformula_3 மற்றும் formula_4 அச்சுகளின் பரிமாற்றம் தவிர, குத்து நறுக்கம் (\"vertical shear\") (formula_4-அச்சுக்கு இணையான நறுக்கம்) கிடைமட்ட நறுக்கம் போன்றதாக இருக்கும்.\n\nகுத்து நறுக்கத்தில்: \n"}
{"id": "313610", "url": "https://ta.wikipedia.org/wiki?curid=313610", "title": "கிழக்கு ரப்தி ஆறு", "text": "கிழக்கு ரப்தி ஆறு\n\nகிழக்கு ரப்தி ஆறு (East Rapti River) நேபாளத்தின் சித்வான் சமவெளியில் கிழக்கு மேற்காக பாய்கிறது. பின்னர் நாராயணி ஆறு எனப்படும் கண்டகி ஆற்றுடன் கலக்கிறது.\n\n"}
{"id": "313612", "url": "https://ta.wikipedia.org/wiki?curid=313612", "title": "மகாபாரத மலைத்தொடர்", "text": "மகாபாரத மலைத்தொடர்\n\nமகாபாரத மலைத்தொடர் (Mahabharata Range) ( mahābhārat shrinkhalā) அல்லது சிறிய இமயமலை என அழைக்கப்படும் இம்மலைத்தொடர், வடமேற்கில் காஷ்மீர் முதல் தென்கிழக்கில் பூடான் வரை, 2500 கிலோ மீட்டர் (1550 மைல்) தொலைவிற்கு, கிழக்கு-மேற்காகப் பரவியுள்ள மலைத்தொடர்களாகும். மகாபாரத மலைத்தொடர்கள் 12,000 அடி முதல் 15,000 அடி உயரம் கொண்டது. இம்மலைத்தொடர் சிவாலிக் மலைத்தொடருக்கு இணையாக பரவியுள்ளது. \n\nமகாபாரத மலைத் தொடரில் இந்தியா, நேபாளம் மற்றும் பூடான் நாடுகளின் பகுதிகள் அமைந்துள்ளது.\n\nசிறு தானியங்களும் உருளைக் கிழங்கும் இம்மலைத்தொடர்களில் பயிரிடப்படுகின்றன.\n\nமகாபாரத மலைத்தொடர்களில் திபெத்திய-பர்மியர்கள், நேபாளிகள், பகாரி இந்து மக்கள் அதிகம் வாழ்கின்றனர். மகாபாரத மலைத்தொடர்களின் பள்ளத்தாக்குகளின் வழியாக கண்டகி ஆறு, பாக்மதி ஆறு, கோசி ஆறுகள் பாய்கிறது.\n\nகோடை காலத்தில் இம்மலைத்தொடர்களில் 10 முதல் 15 பாகை செல்சியஸ் வெப்பம் உணரப்படுகிறது. \n"}
{"id": "313614", "url": "https://ta.wikipedia.org/wiki?curid=313614", "title": "சிகாகோ மற்றும் தென்னக வானூர்தி 4", "text": "சிகாகோ மற்றும் தென்னக வானூர்தி 4\n\nசிகாகோ மற்றும் தென்னக ஏர்லைன்சு வானூர்தி 4 (\"Chicago and Southern Flight 4\") ஒரு வானூர்தி விபத்தாகிய இது, 1936-ஆம் ஆண்டு, ஆகத்து 5-இல், \"லாக்கீட் மாடல் 10 எலெக்ட்ரா\" (பதிவு எண்: NC16022) வகையை சார்ந்த \"மெம்பிஸ் சிட்டி\" (\"City of Memphis\") எனும் பெயருடைய வானூர்தி ஒன்று வழமையாக திட்டமிட்டப்படி, ஐக்கிய அமெரிக்காவின் தென்கிழக்கு பகுதியில் அமைந்துள்ள லூசியானா மாநிலத்தின் நியூ ஓர்லென்ஸ் (நியூ ஓர்லியன்ஸ்) நகரத்திலிருந்து, இலினொய் மாநிலத்திலுள்ள சிகாகோ வழியாக, மிசிசிப்பி மாநில தலைநகர் ஜாக்சன், டென்னசி மாநிலத்தின் மெம்ஃபிஸ், மற்றும் மிசூரி மாநிலத்தின் பிரதான நகரான செயின்ட் லூயிஸ் போன்ற பெருநகரங்களுக்கு தொடர்ப் போக்குவரத்தாக இயங்கி வந்தது, இந்நிலையில், லாம்பர்ட் செயின்ட் லூயிஸ் சர்வதேச விமான நிலையத்திலிருந்து புறப்பட்டுச் சென்ற வானூர்தி, மிசூரி ஆற்றின் அருகேயுள்ள ஒரு பண்ணை களத்தில் விழுந்து நொறுங்கியது. \"சிகாகோ மற்றும் தென்னக ஏர்லைன்சு\" நிறுவனத்தின் கீழ் இயங்கிவந்த இவ்வானூர்தி விபத்தில் சேவைப் பணியாளர்கள் இருவரும், பயணிகள் 6 பேர்களும், மொத்தமாக 8 பேர்கள் (பயணித்த அனைவரும்) பலியாயினர்.\n"}
{"id": "313625", "url": "https://ta.wikipedia.org/wiki?curid=313625", "title": "கீழவளவு", "text": "கீழவளவு\n\nகீழவளவு (Keelavalavu அல்லது Kilavalavu அல்லது Kizhavalavu) என்பது தமிழ்நாட்டின் மதுரை மாவட்டத்தின் கீழவளவு ஊராட்சியில் உள்ள ஒரு கிராமமாகும். இந்த கிராமம் மதுரையில் இருந்து 43 கிலோமீட்டர்கள் (27 மைல்) தொலைவில் உள்ளது. இங்கு உள்ள மலைப்பாறையான \"பஞ்சபாண்டவர் மலை \"அல்லது \"பஞ்சபாண்டவர் படுக்கைக்காக\" இவ்வூர் அறியப்படுகிறது. இந்தக் கல் படுக்கைகள், சிற்பங்கள் போன்றவை சைனத்துடன் சம்மந்தப்பட்டவை.\n\nSection::::விளக்கம்.\nகீழவளவு கிராமம் மதுரை மாவட்டம் மேலூர் வட்டத்தைச் சேர்ந்ததாகும். இது மேலூரில் இருந்து 11 கிலோமீட்டர்கள் (6.8 மைல்) தொலைவில் உள்ளது. 2011 இந்திய மக்கள் கணக்கெடுப்பின்படி, இந்த ஊரில் 5686 பேர் வசிக்கின்றனர், இவர்களில் 2847 பேர் ஆண்கள், 2839 பேர் பெண்கள் ஆவர். இந்த கிராமத்திலுள்ள உயர்தரமான கிரானைட் கற்கள் சட்டவிரோதமாக வெட்டி எடுக்கப்பட்டு வருகின்றன.\n\nSection::::பஞ்சபாண்டவர் மலை.\nபஞ்சபாண்டவர் மலை இக்கிராமத்தில் மேலூர் – திருப்பத்தூர் சாலையில் உள்ளது. பண்டைய தமிழகத்தில் சைனமதம் தழைத்தோங்கிய காலத்தில் இந்த மலையில் உள்ள குகைகளை சமணத் துறவியர் தங்கள் வாழிடமாக மாற்றிக்கொண்டனர். இந்த மலைப்பாறைகள் இந்தியாவின் பாதுகாக்கப்பட்ட நினைவிடங்களாக இந்தியத் தொல்லியல் துறையால் அறிவிக்கப்பட்டுள்ளது.\n\nகுகையில் சமண புடைப்புச் சிற்பங்களாக பாகுபலி, மற்றும் கடைசி தீர்த்தங்கரான மகாவீரர் உள்ளிட்ட ஒன்பது தீர்த்தங்கர்களின் சிற்பங்கள் செதுக்கப்பட்டுள்ளன. மேலும் இங்கு தமிழ்-பிராமி மற்றும் வட்டெழுத்து கல்வெட்டுகளும் உள்ளன. இந்தத் தமிழ்-பிராமி எழுத்துக்கள் 1903 இல் வெங்கோப ராவ் என்பவரால் கண்டுபிடிக்கப்பட்டன. இந்தக் கல்வெட்டுகள் வலதிலிருந்து இடதாகவும், மேலிருந்து கீழாகவும் பொறிக்கப்பட்டுள்ளன. இந்த வகையான கல்வெட்டுகள் குன்றக்குடி மலையில் மட்டுமே காணப்படுகிறன. சைனத் துறவிகள் பயன்படுத்திக் கொள்வதற்காக, குகைகளில் கல் படுக்கைகள் உள்ளன. குகையில் உள்ள ஒரு கல்வெட்டு இந்த கல் படுக்கைகள் தொண்டியைச் சேர்ந்த சிற்பக் கலைஞர்களால் வடிக்கப்பட்டதாகக் குறிப்பிடுகிறது.\n\nSection::::கல் உடைப்பு.\nகுன்று கிரானைட் கற்களை கொண்டதாக உள்ளது. இந்தக் குன்றில் அரசு மற்றும் தனியார் நிறுவனங்கள் கிரானைட் கற்களை வெட்டி எடுப்பதால் இங்குள்ள சிற்பங்கள் மற்றும் கல்வெட்டுகளில் சில அழிவுற்றன. இதனால் 2008 ஆம் ஆண்டு இந்தக் கிராமத்தில் வசிப்பவர்கள் சார்பில் பொது நல வழக்கு தாக்கல் செய்யப்பட்டது. இதன்விளைவாக 2011 இல் சென்னை உயர் நீதிமன்றத்தின் மதுரைக் கிளை இந்த இடத்தில் 51 ஏக்கர் (21 ஹெக்டேர்), பரப்பளவில் உள்ள கிரானைட் பாறைகளை வெட்டி எடுக்க தமிழ்நாடு கனிம நிறுவனம் (Tamin) மற்றும் தனியார் நிறுவனங்களுக்கும் தடை விதித்து, மலையைச் சுற்றியுள்ள தொல்பொருள் முக்கியத்துவம் வாய்ந்த சைன நினைவுச்சின்னங்களைக் காப்பதற்காக தடைவிதிப்பதாகக் கூறியது.\n"}
{"id": "313630", "url": "https://ta.wikipedia.org/wiki?curid=313630", "title": "நசாத் வெலு பெல்காசம்", "text": "நசாத் வெலு பெல்காசம்\n\nநசாத் வெலு பெல்காசம் (\"Najat Vallaud-Belkacem\") (அக்டோபர் 4 1977)என்பவர் பிரான்சு நாட்டின் சோசலிசட் கட்சியின் அரசியல்வாதியும், 2014 ஆம் ஆண்டு ஆகஸ்டு மாதம் 25 ஆம் திகதி அன்று பிரான்சு நாட்டின் முதல் பெண் கல்வி அமைச்சராகப் பதவி ஏற்றுக்கொண்டவரும் ஆவார். 2012 மே 16 முதல் 2014 ஆகசுட் 25 ஆம் திகதி வரை மகளிர் விவகார அமைச்சராகவும், 2012 ஏப்ரல் 2 ஆம் திகதி முதல் 2014 ஆகசுட் மாதம் 25 ஆம் திகதி வரை நகர நிர்வாக அமைச்சராகவும், இளைஞர் நலன் மற்றும் விளையாட்டு துறை அமைச்சராகவும் பதவி வகித்துள்ளார். மேலும் அரசு செய்தித் தொடர்பாளராக 2012 மே மாதம் 16 ஆம் திகதி முதல் 2014 மார்சு 31 ஆம் திகதி வரையும் பதவி வகித்துள்ளார்.\n\n2008 ஆம் ஆண்டு லியோன் நகரத்தின் கவுன்சிலராக பதவி வகித்தார். மேலும் 2007, 2009 மற்றும் 2011 ஆம் ஆண்டுகளில் நடந்த ஜனாதிபதி தேர்தல்களில் செய்தி தொடர்பாளராக நியமிக்கப்பட்டிருந்தார்.\n\nSection::::சுயசரிதை.\n1977 ஆம் ஆண்டு வட ஆப்பிரிக்க நாடான மொரோக்கோவில் ஒரு கட்டிடத் தொழிலாளியின் மகளாகப் பிறந்தார். இவருடன் பிறந்தவர்கள் மொத்தம் ஏழு பேர். இவருடைய பாட்டி அல்சீரியா மற்றும் ஸ்பெயின் வம்சாவழியில் வந்தவராவார். இவரின் குடும்பம் வறுமையில் வாடியதால் இவரை 4 வயதிலிருந்து ஆடு மேய்க்கும் வேலைக்கு இவரின் பெற்றோர் அனுப்பிவிட்டனர்.﻿ மேலும் வருமை வாட்டவே தென் ஆப்பிரிக்காவிலிருந்து பிரான்சு நாட்டிற்கு இவரது குடும்பம் குடிபெயர்ந்தது. அங்கு சென்று படித்துக்கொண்டே பகுதிநேரப்பணி செய்து குடும்பத்துற்கு உதவிசெய்து வந்தார். 2002 ஆம் ஆண்டு பொது நிர்வாகத்தில் முதுகலைப் பட்டம் பெற்றார்..\n\nSection::::சாதனைகள்.\nபிரான்சு அரசு 2013 ஆம் ஆண்டு தன்பாலின உறவுகளின் திருமணத்தை ஆதரித்து சட்டம் இயற்றியது. அப்போது இவர் இச்சட்டம் \"இது ஒரு வரலாற்று முன்னேற்றம்\" என்று துணிச்சலாக ஆதரித்தார். சமூக வலைத்தளங்கள் வெறுப்பு அரசியலுக்கு உபயோகிக்கிக்கூடாது என்று சட்டம் கொண்டுவரக் காரணமாக இருந்தார். 2014 ஆம் ஆண்டு பிரான்சு அரசியலில் பல மாற்றங்கள் ஏற்பட்ட போதும் 38 வயதேயான இவருக்கு கல்வி அமைச்சர் பதவி கொடுக்கப்பட்டது. பிறப்பால் இவர் முசுலீமாக இருந்தாலும் இசுலாம் சட்ட திட்டங்களை பெரிய அளவில் கடைப்பிடிக்காதவராகவே இருக்கிறார்.\n"}
{"id": "313635", "url": "https://ta.wikipedia.org/wiki?curid=313635", "title": "வசுந்தரா தேவி", "text": "வசுந்தரா தேவி\n\nவசுந்தரா தேவி (\"Vasundhara Devi\", 1917 - செப்டம்பர் 7, 1988) தென்னிந்தியத் திரைப்பட நடிகையும், பரதநாட்டியக் கலைஞரும், கருநாடக இசைப் பாடகியும் ஆவார். இவர் பின்னாளில் பிரபலமான நடிகை வைஜெயந்திமாலாவின் தாயார் ஆவார்.\n\nவசுந்தரா 1941 ஆம் ஆண்டில் ரிஷ்யசிருங்கர் திரைப்படம் மூலம் அறிமுகமானார். 1943 இல் வெளியான மங்கம்மா சபதம் திரைப்படத்தில் மங்கம்மாவாக நடித்துப் புகழ் பெற்றார். வசுந்தராதேவியும், மகள் வைஜயந்திமாலாவும் இணைந்து \"பைகாம்\" (1959) என்ற இந்தித் திரைப்படத்திலும், அதன் தமிழ் மொழிபெயர்ப்பான \"இரும்புத்திரை\" திரைப்படத்திலும் நடித்தனர்.\n\nவசுந்தரா எம். டி. ராமன் என்பவரைத் திருமணம் செய்தார். இவர்கள் பின்னர் மணமுறிப்பு செய்தனர். வசுந்தராதேவி 1988 செப்டம்பர் 7 இல் மறைந்தார்.\n\n"}
{"id": "313637", "url": "https://ta.wikipedia.org/wiki?curid=313637", "title": "குர்விந்தர் சிங் சாண்டி", "text": "குர்விந்தர் சிங் சாண்டி\n\nகுர்விந்தர் சிங் சாண்டி \"(Gurwinder Singh Chandi)\" (பிறப்பு: 20 அக்தோபர் 1989, ஜலந்தர், இந்தியா) ஓர் இந்தியத் தொழில்முறை வளைதடிபந்தாட்ட வீரர் ஆவார்.\n\nSection::::ஆட்ட வாழ்க்கை.\nகுர்விந்தர் சிங் சண்டி 2008 இல் ஆத்திரேலியாவில் நான்கு நாடுகள் கோப்பையை இந்தியா சார்பில் வென்று சாதனை படித்தார். இவர் 2012 இலண்டன் ஒலிம்பிக்கில் ஆடவர் வளைதடிபந்தாட்டத்தில் கலந்துகொண்டார்.\n\nSection::::இந்திய வளைதடிபந்தாட்டக் குழு.\nஇந்திய வளைதடிபந்தாட்டக் குழுவின் தொடக்க ஏலத்தில் தில்லி இறையாண்மையால், குர்விந்தர் சிங் சாண்டி 50,000 அமெரிக்க டாலருக்கு எடுக்கப்பட்டார். இவரது அடிப்படை கோரல் 13,900 அமெரிக்க டாலர்கள் ஆகும்.\n"}
{"id": "313640", "url": "https://ta.wikipedia.org/wiki?curid=313640", "title": "சிவேந்திர சிங்", "text": "சிவேந்திர சிங்\n\nசிவேந்திர சிங் \"(Shivendra Singh)\" (பிறப்பு: 9 ஜூன் 1983, குவாலியர், மத்தியப்பிரதேசம்) நடு முன்னணியில் ஆடும் இந்திய ஆடவர் வளைதடிபந்தாட்டக் குழுவில் ஒருவர் ஆவார்.\n\nSection::::ஆட்ட வாழ்க்கை.\nSection::::2010.\nஇவர் தில்லியில் நடந்த 2010 பொதுநலவாயத்து விளையாட்டுகளில் பாக்கித்தானுடன் ஆடும்போது இரண்டு கள இலக்குகளை வென்றார். இதில் இந்தியா 7-4 சமனில் வெற்றி கண்டது .\n\nSection::::இந்திய வளைதடிபந்தாட்டக் குழு.\nஇந்திய வளைதடிபந்தாட்டக் குழு வின் முதல் ஏலத்தில் பஞ்சாப் வாகையர்களால் 27,500 அமெரிக்க டாலர் மதிப்புக்கு எடுக்கப்பட்டார். இவரது அடிப்படைக் கோரல் 19,500 அஎரிக்க டாலர் ஆகும்.\n\nSection::::Controversy.\nஇவர் 2010 உலக்க் கோப்பையில் பாக்கித்தானின் பரீது அகமதை வேண்டுமென்றே தாக்கியதால் இரண்டு ஆட்டங்களில் ஆடத் தடைச் செய்யப்பட்டார்,இதில் இந்தியா 4-1 இலக்குச் சமனில் வெற்றி கண்டது.\n\n"}
{"id": "313644", "url": "https://ta.wikipedia.org/wiki?curid=313644", "title": "பூர்வாஞ்சல்", "text": "பூர்வாஞ்சல்\n\nபூர்வாஞ்சல் (Purvanchal) வட இந்தியாவின் கிழக்கு கிழக்கு உத்திரப் பிரதேச மாநிலத்தின் நிலவியல் அமைப்பை குறிப்பதாகும். பூர்வாஞ்சல் பகுதியில் அதிகம் பேசப்படும் மொழிகள் இந்தி, போஜ்புரி, உருது மற்றும் அவதி ஆகும்.\n\nSection::::எல்லைகள்.\nபூர்வாஞ்சலின் வடக்கில் நேபாளம், கிழக்கில் பிகார், தெற்கில் மத்தியப் பிரதேசம் மற்றும் மேற்கில் உத்திரப் பிரதேசத்தின் அவத் பிராந்தியம் மற்றும் கீழ் தோவாப் பிராந்தியங்கள் எல்லைகளாகக் கொண்டது.\n\nSection::::அரசியல்.\nஉத்தரப் பிரதேசத்தின் மொத்தமுள்ள 80 நாடாளுமன்ற மக்களவை உறுப்பினர்களில் 30 நாடாளுமன்ற மக்களவை உறுப்பினர்களும்; மொத்தமுள்ள 403 உத்தரப் பிரதேச சட்டமன்ற உறுப்பினர்களில் 117 உறுப்பினர்களும் பூர்வாஞ்சல் பகுதிலிருந்து தேர்ந்தெடுக்கப்படுகின்றனர்.\n\nSection::::பொருளாதாரம்.\nபூர்வாஞ்சல் பகுதியில் வேளாண்மை நன்கு வளர்ச்சி அடைந்திருப்பினும் மக்கள் தொகை அதிகரிப்பாலும்; அடர்த்தியாலும் வேலை வாய்ப்பின்மையாலும் மக்கள் மனதில் அரசிற்கு எதிராக அதிருப்தி வளர்ந்துள்ளது. பூர்வாஞ்சல் பகுதியின் வளர்ச்சி திட்டங்களுக்காக 1991ஆம் ஆண்டு முதல் உத்தரப் பிரதேச மாநில அரசு பூர்வாஞ்சல் வளர்ச்சி நிதி ஆண்டு தோறும் ஒதுக்கிடு செய்து வருகிறது.\n\nஎனவே இப்பகுதியின் கல்வி, சமூகப் பொருளாதார முன்னேற்றம், வேலை வாய்ப்புகளுக்காக, கிழக்கு உத்தரப் பிரதேசமான பூர்வாஞ்சால் பகுதியை, உத்தரப் பிரதேச மாநிலத்திலிருந்து பிரித்து தனி மாநில கோரிக்கை எழுப்பப்பட்டு வருகிறது. \n\nSection::::உத்தரப் பிரதேச புவியியல்.\nஉத்தரப் பிரதேச மாநிலம் ஐந்து புவியியல் பகுதிகளை கொண்டுள்ளது. அவைகள்; யமுனை ஆற்றுக்கும் கங்கை ஆற்றுக்கும் இடையே உள்ள தோவாப் பகுதி, வடக்கில் ரோகில்கண்ட் பகுதியும், வடமேற்கு உத்திரப் பிரதேசத்தின் அவத் என்ற அயோத்தியாப் பகுதி, தெற்கில் மத்தியப்பிரதேச மாநிலத்தின் எல்லையை ஒட்டிய புந்தேல்கண்ட் பகுதி, கிழக்கு உத்தரப்பிரதேசமான பூர்வாஞ்சல் பகுதி மற்றும் பாகேல்கண்ட் ஆகும்.\n\nSection::::புதிய மாநில கோரிக்கை.\n2011 நவம்பர் 16 நவம்பர் 2011இல் மாயாவதி தலைமையிலான உத்திரப் பிரதேச மாநில அமைச்சரவைக் கூட்டத்தில் உத்தரப் பிரதேச மாநிலத்தை பூர்வாஞ்சல், அவாத், புந்தல்கண்ட், பஸ்சிம் என நான்கு தனி மாநிலங்களாக பிரிப்பது என முடிவு எடுக்கப்பட்டது. அமைச்சரவையின் இம்முடிவை உத்தரப் பிரதேச சட்டமன்றத்தில் 27 நவம்பர் 2011 அன்று ஒருமனதான ஒப்புதல் அளித்துள்ளதால், மேற்படி நான்கு புதிய மாநிலங்களை அமைத்துத் தர இந்திய அரசுக்கு, உத்தரப் பிரதேச அரசு கோரிக்கை அனுப்பியுள்ளது. \n\nSection::::நகரங்கள்.\nபூர்வாஞ்சல் பகுதியின் முக்கிய நகரங்கள்,கோரக்பூர், அலகாபாத், அயோத்தி மற்றும் வாரணாசி ஆகும்.\n\nSection::::பூர்வாஞ்சலின் மொழிகள்.\nபூர்வாஞ்சல் பகுதியில் போஜ்புரி, அவதி மொழி, இந்தி, மற்றும் உருது மொழிகள் பேசப்படுகிறது.\n\nSection::::பூர்வாஞ்சல் பகுதி மாவட்டங்கள்.\nகிழக்கு உத்தரப் பிரதேசமான பூர்வாஞ்சல் பகுதியில் 17 மாவட்டங்கள் உள்ளது.\nபுதிதாக அமையப்படும் பூர்வாஞ்சல் மாநிலத்தில் பிகார்]] மாநிலத்தின் மேற்கு மாவட்டங்களான போஜ்பூர் மாவட்டம், பக்சர் மாவட்டம் கைமூர் மாவட்டம், ரோத்தாஸ் மாவட்டம், சரண் மாவட்டம், சிவான் மாவட்டம், கோபால்கஞ்ச் மாவட்டம், கிழக்கு சம்பாரண் மாவட்டம் மற்றும் மேற்கு சம்பாரண் மாவட்டங்கள் இணைக்கப்படலாம் என்ற கருதப்படுகிறது.\n\n\n\n\n"}
{"id": "313647", "url": "https://ta.wikipedia.org/wiki?curid=313647", "title": "டிராய், மிச்சிகன்", "text": "டிராய், மிச்சிகன்\n\nடிராய் (\"Troy\") ஐக்கிய அமெரிக்க மாநிலமான மிச்சிகனில் பெருநகர டிட்ராயிட்டின் வடக்குப் புறநகர்ப்பகுதியில் ஓக்லாந்து மாவட்டத்தில் அமைந்துள்ள நகரமாகும். 2010 ஐக்கிய அமெரிக்க மக்கள்தொகை கணக்கெடுப்பின்படி இதன் மக்கள்தொகை 80,980 ஆகும். மிச்சிகனில் இது 11வது பெரிய நகரமாக விளங்குகின்றது. பெருநகர டிட்ராய்ட்டின் வணிக, அங்காடி மையமாக டிராய் விளங்குகின்றது. இங்கு பல அலுவலகக் கட்டிடங்களும் மிக நவீன சாமர்செட் அங்காடி வளாகமும் உள்ளன.\n\n2011இல் மிச்சிகனின் மிகவும் பாதுகாப்பான நகரமாக டிராய் மதிப்பிடப்பட்டுள்ளது. 2008இல் வீடு, கல்வி, பொருளியல் நிலை, மகிழ்கலை வாய்ப்புக்கள் ஆகியவற்றைக் கொண்டு \"சிஎன்என் மணி\" நடத்திய ஆய்வில் ஐக்கிய அமெரிக்காவின் \"வாழ மிகச் சிறந்தவிடங்கள்\" பட்டியலில் 22ஆம் இடத்தில் இருந்தது. 2008இல் வீட்டு வருமானம் ஏறத்தாழ $79,000 இருந்த டிராய் ஐக்கிய அமெரிக்காவில் மிகவும் தாங்கத்தகு நகரங்களில் நான்காமிடத்தில் இருந்தது.\nSection::::புவியியல்.\nஐக்கிய அமெரிக்க கணக்கெடுப்பு நிறுவனத்தின் தரவுகளின்படி இந்நகரத்தின் பரப்பளவு ஆகும்; இதில் நிலப்பகுதி , நீர்ப்பகுதி ஆகும். டிராயின் நிலநேர்க்கோடு: 42.605 N, நிலநிரைக்கோடு : 83.15 W ஆகும். சராசரி உயரம் ஆகும்.\n"}
{"id": "313651", "url": "https://ta.wikipedia.org/wiki?curid=313651", "title": "தாமிர(III) ஆக்சைடு", "text": "தாமிர(III) ஆக்சைடு\n\nதாமிர(III) ஆக்சைடு \"(Copper(III) oxide)\" என்பது CuO என்ற மூலக்கூற்று வாய்ப்பாடு கொண்ட ஒரு கருத்தியலான கனிம வேதியியல் வேதிச் சேர்மம் ஆகும். தூய்மையான திண்மமாக இச்சேர்மத்தை தனிமைப்படுத்த இயலவில்லை. குப்ரேட்டு மீக்கடத்திகளின் பகுதிப்பொருட்களாக தாமிர(III) ஆக்சைடுகள் உள்ளன . குறிப்பாக தாமிர(III) அயனி எதிர்மின்னயனிச் சூழலில் நிலைப்படுகிறது.உதாரணம்: பொட்டாசியம் அறுபுளோரோகுப்ரேட்டு(III).\n\n"}
{"id": "313652", "url": "https://ta.wikipedia.org/wiki?curid=313652", "title": "பகேல்கண்ட்", "text": "பகேல்கண்ட்\n\nபகேல்கண்ட் அல்லது வகேல்கண்ட் (Bagelkhand) புவியியல் மண்டலம் என்பது மத்திய இந்தியாவின் விந்திய மலைத்தொடர்களில் அமைந்த மத்தியப் பிரதேசத்தின் வடகிழக்கு மற்றும் உத்தரப் பிரதேசத்தின் தென்கிழக்கு பகுதிகளாகும். \n\nSection::::புவியியல்.\nபகேல்கண்ட் புவியியல் பகுதியில் மத்தியப் பிரதேசத்தின் ரேவா மாவட்டம், சத்னா மாவட்டம், ஷட்டோல் மாவட்டம், சித்தி மாவட்டம் மற்றும் சிங்கரௌலி மாவட்டங்களும் மற்றும் உத்தரப் பிரதேசத்தின் சித்திரக்கூட மாவட்டம் அடங்கியுள்ளது. \nபகேல்கண்ட் மண்டலம் வடக்கிலும், கிழக்கிலும் கங்கைச் சமவெளியாலும், மேற்கில் புந்தேல்கண்ட் மண்டலத்தாலும், தெற்கில் விந்திய மலைத்தொடராலும் சூழப்பட்டுள்ளது.\n\nபகேல்கண்ட் பகுதிகளை இராஜபுத்திர சோலாங்கியின் வகேலா குல மன்னர்களால் ஆளப்பட்டதால் இப்பகுதிக்கு \"வகேல்கண்ட்\" அல்லது பகேல்கண்ட் எனப் பெயராயிற்று.\nமத்திய பிரதேச பகேல்கண்ட் மண்டலத்தை விந்திய மண்டலம் என்றும் அழைப்பர்.\n\n\n \n"}
{"id": "313653", "url": "https://ta.wikipedia.org/wiki?curid=313653", "title": "பரத் சேத்ரி", "text": "பரத் சேத்ரி\n\nபரத் சேத்ரி \"(Bharat Chettri)\" (பிறப்பு: 1982 கலிம்போங், மேற்கு வங்கம்) () ஓர் இந்திய வளைதடிப் பந்தாட்ட வீரர் ஆவார். இவர் கலிம்போங்கின் நேபாளி குமுகத்தைச் சேர்ந்தவர். இவர் இந்திய ஆடவர் வளைதடிப் பந்தாட்டக் குழுவின் கோல்காப்பாளர் ஆவார்.\n\nSection::::ஆட்ட வாழ்க்கை.\nபெங்களூரில் உள்ள இந்திய விளையாட்டு ஆணையத்தின் சிறப்புத் தகுதி மையத்தில் 1998 இல் சேர்ந்ததுமே இவரது தொழில்முறை வாழ்க்கை தொடங்கியது. இவர் 2001 இல் வங்கதேசம் டாக்காவில் நடந்த பன்னாட்டு வளைதடிபந்தாட்ட இந்திய முதன்மை அமைச்சர் தங்கக் கோப்பைப் போட்டியில் வென்று சாதனை படைத்தார்]. இவர் 2011 அக்தோபரில் ஆத்திரேலியாவில் நடந்த நான்குநாடுகளின் மீத்தொடர்ப் பன்னாட்டுப் போட்டியில் இந்தியத் தேசியக் குழுவின் தலைவராக அமர்த்தப்பட்டார். இவர் மலேசியாவில் நடந்த 2012 சுல்தான் அசுலான் சா கோப்பைக்கான 18 உறுப்பினர்க் குழுவின் தலைவராகத் தேர்வு செய்யப்பட்டார். இது வெண்கலப் பதக்கத்தை வென்றது. இலண்டனில் நடைபெற்ற 2012 கோடைக்கால ஒலிம்பிக் விளையாட்டுப் போட்டியில் கலந்து கொண்ட 16 பேர் கொண்ட இந்திய வளைதடிப் பந்தாட்டக் குழுவிற்கு தலைமையேற்றிருந்தார்.\n\nஒலிம்பிக்கில் மோசமாக ஆடியதால் இவரும் சந்தீப் சிங்கும் சிவேந்திர சிங்கும் குழுவில் இருந்து தள்ளப்பட்டனர்.\n\nSection::::இந்திய வளைதடிபந்தாட்டக் குழு.\nஇந்திய வளைதடிபந்தாட்டக் குழுவின் ஏலத்தில் சேத்ரியை பஞ்சாப் வீரர்கள் அணி 19,000 அமெரிக்க டாலருக்கு எடுத்தது. இவரது அடிப்படைக் கோரல் 18,500 அமெரிக்க டாலர் ஆகும். முதல் சுற்று ஏலத்தில் யாரும் இவரைக் கோராவிட்டாலும் இரண்டாம் சுற்று ஏலத்தில் இவர் எடுக்கப்பட்டார்.\n\n"}
{"id": "313656", "url": "https://ta.wikipedia.org/wiki?curid=313656", "title": "திருநந்திக்கரை குகைக் கோயில்", "text": "திருநந்திக்கரை குகைக் கோயில்\n\nதிருநந்திக்கரை குகைக் கோயில் (Thirunandikkara Cave Temple) என்பது கி.பி. ஏழு, எட்டாம் நூற்றாண்டில் பாறையைக் குடைந்து அமைக்கப்பட்ட பல்லவர் கால குகை கோயில் ஆகும். இது திருநந்திக்கரை கோயிலின் ஒரு பகுதியாக உள்ளது. இது தமிழ்நாட்டின், கன்னியாகுமாரி மாவட்டத்தில், திருவட்டாறு அருகே உள்ளது. அண்மைக் காலம்வரை, கோயிலை சுற்றியுள்ள பகுதிகள் கேரள பகுதிகளாக இருந்தன, ஆனால் இக்காலத்தில் தமிழ்நாட்டின் அதிகார வரம்பின் கீழ் உள்ளது. இந்தக் குகைக்கோயில் முதலில் கி.பி. 7 ஆம் நூற்றாண்டு காலகட்டத்தில் சமணர்களுக்காக நிறுவப்பட்டது பிற்காலத்தில் இது இந்து மதக் கோவிலாக மாறியது.\n\nகுகையின் மண்டபம் மிகுதியாக அலங்கரிக்கப்பட்ட ஓவியங்களைக் கொண்டிருந்ததாக கணிப்பு உள்ளது. இருப்பினும், தற்போது மங்கிய நிலையில் உள்ள ஓவியங்களே கடந்தகால ஓவியங்களை நினைவூட்டுவதாக உள்ளன. இந்த சுதை ஓவியங்கள் கி.பி 9-10 ஆம் நூற்றாண்டுக்கு முந்தைய ஓவியங்கள் ஆகும். முற்காலச் சுவரோவியங்கள் சில கேரள பாணியில் உள்ளன. இந்த ஓவியங்கள் காவியக் கதைகளான இராமாயணம் மற்றும் மகாபாரதக் கதைக் காட்சிகளை சித்தரிக்கின்றன. இந்த குகைச் சுவரோவியங்கள் கேரள பாணி பழமையான ஓவியங்களின் எடுத்துக்காட்டுகளாக கூறப்படுகிறது.\n\nஇயற்கையான நிறமிகள் மற்றும் தாவர நிறங்கள் ஆகியவற்றைக் கொண்டே பழங்காலத்தின் பாரம்பரிய சுவர் ஓவியங்கள் வரையப்பட்டன. இந்த ஓவியக் கலை கேரள மாநிலம் காலடியில் உள்ள ஸ்ரீ சங்கரா சமஸ்கிருத கல்லூரியிலும், குருவாயூர் கோவிலின் ஆதரவு பெற்ற ஒரு சுவர்ரோவியக் கலைப் பள்ளியிலும் ஆராய்ச்சி செய்தும், அங்கு சுவர் ஓவியக் கலையைக் கற்பித்தலிலும் ஈடுபட்டு வருகின்ற கலைஞர்களின் பணியால் இந்த ஓவியக் கலை, ஒரு புதிய தலைமுறைக் கலைஞர்களால் புதுப்பிக்கப்பட்டு வருகிறது.\n"}
{"id": "313665", "url": "https://ta.wikipedia.org/wiki?curid=313665", "title": "1936 கேஎல்எம் கிராய்டன் விபத்து", "text": "1936 கேஎல்எம் கிராய்டன் விபத்து\n\n1936 கேஎல்எம் கிராய்டன் விபத்து (\"1936 KLM Croydon accident\") எனும் இது, 1936-ஆம் ஆண்டு, டிசம்பர் 9-ஆம் நாளன்று, கேஎல்எம் விமான நிறுவனம் இயக்கிவரும் \"டக்ளஸ் டிசி 2-115ஈ\" (\"Douglas DC-2-115E\") (பதிவு எண்:PH-AKL) வகையை சார்ந்த \"லிஜ்ச்ட்டர்\" (\"Lijster (Turdidae\") (\"தமிழில்: அமெரிக்க பாடும் பறவை\") எனும் பெயருடைய வானூர்தி ஒன்று, வழமையாக திட்டமிட்டப்படி, தெற்கு இலண்டனில் உள்ள கிராய்டன் விமான நிலையத்திலிருந்து, நெதர்லாந்து நாட்டின் தலைநகரான ஆம்ஸ்டர்டாமுக்கு புறப்படும் தருணத்தில் மூடுபனி காரணமாக விபத்துக்குள்ளான நிகழ்வாகும். இப்பயணத்தின்போது சேவைப் பணியாளர்கள் 4 பேர்களும், பயணிகள் 13 பேர்களுமாக மொத்தம் 17 பேர்கள் இருந்துள்ளனர். இந்தத் திடீர் வானூர்தி விபத்தில், பணியாளர்கள் மூவரும், பயணிகள் 12 பேர்களும் கொல்லப்பட்டு, இருதரப்பிலும் தலா ஒருவரென்று இருவர் காயங்களுடன் உயிர்த்தப்பினார்கள்..\n"}
{"id": "313674", "url": "https://ta.wikipedia.org/wiki?curid=313674", "title": "நல்ல தண்ணி தீவு", "text": "நல்ல தண்ணி தீவு\n\nநல்ல தண்ணி தீவு (Nalla Thanni Theevu) என்பது தமிழ்நாட்டின், இராமநாதபுரம் மாவட்டத்தில், மன்னார் வளைகுடாவில் அமைந்துள்ள ஒரு தீவாகும். இது தமிழக கடற்கரையில் இருந்து தென்கிழக்கில் நான்கு கிலோமீட்டர் தொலைவில் அமைந்துள்ளது. இது மன்னார் வளைகுடாவில் அமைந்துள்ள மக்கள் வசிக்காத மூன்று தீவுகளில் ஒன்று ஆகும். பிற இரண்டு தீவுகள் முயல் தீவு, குருசடை தீவு ஆகும். இந்தத் தீவு இராமநாதபுரம் மாவட்டம் கடலாடி வட்டத்திற்கு உட்பட்டது.\n"}
{"id": "313698", "url": "https://ta.wikipedia.org/wiki?curid=313698", "title": "புள்ளிவாசல் தீவு", "text": "புள்ளிவாசல் தீவு\n\nபுள்ளிவாசல் தீவு (Pullivasal Island) என்பது தமிழ்நாட்டில், மன்னார் வளைகுடாவில்   அமைந்துள்ள மக்கள் வாழாத தீவு ஆகும். இத்தீவு பாம்பன் தீவின் தெற்கில் உள்ளது. இது  மன்னார் வளைகுடா தேசிய பூங்காவின் ஒரு பகுதியாக உள்ளது. இந்தத் தீவின் கடற்கரையை ஒட்டி கடல்புல் எனப்படும் தாவரங்கள் உள்ளன. தீவு 5.89 சதுர கிலோமீட்டர் பரப்பளவு கொண்டது.\n\n"}
{"id": "313700", "url": "https://ta.wikipedia.org/wiki?curid=313700", "title": "திருவரங்கம் தீவு", "text": "திருவரங்கம் தீவு\n\nதிருவரங்கம் தீவு (Srirangam Island) என்பது ஓர் ஆற்றுத் தீவு ஆகும் இது தமிழ்நாட்டின், திருச்சிராப்பள்ளி மாநகரின் ஒருபகுதியாக உள்ளது. இது காவிரி ஆறு, காவிரியின் கிளை ஆறான கொள்ளிடம் ஆறு ஆகியவற்றால் உருவான தீவு ஆகும்.  தீவின் நீளம் 19 மைல் (31 கி.மீ.) அகலம் 1.5 மைல்கள் (2.4 கி.மீ.) கொண்டதாக உள்ளது. தீவின் எல்லைகளாக மேற்கில்  மேலணையும்,   கிழக்கே கல்லணையும் உள்ளன. திருவரங்கம் நகரம், ஒரு முக்கிய இந்து வைணவ யாத்திரைத் தலமாக, இந்தத் தீவின் மையத்தில் அமைந்துள்ளது.\n\nதீவின் பெரும்பகுதி திருச்சிராப்பள்ளி மாநகராட்சியின் எல்லைக்குட்பட்டதாகவும், திருவரங்கம் மண்டலத்தின் ஒரு பகுதியாகவும், திருவரங்கம், திருவானைக்காவல், சீனிவாச நகர், கீதபுரம் ஆகிய  புறநகர் பகுதிகள் அடங்கியுள்ளன.\n"}
{"id": "313702", "url": "https://ta.wikipedia.org/wiki?curid=313702", "title": "குரோமியம்(VI) ஆக்சைடு பெராக்சைடு", "text": "குரோமியம்(VI) ஆக்சைடு பெராக்சைடு\n\nகுரோமியம்(Chromium(VI) peroxide) என்பது CrO5 என்ற மூலக்கூற்று வாய்ப்பாடு கொண்ட நிலைப்புத்தன்மையற்ற ஒரு கனிம வேதியியல் வேதிச் சேர்மம் ஆகும். குரோமியம்(VI) பெராக்சைடு குரோமியம் ஆக்சைடு பெராக்சைடு என்ற பெயராலும் இச்சேர்மம் அழைக்கப்படுகிறது. அமிலமாக்கப்பட்ட ஐதரசன் பெராக்சைடு கரைசலை சோடியம் குரோமேட்டு போன்ற உலோகக் குரோமேட்டுகளுடன் சேர்த்து வினைபுரியச் செய்யும் போது குரோமியம்(VI) பெராக்சைடு உருவாகிறது. பொதுவான மஞ்சள் நிற குரோமேட்டுகள் அடர் நீலப்-பழுப்பு குரோமியம்(VI) பெராக்சைட்டாக மாற்றமடைகிறது. இவ்வுலோகக் குரோமேட்டு ஓர் அமிலம் மற்றும் ஐதரசன் பெராக்சைடுடன் வினைபுரிந்து குரோமியம் பெராக்சைடு, தண்ணீர் மற்றும் அவ்வமிலத்தினுடைய உலோக உப்பு ஆகியனவற்றைக் கொடுக்கிறது. \n\nசில நிமிடங்களுக்குப் பின்னர், குரோமியம்(VI) பெராக்சைடு சிதைவடைந்து பச்சை நிறமுள்ள குரோமியம்(III) சேர்மங்களைக் கொடுக்கிறது . டை எத்தில் ஈதர், பியூட்டேன்-1-ஆல் அல்லது அமைல் அசிட்டேட்டு போன்ற நீருடன் கலவா கரிமக் கரைப்பான்களை, குரோமியம்(VI) பெராக்சைடைடுடன் ஐதரசன் பெராக்சைடு சேர்க்கும் போது சேர்த்து கலக்குவதன் மூலம் இச்சேர்மம் சிதைவடைதலை தடுக்க முடியும். நிலைப்புத்தன்மையற்ற குரோமியம்(VI) பெராக்சைடானது இவ்வழிமுறையில் நீருடன் கலவா கரிமக்கரைபானுடன் கரைக்கப்படுகிறது. இந்நிபந்தனையுடன் தயாரிக்கப்பட்டால் நீண்ட நாட்களுக்கு நிலைத்து இருக்கிறது.\n\nஓர் ஆக்சோ ஈந்தணைவியும் இரண்டு பெராக்சோ ஈந்தணைவிகளும் இணைந்து ஒட்டு மொத்தமாக ஒரு குரோமியம் அணுவுக்கு ஐந்து ஆக்சிசன் அணுக்கள் என்ற விகிதத்தை உண்டாக்குகிறது. \n\nSection::::வழிப்பொருட்கள்.\nகரிம வேதியியலில் ஈதரேட்டு என்பது முக்கியமான ஒரு அணைவுச் சேர்மம் ஆகும். ஒரு சேர்மத்துடன் ஈதர் சேர்ந்து உருவாகும் அணைவுச் சேர்மங்கள் ஈதரேட்டுகள் எனப்படுகின்றன. இச்சேர்மத்தின் பிரிடைல் மற்றும் பைபிரிடைல் அணைவுச் சேர்மங்கள் திறன்மிகுந்த ஆக்சிசனேற்றிகளாகக் கருதப்படுகின்றன . பிரிடைல் அணைவுச் சேர்மங்களின் கட்டமைப்பு படிகவியல் முறையில் உறுதிப்படுத்தப்படுகிறது . \n\n"}
{"id": "313703", "url": "https://ta.wikipedia.org/wiki?curid=313703", "title": "உப்புத்தண்ணித் தீவு", "text": "உப்புத்தண்ணித் தீவு\n\nஉப்புத் தண்ணித் தீவு (Uppu Tanni Tivu) என்பது மன்னார் வளைகுடாவில் அமைந்துள்ள ஒரு தீவு ஆகும். இத்தீவு தமிழ்நாட்டின் கடற்கரையில் இருந்து ஐந்து கிலோமீட்டர் தொலைவில் உள்ளது. இது தமிழ்நாட்டின் ஒரு பகுதியான இராமநாதபுரம் மாவட்டம், கடலாடி வட்டத்துக்கு உட்பட்டது. \n"}
{"id": "313705", "url": "https://ta.wikipedia.org/wiki?curid=313705", "title": "பாக்கு நீரிணைப் பாலம்", "text": "பாக்கு நீரிணைப் பாலம்\n\nபாக்கு நீரிணைப் பாலம் (Palk Strait bridge) என்பது முன்மொழியப்பட்ட 23- கிலோ மீட்டர் (14 மைல்) பாலமாகும். இந்தப்பாலம் பாக்கு நீரிணையில், தமிழ்நாட்டின் தனுஷ்கோடி மற்றும் இலங்கையின் தலைமன்னார் ஆகியவற்றுக்கு இடையே அமைப்பதற்கு முன்மொழிவை இந்திய போக்குவரத்துத் துறை அமைச்சரான நிதின் கட்கரி ஆசிய வளர்ச்சி வங்கிக்கு 2015 சூன் மாதத்தில் வழங்கினார். ஆனால் இலங்கை நெடுஞ்சாலைத்துறை அமைச்சரான லட்சுமண் கிரில்லா 2015 திசம்பர் அன்று இந்த முன்மொழிவை நிராகரித்தார்.\n\n"}
{"id": "313709", "url": "https://ta.wikipedia.org/wiki?curid=313709", "title": "அண்ணாமலையார் கோயில் அமைப்பு", "text": "அண்ணாமலையார் கோயில் அமைப்பு\n\nதிருவண்ணாமலை நகரில் அமைந்துள்ள அண்ணாமலையார் கோயிலின் அமைப்பினைப் பற்றி இக்கட்டுரை விவரிக்கிறது. இக்கோயில் சிவபெருமானின் பஞ்ச பூத தலங்களில் அக்னி தலமாகும்.\n\nSection::::கோயில் அமைப்பு.\n24 ஏக்கர் பரப்பளவு 6 பிரகாரஙகள் 9 ராஜகோபுரங்கள் கொண்ட கோயிலாகும். இக்கோயில் மலையடிவாரத்தில் இருப்பது சிறப்பு. இச்சிவாலயத்தில் 142 சன்னதிகள், 22 பிள்ளையார்கள், 306 மண்டபங்கள், 1000 தூண்களைக் கொண்ட ஆயிரங்கால் மண்டபம், அதன் அருகே பாதள லிங்கம், 43 செப்புச் சிலைகள்., கல்யாண மண்பம், அண்ணாமலையார் பாத மண்டபம் ஆகியவை அமைந்துள்ளன.\n\nSection::::கோபுரங்கள்.\nஅண்ணாமலையார் கோயிலில் ஒன்பது கோபுரங்கள் உள்ளன. அவைகளில் ராஜா கோபுரம், பேய் கோபுரம், அம்மணியம்மாள் கோபுரம், திருமஞ்சன கோபுரம், கிளி கோபுரம், வல்லான மகாராஜா கோபுரம் ஆகியவை குறிப்பிடத் தக்கவையாகும்.\n\nதிருவண்ணாமலையின் தெற்கு திசையில் உள்ள கோபுரம் திருமஞ்சன கோபுரம் என்று அழைக்கப்படுகிறது. இது 157 அடி உயரம் உடையதாகவும். இக்கோபுரத்தின் வழியாகவே உற்சர்வர்கள், மூலவர்கள் சந்நிதிக்கு அபிசேகத்திற்கென திருமஞ்சன நீர் எடுத்து வருவதால் இக்கோபுரம், திருமஞ்சன கோபுரம் என்றே அழைக்கப்படுகிறது.\n\nதிருவண்ணாமலையின் வடக்கு திசையில் உள்ள கோபுரம் அம்மணியம்மாள் கோபுரம் என்று அழைக்கப்படுகிறது. இக்கோபுரம் 171 அடி உடையதாகும். இக்கோபுரம் கட்டி முடிக்கப் படாமல் இருந்த பொழுது அம்மணியம்மாள் எனும் பெண் சித்தர், பக்தர்களின் உதவியோடு பொருளீட்டி இக்கோபுரத்தினை கட்டினார். அதனால் அவ்வம்மையின் நினைவாக அம்மணியம்மாள் கோபுரம் என்றே அழைக்கப்படுகிறது.\n\nதிருவண்ணாமலையின் மேற்கு திசையில் உள்ள கோபுரம் பேய் கோபுரம் என்று அழைக்கப்படுகிறது. இக்கோபுரம் 160 அடி உடையதாகும். இக்கோபுரம் பே கோபுரம் என்றும் சுட்டப்படுகிறது. தொடக்கத்தில் மேற்கு கோபுரம் என அழைக்கப்பெற்ற இக்கோபுரம், மேற் கோபுரம் என்ற அழைக்கப்பட்டு பின்னர் பே கோபுரம், பேய் கோபுரம் என்று அழைக்கப்படுகிறது.\n\n\nதிருவண்ணாமலையின் கிழக்கு கோபுரம் இராஜ கோபுரம் என்று அழைக்கப்படுகிறது.\n\nஇராஜ கோபுரம் 217 அடி உயரம் கொண்டதாகும். இதனால் தமிழகத்தின் இரண்டாவது உயர்ந்த கோபுரம் என்ற பெருமை பெற்றுள்ளது. இக்கோபுரம் 11 நிலைகளைக் கொண்டதாகும். இதன் அடிப்பகுதி 135 அடி நீளமும், 98 அடி அகலமும் உடையதாக இருக்கிறது.\n\nமூன்றாவது பிரகாரத்தில் கிளி கோபுரம் அமைந்துள்ளது. இது 81 அடி உயரமுடையதாகவும். அருணகிரி நாதர், கிளியாக உருவெடுத்து தேவலோகத்திலிருந்து பாரிஜாத மலர்களை கொண்டு வர சென்ற போது, அவருடைய உடலை எரித்துவிட்டார்கள். அதனால் கிளியாக அமர்ந்து இக்கோபுரத்தில் பாடல் பாடினார். அதனால் இக்கோபுரம் கிளி கோபுரம் என்று அழைக்கப்படுகிறது. இக்கோபுரத்தின் சிற்பங்கள் இடையே கிளியொன்று அமர்ந்திருப்பது போன்ற சிற்பத்தினைக் காண முடியும்.\n\nஐந்தாவது பிரகாரத்தில் வல்லாள மகாராஜாவால் கட்டப்பெற்ற கோபுரம் அமைந்துள்ளது. இது அவரது பெயராலேயே அழைக்கப்படுகிறது. இதனைக் கட்டிய பெருமையால் ஆனவம் கொண்டிருந்ததால், சிவபெருமான் இக்கோவில் கோபுரம் வழியாக உள்ளே நுழைய மறுத்ததாகவும், அதனால் மனம் வருந்திய மன்னன் தன் தவறினை உணர்ந்த பிறகு, சிவபெருமான் இக்கோபுரம் வழியாக வந்ததாகவும் தொன்மொன்று உரைக்கிறது.\n\nஇவையன்றி தெற்கு கட்டை கோபுரம், வடக்கு கட்டை கோபுரம், மேற்கு கட்டை கோபுரம் ஆகிய கோபுரங்கள் உள்ளன.\n\nஇதனால் திருவிழாவின் பத்தாம் நாளில் இக்கோபுரம் வழியாக உற்வசவர் உள்நுழைகிறார்.\n\n\nSection::::மண்டபங்கள்.\nSection::::தீபதரிசன மண்டபம்.\nகிளிக்கோபுரம் அருகே தீபதரிசன மண்டபம் அமைந்துள்ளது. இந்த மண்டபத்தினை 1202ஆம் ஆண்டு மங்கையர்க்கரசி அம்மையார் அமைந்தார். இந்த மண்டபத்தில் பஞ்சமூர்த்திகள் எழுந்தருளிய பின்பு தீபம் ஏற்றப்படுகிறது.\n\nSection::::சந்நிதிகள்.\nSection::::மூலவர்.\nசிவபெருமான் இத்தலத்தில் சுயம்பு மூர்த்தியாக உள்ளார். இத்தலத்தில் உள்ள மலையே சிவலிங்கம் என்பது நம்பிக்கை.\n\nSection::::அம்மன்.\nஇக்கோவிலின் மூன்றாவதுப் பிரகாரத்தில் உண்ணாமலை அம்மன் சந்நிதி அமைந்துள்ளது. விநாயகன், முருகன் என குழந்தைகளுக்குத் தாய் என்றாலும் இரு குழந்தைகளும் உண்ணாத முலையைக் கொண்டவள் என்று பொருள் படும்படி இவ்வாறு அழைக்கப்படுகிறார்.\n\nSection::::அர்த்தநாரீஸ்வரர்.\nமாலையில் கொடிமரம் அருகிலுள்ள மண்டபத்திற்கு பஞ்சமூர்த்திகள் எழுந்தருளுவர். அப்போது மூலஸ்தானத்தில் இருந்து அர்த்தநாரீஸ்வரர் வருவார். அவர் முன்னால் அகண்ட தீபம் ஏற்றியதும், மலையில் மகாதீபம் ஏற்றப்படும். அவ்வேளையில் அண்ணாமலையார் ஜோதி வடிவில் காட்சி தருவதாக ஐதீகம். மகா தீபம் ஏற்றும் வேளையில் மட்டுமே அர்த்தநாரீஸ்வரரைத் தரிசிக்க முடியும். மற்ற நாட்களில் இவர் சன்னதியை விட்டு வருவதில்லை.\n\nSection::::பெருமாள்.\nபெருமாள் கோயில்களில் வைகுண்ட ஏகாதசியன்று சொர்க்கவாசல் திறக்கும் போது சுவாமி அவ்வாசல் வழியாக வெளியே வருவது வழக்கம். ஆனால், சிவத்தலமான இங்கு ஜோதி ரூபத்தில் பெருமாள் சொர்க்கவாசல் கடக்கிறார். சிவன் சன்னதிக்கு பின்புறம், பாமா, ருக்மணியுடன் வேணுகோபாலர் சன்னதி இருக்கிறது. இவர் அருகில் கருடாழ்வார், ஆஞ்சநேயர் இருக்கின்றனர். வைகுண்ட ஏகாதசியன்று அதிகாலையில், இவரது சன்னதியில் ஒரு தீபம் ஏற்றி பூஜிக்கின்றனர். அதன்பின்பு, அத்தீபத்தை பெருமாளாகக் கருதி, பிரகாரத்திலுள்ள ‘வைகுண்ட வாசல்’ வழியே கொண்டு வருவர். பஞ்சபூத தலங்களில் இது அக்னி தலம் என்பதால், பெருமாளும் ஜோதி வடிவில் எழுந்தருளுவதாகச் சொல்கின்றனர்.\n\nSection::::விநாயகர்.\nஆஞ்சநேயருக்கு செந்தூரம் பூசி அலங்கரிப்பது தெரிந்த விஷயம். ஆனால், இத்தலத்திலுள்ள விநாயகருக்கு செந்தூரம் பூசுகிறார்கள். சம்பந்தாசுரன் என்னும் அசுரனை, விநாயகர் வதம் செய்தபோது, அவனது ரத்தத்தில் இருந்து அசுரர்கள் உருவாகினர். எனவே, விநாயகர் அவனது ரத்தத்தை உடலில் பூசிக்கொண்டார். இதன் அடிப்படையில் சித்திரைப் பிறப்பு, விநாயகர் சதுர்த்தி, திருக்கார்த்திகை மற்றும் தை மாதத்தில் ஓர் நாள் என வருடத்தில் நான்கு நாட்கள் மட்டும் இவருக்கு செந்தூரம் சாத்தும் வைபவம் நடக்கும். இவரைத் தவிர யானை திறைகொண்ட விநாயகர் தனிசன்னதியில் இருக்கிறார்.\n\nSection::::நந்தி.\nமாட்டுப் பொங்கலன்று இங்குள்ள நந்திக்கு விசேஷ பூஜை நடக்கும். அன்று அனைத்து காய்கறிகள், பழங்கள், இனிப்பு வகைகள், பலகாரங்கள் மற்றும் அனைத்து வகை மலர்களாலான மாலை அணிவித்து பூஜை செய்வர். அவ்வேளையில் அண்ணாமலையார், நந்தியின் முன் எழுந்தருளி அவருக்கு காட்சி தருவார். தனது வாகனத்திற்கு முக்கியத்துவம் கொடுக்கும்விதமாக சிவன் இவ்வாறு எழுந்தருளுகிறார்.\n\nSection::::முருகன்.\nஇத்தளத்தில் மூன்று இடங்களில் முருகப்பெருமானுக்கு இளையனார் என்ற பெயரோடு சந்நிதிகள் அமைந்திருக்கின்றன. அவையாவன.\n\nSection::::பைரவர்.\nஇக்கோயிலின் பிரம்ம தீர்த்தக்கரையில் கால பைரவர் சன்னதி இருக்கிறது. இவரது சிலையை திருவாசியுடன் ஒரே கல்லில் வடித்திருக்கின்றனர். எட்டு கைகளில் ஆயுதங்கள் ஏந்தி, கபால மாலையுடன் காட்சி தருகிறார். தலையில் பிறைச்சந்திரன் இருக்கிறது. ஆணவ குணம் நீங்க இவரிடம் வேண்டிக் கொள்கிறார்கள்.\n\nSection::::பிரம்மலிங்கம்.\nபிரம்ம லிங்கம் என்ற பெயரில் சிவன், இங்கு தனிச்சன்னதியில் காட்சி தருகிறார். பிரம்மா, இங்கு சிவனை வழிபட்டதன் அடிப்படையில் இந்த லிங்கம் பிரதிஷ்டை செய்திருக்கின்றனர். பிரம்மா, தனது நான்கு முகங்களுடன் எப்போதும் வேதத்தை ஓதிக் கொண்டிருப்பார். இதை உணர்த்தும்விதமாக இந்த லிங்கத்தின் நான்கு பக்கங்களிலும், நான்கு முகங்கள் உள்ளன. மாணவர்கள் படிப்பில் சிறந்து திகழ, இவரிடம் வேண்டிக் கொள்கிறார்கள்.\n\nSection::::ரமணர் - பாதாளலிங்கம்.\nபகவான் ரமணருக்கு மதுரையில் சித்தப்பா வீட்டில் மரணம் பற்றிய எண்ணம் உண்டாகி அதனை தொடர்ந்து தன்னை உணர்ந்து முழுமையான ஆன்ம விழிப்புணர்வு கிட்டிய ஒன்றரை மாதத்துக்கு பிறகு திருவண்ணாமலைக்கு கிளம்பி வந்து சிறிது காலம் இக்கோயிலில் தங்கியிருந்தார். கோமணத்துடன் தன்னை மறந்த நிலையில் தியானத்தில் ஆழ்ந்திருந்த அவரை சின்ன பையன்கள் விளையாட்டாக கல்லால் அடித்து தொந்தரவு செய்ததால் பாதாள லிங்கத்துக்குள் சென்றார். அங்கேயே சிறிது நாள்கள் தன்னை மறந்து தியானத்தில் இருந்தார். ஆயிரம் கால் மண்டபத்தின் அருகே பாதாள லிங்கம் இருக்கிறது.\n\nSection::::அருணகிரியார்.\nஅருணகிரியார் மீது பகை கொண்ட சம்பந்தாண்டான் என்ற புலவன், அவரைத் தேவலோகத்திலுள்ள பாரிஜாத மலரைக் கொண்டு வரும்படி மன்னன் மூலம் பணிந்தான். அதன்படி தனது பூதவுடலை இக்கோயில் கோபுரத்தில் கிடத்திய அருணகிரியார், கிளியின் வடிவில் தேவலோகம் சென்றார். இவ்வேளையில் சம்பந்தாண்டான், அவரது உடலை எரித்துவிட்டான். எனவே, வருத்தமடைந்த அருணகிரியாரை, அம்பிகை தனது கரத்தில் ஏந்தி அருள் செய்தான். கிளியாக வந்த அருணகிரியார், இங்குள்ள கோபுரத்தில் காட்சி தருகிறார். ‘கிளி கோபுரம்’ என்றே இதற்கு பெயர். அண்ணாமலையார் சன்னதிக்கு பின்புறமுள்ள பிரகாரத்தில், அருணகிரிநாதர், இரு கால்களையும் மடக்கி யோக நிலையில் காட்சி தருகிறார். இவரை ‘அருணகிரி யோகேசர்’ என்கிறார்கள்.\n\n"}
{"id": "313713", "url": "https://ta.wikipedia.org/wiki?curid=313713", "title": "யுனைடெட் ஏர்லைன்ஸ் பயணம் 34", "text": "யுனைடெட் ஏர்லைன்ஸ் பயணம் 34\n\nயுனைடெட் ஏர்லைன்ஸ் பயணம் 34 (\"United Airlines Trip 34\") எனப்படும் இது, 1936-ஆம் ஆண்டு, டிசம்பர் 27-ஆம் நாளன்று, காலை வழமையாக திட்டமிட்டப்படி, யுனைடெட் ஏர்லைன்ஸ் நிறுவனம் இயக்கி வந்த \"போயிங் 247டி\" (\"Boeing 247D\") (பதிவு எண்:NC13355) வகையை சார்ந்த வானூர்தி ஒன்று, அமெரிக்காவின், கலிபோர்னியா மாகாணத்தில் உள்ள, சான் பிரான்சிஸ்கோ முதன்மை நகரிலிருந்து - அதே மாநிலத்தின் மற்றொரு மாபெரும் நகரமான லாஸ் ஏஞ்சலசுக்கு மேற்கொண்ட பறப்பு ஆகும். அன்றைய பறப்பின்போது காலை 7:38 மணியக்கு விமானிகள் பிழையின் காரணமாக விபத்துக்குள்ளானது. இப்பயணத்தின்போது சேவைப் பணியாளர்கள் மூவர்களும், பயணிகள் 9 பேர்களுமாக மொத்தம் 12 பேர்கள் இருந்துள்ளனர். இணை விமானியின் தவறான காலநிலை கணிப்பால் நிகழ்ந்த இவ்வானூர்தி விபத்தில், பணியாளர்கள் மூவரும், பயணிகள் 12 பேர்களும் (பயணித்த அனைவரும்) கொல்லப்பட்டனர்.\n"}
{"id": "313714", "url": "https://ta.wikipedia.org/wiki?curid=313714", "title": "கிர்நார்", "text": "கிர்நார்\n\nகிர்நார் மலை அல்லது ரைவத மலை (Girnar or Revatak Pravata) , இந்திய மாநிலமான குஜராத்தின் ஜூனாகாத் மாவட்டத்தின் தலைமையிடமான ஜூனாகத் நகரத்திலிருந்து நான்கு கிலோ மீட்டர் தொலைவில் உள்ளது. பௌத்தர்களும், இந்துக்களும் மற்றும் சமணர்களும் கிர்நார் மலையைப் புனித தலமாக கருதுகின்றனர்.3661 அடி உயரம் கொண்ட கிர்நார் மலை 8,000 படிகளுடன் கூடியது. \n\nமகாதேவர் கோயில் கொண்ட கிர்நார் மலை, இமயமலையை விட மிகப்பழமையானது. இம்மலைகளில் பல தீர்த்தங்கரர்களின் கோயில்கள் உள்ளது. \n\nSection::::தொன்ம வரலாறு.\nதத்தாத்ரேயர் கிர்நார் மலைப் பகுதிகளில் தங்கி வாழ்ந்தாக இந்துக்கள் கருதுகின்றனர். 22வது சமண சமய தீர்த்தங்கரான நேமிநாதர் கிர்நார் மலையில் முக்தி அடைந்தவர். தாமோதரன் கிர்நார் மலையின் அதிபதியாகப் போற்றப்படுவதால், இம்மலைய வைணவர்களும் புனிதமாக கருதுகின்றனர். தொன்ம காலத்தில் இம்மலையை ரைவத மலை என்று அழைத்தனர். தத்தாத்ரேயர் இம்மலையில் பலகாலம் தங்கியிருந்தாக கருதப்படுகிறது.\n\nகிர்நார் மலைக் குகையில் முசுகுந்த சக்கரவர்த்தி நீண்ட கால துயில் கொண்டிருகையில், கிருட்டிணனைத் துரத்திக் கொல்ல வந்த காலயவனன் எனும் அரக்கன், குகையில் உறங்கிக் கொண்டிருந்த முசுகுந்தனை கிருஷ்ணன் என நினத்து எழுப்பியதால், முசுகுந்தனின் கண் பார்வை பட்டவுடன் காலயவனன் எரிந்து சாம்பலானான். பின்னர் கிருஷ்ணரின் அறிவுரைப் படி முசுகுந்தன் பத்ரிநாத்திற்குச் சென்று தவமிருந்து வீடுபேறு பெற்றார்.\n\nSection::::மலைக் கோயில்கள்.\n3666 அடி உயரமும், 4, 000 படிக்கட்டுகளும் கொண்ட கிர்நார் மலையில் பல இடங்களில் சமண தீர்த்தங்கரகளின் கோயில்கள், மகாதேவர் கோயில், கோர்க்கநாதர் மற்றும் தத்தாத்ரேயர் கோயிலும் உள்ளது.\nகுஜராத் மாநிலத்தின் மிக உயரந்த மலையான கிர்நார் மலையின் ஐந்து கொடுமுடியின் கீழ் 866 இந்து மற்றும் சமணர் கோயில்கள் பரவி உள்ளது.\nSection::::திருவிழாக்களும் பண்டிகைகளும்.\nசமணர்களுக்கு கிர்நார் மலையை வலம் வருதல் முக்கிய விரதமாக உள்ளது. இந்துகளுக்கு மகா சிவராத்திரி விரதமாக உள்ளது.\n\nSection::::அசோகரின் கல்வெட்டுகள்.\nஅசோகரின் 14 கல்வெட்டுகளில், மூன்று கல்வெட்டுகள் ஜூனாகத்திலும் ஒரு கல்வெட்டு கிர்நார் மலையிலும் காணப்படுகிறது.\n\nSection::::போக்குவரத்து வசதிகள்.\nSection::::பேருந்து.\nகிர்நார் மலை, அகமதாபாத்திலிருந்து 327 கிலோ மீட்டரும், ராஜ்கோட்டிலிருந்து 102 கிலோ மீட்டரும், போர்பந்தரிலிருந்து 113 கிலோ மீட்டர் தொலைவிலும் உள்ளது. சிற்றுந்து மற்றும் பேருந்துகளே சிறந்த பயணச் சாதனம் ஆகும்.\n\nSection::::தொடருந்து.\nஅகமதாபாத் மற்றும் ராஜ்கோட் நகரங்கங்களிலிருந்து வேராவல் செல்லும் தொடருந்துகள் மூலம் ஜூனாகத் நகரத்தில் இறங்கி பின்னர் கிர்நார் மலையை அடையலாம்.\n\n\n"}
{"id": "313716", "url": "https://ta.wikipedia.org/wiki?curid=313716", "title": "ஆங்க் (எகிப்தியச் சின்னம்)", "text": "ஆங்க் (எகிப்தியச் சின்னம்)\n\nஆங்க் (\"ankh\", or ; U+2625 ☥ அல்லது U+132F9 𓋹) ), பண்டைய எகிப்து மரபில் காணப்படும் படுகைதளக் குறியீடாகும். இது உயிரின் மூச்சு (\"breath of life\") , நைலின் சாவி (\"the key of the Nile\"), அன்சாட்டா குரூசு (\"crux ansata\", இலத்தீன மொழியில் \"கைப்பிடியுள்ள சிலுவை\" எனவும் அறியப்படுகின்றது. எகிப்தி படுகைதளக் குறியீட்டில் அயின்-நுன்-எத் ஆகியமெய்யெழுத்துக்களை அடக்கியுள்ள இதற்குப் பொருள் \"உயிர்\" என்பதாகும். \n\nஇந்த வரியுரு உயிரின் தத்துவத்தை காட்டுகின்றது. எகிப்திய கடவுளர்கள் இதனை அதன் கண்ணி கொண்டு வைத்திருப்பதாக சித்தரிக்கப்பட்டுள்ளனர்; சில நேரங்களில் தங்கள் கைகள் மார்பின் குறுக்கே அணைத்திருக்க ஒவ்வொரு கையிலும் அங்க் உள்ளவாறு சித்தரிக்கப்பட்டுள்ளனர். இது எகிப்திய மெய்யியலின் ஒவ்வொரு கடவுளின் கையிலோ அருகிலோ காட்டப்பட்டுள்ளது. எனவே இது துவக்க கால சமயப் பன்முகத்தின் சின்னமாக பரவலாக அறியப்படுகின்றது. அனைத்துப் பிரிவினரும் அழிவில்லா உயிரை நம்பினர். இந்தத் தத்துவமே 1960களின் புது யுக இயக்கத்தின் சின்னமாக ஏற்க காரணமாயிற்று. \n\nஇந்தச் சின்னம் எகிப்தில் மிகவும் பரவலாக இருந்துள்ளது என்பதற்கு சான்றாக மெசொப்பொத்தேமியா, பெர்சியா வரையிலான அகழ்வாய்வுகளில் கண்டெடுக்கப்பட்டுள்ளது. விவிலிய அரசர் எசக்கியாவின் அரசச்சின்னமாகவும் இருந்துள்ளது.\n"}
{"id": "313719", "url": "https://ta.wikipedia.org/wiki?curid=313719", "title": "ஆர். பாலசுப்பிரமணியம்", "text": "ஆர். பாலசுப்பிரமணியம்\n\nஆர். பாலசுப்பிரமணியம் (\"R. Balasubramaniam\") தமிழ் நாடக, திரைப்பட நடிகராவார். இவர் 1930கள் முதல் பல தமிழ்த் திரைப்படங்களில் நடித்துள்ளார்.\n\nSection::::வாழ்க்கைச் சுருக்கம்.\nபாலசுப்பிரமணியம் தமிழ்நாடு, சுவாமிமலையில் பிறந்தவர். தஞ்சாவூர் உயர்நிலைப் பள்ளியில் படிப்பை முடித்து, கும்பகோணத்தில் ஆசிரியராகப் பணியாற்றினார். ஆசிரியப் பணியுடன் கும்பகோணத்தில் அப்போது புகழ்பெற்றிருந்த வாணி விலாச சபையின் நாடகங்களில் நடித்துக் கொண்டிருந்தார். ஆரம்பத்தில் பெண் வேடங்களில் கதாநாயகியாக நடித்துப் புகழ் பெற்றார். பட்டாபிராம சாத்திரியார் இராமாயணத்தை பகுதி பகுதியாக நாடகமாக்கி நடத்தி வந்த போது பாலசுப்பிரமணியம் சீதையாக நடித்து வந்தார். ஏ. ராஜகோபால் செட்டியார் இராமனாக நடித்து வந்தார். சில காலத்திலேயே பாலசுப்பிரமணியம் கம்சன், இராவணன் போன்ற வேறு வேடங்களிலும் நடித்து பாராட்டுகளைப் பெற்றார்.\n\nபாலசுப்பிரமணியத்தின் நாடகத்தைப் பார்த்த சிறீராமுலு நாயுடு துகாராம் (1938) திரைப்படத்தில் மும்பாஜியாக நடிக்க அவரை ஒப்பந்தம் செய்தார். முசிரி சுப்பிரமணிய ஐயர் இதில் முக்கிய பாத்திரத்தில் நடித்திருந்தார். இப்படத்தில் பாலசுப்பிரமணியம் இராகமாலிகையில் ஒரு பாடலும் பாடினார். இதன் பின்னர் சீதா ஜனனம், ரம்பையின் காதல், வேதாள உலகம், மனோன்மணி உள்ளிட்ட பல திரைப்படங்களில் நடித்தார். இறுதியாக 1964 இல் வெளிவந்த கர்ணன் திரைப்படத்திலும், பின்னர் 1971 இல் வெளிவந்த ஆதிபராசக்தி திரைப்படத்திலும் நடித்திருக்கிறார்.\n\nஆர். பாலசுப்பிரமணியம் ராஜசூயம் (1942) திரைப்படத்திற்கு கதை, வசனம் எழுதி, நடித்திருந்தார்.\n\n"}
{"id": "313730", "url": "https://ta.wikipedia.org/wiki?curid=313730", "title": "பிரிடினியம் குளோரோகுரோமேட்டு", "text": "பிரிடினியம் குளோரோகுரோமேட்டு\n\nபிரிடினியம் குளோரோகுரோமேட்டு \"(Pyridinium chlorochromate)\" [CHNH][CrOCl] என்ற வாய்ப்பாட்டைக் கொண்டுள்ள மஞ்சள்- ஆரஞ்சு நிறத்திலுள்ள ஓர் உப்பாகும். கரிம வேதியியல் தொகுப்பு வினைகளில், குறிப்பாக ஆல்ககால்களை கார்பனைல்களாக ஆக்சிசனேற்றம் செய்யும் வினைகளில் இச்சேர்மம் ஒரு வினையாக்கியாகப் பயன்படுகிறது. இச்சேர்மத்துடன் தொடர்புடைய பல்வேறு சேர்மங்கள் இதே வேதிப்பண்புகளுடன் அறியப்பட்டுள்ளன. பிரிடினியம் குளோரோகுரோமேட்டு பரவலாகப் பயன்படுத்தப்படாவிட்டாலும், ஆல்ககால்களை ஆல்டிகைடுகள் அல்லது கீட்டோன்களாக ஆக்சிசனேற்றம் செய்யும் வினைகளுக்கான வினையூக்கியாக தெரிவு செய்யப்படுகிறது. இவ்வினைக்கு பிற வினையாக்கிகள் பரவலாக தேர்வு செய்யப்படுவதில்லை\n\nSection::::கட்டமைப்பும் தயாரிப்பும்.\nபிரிடினியம் நேர்மின் அயனியும் [C5H5NH]+ நான்முக அமைப்பிலான குளோரோகுரோமேட்டு எதிர்மின் அயனியும், பிரிடினியம் குளோரோகுரோமேட்டு சேர்மத்தில் பகுதிப்பொருட்களாக உள்ளன. இதனுடன் தொடர்புடைய 1-பியூட்டைல்பிரிடினியம் குளோரோகுரோமேட்டு போன்ற உப்புகளும் அறியப்பட்டுள்ளன.\nவணிகமுறையிலும் கிடைக்கும் இச்சேர்மம் தற்செயலாக கண்டறியப்பட்டது. குளிர்ந்த குரோமியம் மூவாக்சைடும், அடர் ஐதரோகுளோரிக் அமிலமும் சேர்ந்த கரைசலில் பிரிடின் சேர்க்கும் வழிமுறையில் இவ்வினையாக்கி தயாரிக்கப்படுகிறது :.\n\nமேற்கண்ட தயாரிப்பு முறையில் குரோமைல் குளோரைடு (CrO2Cl2) உருவாவதற்கும் வாய்ப்பு இருப்பதால் இதன் அளவைக் குறைப்பதற்கு மாற்று வழிமுறை கடைபிடிக்கப்படுகிறது. அதாவது குளிர்ந்த பிரிடினும் அடர் ஐதரோகுளோரிக் அமிலமும் சேர்ந்த கரைசலில் திண்மநிலையிலுள்ள குரோமியம் மூவாக்சைடு கலக்கிக் கொண்டே சேர்க்கப்படுகிறது .\n\nSection::::பயன்கள்.\nSection::::ஆல்ககால்களின் ஆக்சிசனேற்றம்.\nபிரிடினியம் குளோரோகுரோமேட்டு ஓர் ஆக்சிசனேற்றியாகப் பயன்படுகிறது. குறிப்பாக முதனிலை மற்றும் இரண்டாம்நிலை ஆல்ககால்களை முறையே ஆல்டிகைடுகளாகவும் கீட்டோன்களாகவும் மாற்றுவதற்கு இது பெரிதும் பயனாகிறது என்பது ஒரு நிறுவப்பட்ட உண்மையாகும். ஆக்சிசனேற்றத்தின் போது எப்போதாவது கார்பாக்சிலிக் அமிலத்தை உருவாக்கும் தொடர்புடைய யோனெசு வினையாக்கியில் இருந்து இவ்வினையாக்கி வேறுபட்டதாகும். குறிப்பாக பிரிடினியம் குளோரோகுரோமேட்டு ஆக்சிசனேற்றம் என்பது இருகுளோரோமீத்தேனிலுள்ள பிரிடினியம் குளோரோகுரோமேட்டு தொங்கலுடன் ஓர் ஆல்ககாலைச் சேர்க்கும் வினையைக் குறிக்கும் . பொதுவாக இவ்வினை,\n\nஉதாரணம்: முத்தெர்பீன் லூப்பியால், லூப்பினோனாக : மாறும் ஆக்சிசனேற்ற வினை.\n\nSection::::பிற பயன்கள்.\nமூவிணைய ஆல்ககால்களுடன் சேர்ந்து குரோமேட்டு எசுத்தர்களை இது உருவாக்குகிறது. [3,3]-சிக்மாநகர்வு வினை மூலமாக பிரிடினியம் குளோரோகுரோமேட்டு சமபகுதியங்களாக மாற்றமடைகிறது. பொதுவான ஆக்சிசனேற்றிகள் பயன்படுத்தப்பட்டால் வழக்கமாக நீரிறக்க வினையே நிகழும். ஏனெனில் மூவினைய ஆல்ககால்களை நேரடியாக ஆக்சிசனேற்றம் செய்ய முடிவதில்லை.\nபொருத்தமான சில நிறைவுறா ஆல்ககால்களையும் ஆல்டிகைடுகளையும் வளையயெக்சனோன்களாகவும் பிரிடினியம் குளோரோகுரோமேட்டு மாற்றுகிறது. இவ்வழிமுறை நேர்மின்னேற்ற வளையமாக்கல் ஆக்சிசனேற்றம் என்றழைக்கப்படுகிறது. உதாரணம்: (−)-சிட்ரோநெல்லாலில் இருந்து புலிகோன் தயாரித்தல்.\nஇவை தவிர ஈரைதரோபியூரான்களை, பியூரனோன்களாக மாற்றும் அல்லைலிக் ஆக்சிசனேற்ற வினைகளிலும் பிரிடினியம் குளோரோகுரோமேட்டு பயன்படுகிறது.\n\nSection::::பாதுகாப்பு.\nபிரிடினியம் குளோரோகுரோமேட்டு நச்சுத்தன்மை கொண்டது என்பதே இதைப் பயன்படுத்துவதில் உள்ள ஒரே குறைபாடு ஆகும்.\n\n"}
{"id": "313744", "url": "https://ta.wikipedia.org/wiki?curid=313744", "title": "மாஜுலி", "text": "மாஜுலி\n\nமாஜுலி (ஒலிப்பு: ˈmʌʤʊlɪ) (அசாமியம்:\"মাজুলী\"}}, ஆங்கிலம்:\"Majuli\")\nஎன்பது உலகின் மிகப்பெரிய ஆற்றுத் தீவாகும். இந்த தீவு இந்தியாவின் அசாம் மாநிலத்தில் அமைந்துள்ளது. பிரம்மபுத்திரா ஆற்றினால் நாலாபுறமும் சூழப்பட்ட இந்த நிலப்பகுதி 352 சதுர கி.மீ பரப்பளவு கொண்டது. அசாம் அரசு மாஜுலி பகுதியை மாவட்டமாக தரமுயர்த்தியுள்ளது. இதனையடுத்து இந்தியாவின் முதல் தீவு மாவட்டமாக மாஜுலி உதயமானது.\nஅசம் தலைநகரான குவாஹாட்டியில் இருந்து சுமார் 350 கி.மீ தொலைவில் உள்ளது. இந்த தீவில் சுமார் 144 கிராமங்கள் உள்ளன. இங்கு கிட்டத்தட்ட 1,50,000 மக்கள் வாழ்கின்றனர்.\n\nSection::::சுற்றுலா.\nயோர்ஹாட்டில் இருந்து சுமார் 20 கி.மீ தொலைவில் உள்ளது. இங்குள்ள பறவைகளைக் காணவும், பழங்குடியினரின் கைவினைப் பொருட்களை வாங்கவும், தீவினை சுற்றிப்பார்க்கவும் சுற்றுலாப் பயணிகள் வருகின்றனர்.\n\nSection::::அரசியல்.\nஇந்த மாவட்டம் மாஜுலி சட்டமன்றத் தொகுதிக்கும் லக்கிம்பூர் மக்களவைத் தொகுதிக்கும் உட்பட்டது.\n"}
{"id": "313763", "url": "https://ta.wikipedia.org/wiki?curid=313763", "title": "முதலாம் ருத்திரதாமன்", "text": "முதலாம் ருத்திரதாமன்\n\nமுதலாம் ருத்திரதாமன் (ஆட்சிக் காலம்:130–150), மேற்கு இந்தியாவை ஆண்ட மகா சத்திரபதி ஆவார். இவர் சகர்கள் இனத்தை சேர்ந்த மேற்கு சத்ரபதி பேரரசர் சஸ்தானவின் பேரன் ஆவார்.சாதவாகனப் பேரரசின் வீழ்ச்சிக்கு முதலாம் ருத்திரதாமன் காரணமானார்.\n\nSection::::வரலாறு.\nசக குலத்தைச் சேர்ந்த முதலாம் ருத்தரதாமன், தன்னை மகா சத்திரபதியாக அறிவித்துக் கொண்டு, பரத கண்டத்தின் மேற்கு பகுதிகளை கி பி130–150 முடிய ஆண்டவர். இவர் ஒரு இந்துப் பெண்ணை திருமணம் செய்து கொண்டு, தானும் இந்து சமயத்தவராக மாறியவர்.\n\nSection::::சாதவாகனர்களின் மீதான வெற்றி.\nமுதலாம் ருத்திரதாமன் சாதவாகனர்களுடன் திருமண உறவுகள் கொண்டிருந்தான். தன் மருமகனான வசிஷ்டிபுத்திர சதகர்ணிக்கு திருமணப் பரிசாக, அபராந்தா எனும் நிலப்பரப்பை வழங்கினான்.\n\nருத்திரதாமன் தற்கால அரியானாவின் யௌதேயர்களை வென்றதாக கிர்நார் மலைக் கல்வெட்டுகள் கூறுகிறது.\n\nSection::::வீழ்ச்சி.\nபோர்க் குணம் கொண்ட யௌதேயர்களாலும், நாகர் இனத்தவர்களாலும், ருத்தரதாமனின் பேரரசு வீழ்ச்சி காணத் தொடங்கியது.\n\n\n\n"}
{"id": "313765", "url": "https://ta.wikipedia.org/wiki?curid=313765", "title": "ராச்மா", "text": "ராச்மா\n\nராச்மா (\"Kidney bean\") இப்பருப்பு பொதுவாக பீன்சு வகையைச் சார்ந்த உணவுப்பொருள் ஆகும். இதன் வடிவம் சிறுநீரகம் போல் இருப்பதால் இதற்கு இப்பெயர் வந்திருக்கலாம் என்று கூறப்படுகிறது. அட்சுக் பீன்சுவிலிருந்து வேறுபடுத்தப்பார்ப்பது கொஞ்சம் கடினம். இப்பயறு சிகப்பும் பழுப்பு நிறமும் கலந்து காணப்படுகிறது. வட இந்தியப்பகுதிகளில் அதிகமாக உணவாக எடுத்துக்கொள்ளப்படுகிறது.\n\nSection::::ஊட்டசத்து.\nஇதில் பொட்டாசியம், மக்னீசியம், கனிமச்சத்து, நார்ச்சத்து, இரும்புச்சத்து, சோடியம், உயிர்ச்சத்து பி6 மற்றும் புரதம் போன்ற சத்துக்கள் காணப்படுகிறது. மேலும் இதில் மிகுதியாகக் காணப்படும் ஃபோலேட் என்ற சத்தானது ஹோமோசிஸ்டீனைக் குறைத்து இதய நோயைத் தடுக்கிறது.\n"}
{"id": "313775", "url": "https://ta.wikipedia.org/wiki?curid=313775", "title": "பிரேந்திர இலாக்ரா", "text": "பிரேந்திர இலாக்ரா\n\nபிரேந்திர இலாக்ரா \"(Birendra Lakra)\" (பிறப்பு: 3 பிப்ரவரி 1990) ஓர் இந்தியத் தொழில்முறை வளைதடிபந்தாட்ட வீரர் ஆவார். இவர் இலண்டனில் நடந்த 2012 ஒலிம்பிக் விளையாட்டுகளில் இந்தியா சார்பில் வளைதடிபந்தாட்டக் குழுவில் கலந்துகொண்டார். இவரது அண்ணன் பிமல் இந்தியா சார்பில் நடுக்கள ஆட்டக்காரராக விளையாடினார். இவரது தங்கை அசுந்தா இலாக்ரா இந்திய மகளிர் வளைதடிபந்தாட்டக் குழுவில் விளையாடித் தலைமையும் ஏற்றார்.\n\nSection::::இளமை.\nஇவர் ஜார்க்காண்டு மாநிலத்தில் சிம்தேகா மாவட்டத்தில் 1990 பிப்ரவரி 3 இல் பிறந்தார். இவர் குரூக்கியரில் ஓரவான் இனக்குழுவில் பிறந்தார். இவரது குடும்பம் ஒடிசா அருகில் உள்ள ஜார்க்காண்டு மாநிலத்தில் நோங்கடா எனும் ஊரில் வாழ்ந்தது.\n\nSection::::இந்திய வளைதடிப்பந்தாட்டக் குழு.\nஇந்திய வளைதடிப்பந்தாட்டக் குழுவின் தொடக்க ஏலத்தில் இராஞ்சி குழுமம் இலாக்ராவை 41,000 அமெரிக்க டாலருக்கு எடுத்தது. இவரது அடிப்படைக் கோரல் மதிப்பு 9,250 அமெரிக்க டாலராகும்.\n\n"}
{"id": "313780", "url": "https://ta.wikipedia.org/wiki?curid=313780", "title": "பருந்து கடற்படை வானூர்தி தளம்", "text": "பருந்து கடற்படை வானூர்தி தளம்\n\nபருந்து கடற்படை வானூர்தி தளம் (INS Parundu) என்பது தமிழ்நாட்டின், இராமநாதபுரம் மாவட்டம், சேர்வைகாரன் ஊரணி ஊருக்கருகே அமைந்துள்ள ஒரு இந்திய கடற்படை விமான நிலையம் ஆகும். இது இந்திய கடற்படையின் கிழக்கு கடற்படை கட்டளையின் கீழ் செயல்படுகிறது.\n\nSection::::வரலாறு.\nஇராமநாதபுரம் மாவட்டத்தில் இதற்கு முன்னர் பொதுப் பயன்பாட்டில் இருந்த வானூர்தி நிலையமாகும். பின்னர் இது கைவிடப்பட்ட நிலையில், இலங்கையில் ஈழப்போர் தொடங்கிய நிலையில் பாக்கு நீரிணையைக் கண்காணிக்க இந்தியக் கடற்படையின் வசதிக்காக இங்கு உரிய வசதிகள் 1982 இல் ஏற்படுத்தப்பட்டன.\n\nஇங்கு முழுமையான வசதிகள் ஏற்படுத்தப்பட்டு 1985 சூன் 9 ஆம் தேதி கடற்படை வசம் முழுமையாக ஒப்படைக்கப்பட்டது. துவக்கத்தில்\" ஐஎன்எஸ் ராஜாளி இரண்டு\" என அழைக்கப்பட்டது.\n\n2009 மார்ச்சு 26 இல், இதன் பெயர் மாற்றப்பட்டு, பருந்து என்னும் தமிழ்ச் சொல்லை இணைத்து ஐஎன்எஸ் பருந்து என பெயர்மாற்றப்பட்டது. இதில் உள்ள வசதிகள் பெரிய விமானங்களை இயக்குவதற்கு ஏதுவாக மேம்படுத்தப்பட்டுள்ளது. இது இந்திய கடற்படையால் தென்கிழக்கு வங்காள விரிகுடா, வட இந்தியப் பெருங்கடல், மன்னார் வளைகுடா, பாக்கு நீரிணை ஆகிய பகுதிகளைக் கண்காணிக்கப் பயன்படுத்தப்படுகிறது.\n\nSection::::அலகுகள்.\nஐஎன்எஸ் பருந்தின் முதன்மை அலகுகள் அடிப்படையில் கடற்படை விமான படைப்பிரிவுகளின் (INAS) எச்ஏஎல் சேடக் உலங்கு, ஐலாண்டர், டோரின்னர் டோ 228 உளவுபார்க்கும் விமானங்கள் பயன்படுத்தப்படுகின்றன.\n\nஓடுபாதை மேம்படுத்தப்பட்டு, இந்த கடற்படை விமான நிலையத்தில் இருந்து வானூர்திகள் வலம்வரவும் செயல்படவும் வசதிகள் செய்யப்பட்டுள்ளது. இங்கு INAS 344, IAi ஹெரான், IAI சேர்ச்சர், Mk II ஆகியவகை வானூர்திகள் வலம்வரவும் இயக்கவும் ஐஎன்எஸ் பருந்துவில் நிலைத்திருக்கின்றன.\n"}
{"id": "313790", "url": "https://ta.wikipedia.org/wiki?curid=313790", "title": "கலினன் வைரம்", "text": "கலினன் வைரம்\n\nகலினன் வைரம் (\"Cullinan Diamond\") என்பது ஒரு பெரிய வைரம் ஆகும். எடையுடைய இது தென் ஆபிரிக்காவின் கலினன் வைரச் சுரங்கத்தில் 26 சனவரி 1905 இல் கண்டு பிடிக்கப்பட்டது. அச்சுரங்கத்தின் தலைமையாளர் தோமஸ் கலினன் என்பவரின் பெயரிலிருந்து இவ் வைரத்தின் பெயர் அமைந்தது.\n\n"}
{"id": "313791", "url": "https://ta.wikipedia.org/wiki?curid=313791", "title": "மேற்கத்திய எயார் எக்சுபிரசு வானூர்தி 7", "text": "மேற்கத்திய எயார் எக்சுபிரசு வானூர்தி 7\n\nமேற்கத்திய எயார் எக்சுபிரசு வானூர்தி 7 (\"Western Air Express Flight 7\") எனும் இது, 1937-ஆம் ஆண்டு, சனவரி 12-ஆம் நாளன்று, அட்டவணைப்படுத்தப்பட்ட உள்நாட்டு பயணிகள் வானூர்தி ஒன்று, அமெரிக்காவின் யூட்டா மாநிலத்தின் தலைநகரான சால்ட் லேக் நகரிலிருந்து, அந்நாட்டின் மற்றொரு மாநிலமான கலிபோர்னியாவிலுள்ள 'புர்பாங்க்' (\"Burbank\") எனும் நகருக்கு மேற்கொண்ட பறப்பின்போது, நிலப்பரப்புக்கு கட்டுப்படுத்தப்பட்ட வானூர்தியின் (\"Controlled flight into terrain\") காரணமாக, கலிபோர்னியாவிலுள்ள \"நியூஹால்\" (\"Newhall\") என்னுமிடத்தின் அருகே விழுந்து நொறுங்கி விபத்துக்குள்ளானது. இரட்டை இயந்திரம் பொருத்தப்பட்டிருந்த போயிங் 247D, (பதிவு NC13315) வானூர்தி, (காலை 11:00 மணியளவில்) சற்று காலத்திற்கெல்லாம் செயலிழந்தது. அச்சம்பவத்தின் போது வானூர்திக் குழுவில் 3 பேர்களும், பயணிகள் 10 பேர்களும் (மொத்தம் 13 பேர்கள்) பயணத்தை மேற்கொண்டிருந்தனர். பாதகமான வானிலையின் சூழ்நிலையில் நிகழ்ந்த இவ்விபத்தில், வானூர்தி சேவைப் பணியாளர் ஒருவரும், பயணிகளில் நால்வரும் மாண்டுபோக, குழுவில் இருவரும், பயணிகள் 6 பேரும் காயங்களுடன் மீண்டனர். \"மேற்கத்திய ஏர்லைன்ஸ்\" (\"Western Airlines\") நிறுவனம் இயக்கிய இந்த \"போயிங் 247D\" வானூர்தி விபத்தில், சர்வதேசப் புகழ்பெற்ற சாகசக்காரரும், மற்றும் திரைப்பட தயாரிப்பாளருமான, \"மார்ட்டின் அண்டு ஓசா ஜான்சன்\" (\"Martin and Osa Johnson (1884, அக்டோபர் 9 – 1937, சனவரி 13\") என்பவர் இறந்தது குறிப்பிடத்தக்கது.\n"}
{"id": "313792", "url": "https://ta.wikipedia.org/wiki?curid=313792", "title": "பொன் விழா வைரம்", "text": "பொன் விழா வைரம்\n\nபொன் விழா வைரம் (\"Golden Jubilee Diamond\") என்பது உலகிலுள்ள பெரிய வெட்டப்பட்ட, பட்டை முக வைரம் ஆகும். இது 545.67 காரட் (109.13 கி) எடையுடையது. இது கலினன் I ஐ விட 15.37 காரட்களினால் (3.07 கி) அதிக எடை கொண்டது. பொன் விழா வைரம் கலினன் வைரம் கண்டுபிடிக்கப்பட்ட (1905) பிரீமியர் சுரங்கத்தில் கண்டுபிடிக்கப்பட்டது.\n"}
{"id": "313797", "url": "https://ta.wikipedia.org/wiki?curid=313797", "title": "மாதுரி தேவி", "text": "மாதுரி தேவி\n\nமாதுரி தேவி (பிறப்பு: ஆகத்து 1927) தமிழ்த் திரைப்பட நடிகையாவார். 1940கள்-50களில் பல திரைப்படங்களில் இவர் நடித்துள்ளார்.\n\nSection::::வாழ்க்கைக் குறிப்பு.\nமாதுரிதேவி சென்னை, ராயபுரத்தில் கிறித்தவக் குடும்பம் ஒன்றில் சூசை முதலியார் என்பவருக்கு ஏழாவது குழந்தையாகப் பிறந்தார். இவரது இயற்பெயர் கிளாரா. வீட்டில் சந்திரா என்ற செல்லப்பெயருடன் அழைக்கப்பட்டார். ராயபுரம் செயின்ட் அந்தோனீசு உயர்பள்ளியில் கல்வி கற்றார். பள்ளியில் படிக்கும் போதே திரைப்படங்களில் அதிக ஆர்வம் காட்டினார். திரைப்படப் பாடல்களைப் பாடுவது அவரது முக்கிய பொழுதுபோக்காக இருந்தது. இவரது ஆர்வத்தைக் கண்ட கோசலம் என்பவர் மாதுரிதேவியின் பெற்றோரின் சம்மதத்துடன் தனது சியாம்சுந்தர் என்ற படத்தில் நடிக்க ஒப்பந்தம் செய்தார். ஆனாலும் கடைசி நேரத்தில் பெற்றோர் மறுப்புத் தெரிவித்ததால் இப்படத்தில் அவரால் நடிக்க முடியவில்லை. மாதுரி தேவி தனது பள்ளிப்படிப்பை இடையிலேயே நிறுத்தி விட்டு, யானை வைத்தி என்பவரிடம் ஆறு மாத காலத்திற்கு கருநாடக இசைப் பயிற்சி பெற்றுக் கொண்டார். பின்னர் சங்கரலிங்க நாடார் என்பவரிடத்தில் இரண்டு ஆண்டுகளும், என். சி. வசந்தகோகிலத்திடம் ஆறு மாதங்களும் முறையாக இசைப் பயிற்சி பெற்றார்.\n\nSection::::திரைப்படங்களில் நடிப்பு.\nமாதுரி தேவி நடித்த முதல் படம் பாண்டுரங்கன் என்பதாகும். இது 1939 இல் வெளிவந்தது. டி. ஏ. மதுரம் இதில் கதாநாயகியாக நடித்திருந்தார். இந்திராணி என்ற வேடத்தில் மாதுரி தேவி நடித்திருந்தார். தொடர்ந்து வாயாடி (1940) திரைப்படத்தில் டி. ஆர். ராமச்சந்திரனுடன் இணைந்து சந்தானலட்சுமி என்ற கதாநாயகி வேடத்தில் நடித்தார். இதற்குப் பின்னர் இவரைப் படங்களில் நடிக்க தந்தை அனுமதிக்கவில்லை. ஒரு முறை திருமழிசை ஆழ்வார் நாடகம் பார்க்க பெற்றோருடன் சென்றிருந்த போது மாதுரி தேவியைக் கண்ட டி. வி. சாரி என்பவர் பெற்றோருடன் வாதாடி தனது ஸ்ரீ லட்சுமி விஜயம் என்ற தனது படத்தில், நடிக்க ஒப்பந்தம் பெற்றுக் கொண்டார். இப்படத்தில் அமுதா, குமுதா என்ற இரட்டை வேடத்தில் மாதுரி தேவி நடித்தார், இப்படத்தில் கதாநாயகனாக பி. எஸ். கோவிந்தன் நடித்தார். தொடர்ந்து மாடர்ன் தியேட்டர்சின் டி. ஆர். சுந்தரம் தனது ஆயிரம் தலை வாங்கிய அபூர்வ சிந்தாமணி (1947) படத்தில் இவரை நடிக்க வைத்தார். மோகினி (1948) திரைப்படத்தில் மோகினி வேடத்தில் டி. எஸ். பாலையாவுடன் இணைந்து நடித்தார். இப்படத்தில் இவர் \"ஆடு பேயே\" என்ற பாடலுக்கு மோகினி ஆட்டம் ஆடி ரசிகர்களைக் கவர்ந்தார். அடுத்து கன்னியின் காதலி படத்தில் ஆதித்தன், கலைமணி, சந்திரிகா ஆகிய மூன்று வேடங்களில் நடித்தார். இதற்குப் பின்னர் பொன்முடி (1950) திரைப்படத்தில் பி. வி. நரசிம்மபாரதியுடன் இணைந்து இவர் நடித்த நெருங்கிய காதற்காட்சிகள் அக்காலத்து இரசிகர்களுக்கு அதிர்ச்சியளிப்பதாக இருந்தன.\n\nSection::::குடும்பம்.\nமாதுரி தேவி அவரது தந்தையின் வங்காள நண்பரின் மகனும், சென்னையில் பணியாற்றிக் கொண்டிருந்தவருமான சாந்திலால் முகர்ஜி என்பவரை 1944 மார்ச் 2 இல் திருமணம் புரிந்து கொண்டார். முகர்ஜி மாதுரி தேவி நடித்த ரோஹிணி (1953) என்ற படத்தைத் தயாரித்தார். அத்துடன் மாதுரி தேவியின் தயாரிப்பில் வெளியான மாலா ஒரு மங்கல விளக்கு (1959) என்ற படத்தை இயக்கியிருந்தார்.\n\n"}
{"id": "313806", "url": "https://ta.wikipedia.org/wiki?curid=313806", "title": "பொட்டாசியம் மூவாக்சோகுளோரோகுரோமேட்டு", "text": "பொட்டாசியம் மூவாக்சோகுளோரோகுரோமேட்டு\n\nபொட்டாசியம் மூவாக்சோகுளோரோகுரோமேட்டு \"(Potassium trioxochlorochromate)\" என்பது KCrOCl என்ற மூலக்கூற்று வாய்ப்பாட்டு கொண்ட ஒரு வேதிச் சேர்மம் ஆகும். பொட்டாசியம் குளோரோகுரோமேட்டு, பெலிகாட் உப்பு என்ற பெயர்களாலும் இச்சேர்மம் அழைக்கப்படுகிறது. யூகின் மெல்ச்சியர் பெலிகாட் இவ்வுப்பை கண்டறிந்தார்.\n\nகுளோரோகுரோமிக் அமிலத்தினுடைய பொட்டாசியம் உப்பே பெலிகாட் உப்பு எனப்படுகிறது. (குரோமிக் அமிலத்தில் இருக்கும் ஒரு OH தொகுதியை நீக்கி குளோரின் அணு இடம்பெற்றுள்ளது). மேலும், குரோமிக் அமிலத்திற்கும் குரோமைல் குளோரைடுக்கும் இடைப்பட்ட நிலைச் சேர்மமாக பெலிகாட் உப்பைக் கருதலாம்.\nகாற்றில் நிலைப்புத்தன்மையுடன் காணப்படும் பெலிகாட் உப்பு தண்ணீரில் கரைகிறது. உயர் வெப்பநிலையில் பெலிகாட் உப்பு நீராற்பகுப்பு அடைந்து குரோமிக் ஆக்சைடைக் கொடுக்கிறது.\n\nபொட்டாசியம் இருகுரோமேட்டு, ஐதரோகுளோரிக் அமிலம் மற்றும் தண்ணீர் ஆகியனவற்றைச் சேர்த்து ஆரஞ்சு-சிவப்பு நிறத்திலுள்ள பொட்டாசியம் குளோரோகுரோமேட்டு தயாரிக்கப்படுகிறது.\nஅமிலம் ஒன்றின் முன்னிலையில் பென்சைல் ஆல்ககாலை, பெலிகாட் உப்பு ஆக்சிசனேற்றம் செய்கிறது.\n2002 ஆம் ஆண்டில் பெலிகாட் உப்பின் கட்டமைப்பு மறுவுறுதி செய்யப்பட்டது. \n\n(18-கிரௌன்-6)பொட்டாசியம் குளோரோகுரோமேட்டு (1,4,7,10,13,16-எக்சாக்சாசைக்ளோக்டாடெக்கேன்-k6O)பொட்டாசியம் குளோரோகுரோமேட்டு) அல்லது CrClO3 என்பது K+ நேர்மின் அயனியைக் கொண்ட ஒரு படிக அமைப்பு ஆகும்.\n\nSection::::முன்பாதுகாப்பு.\nபொட்டாசியம் குளோரோகுரோமேட்டு ஒரு நச்சுப் பொருளாகும். இதை உட்கொள்ள நேர்ந்தால் நஞ்சால் உடல் பாதிக்கப்படுவதோடு சிறுநீரகம்சிறுநீரகமும் பாதிக்கப்படும். தோலின் மீது பட நேர்ந்தால் கண் எரிச்சல், ஒவ்வாமை மற்றும் புண் உண்டாதல் முதலியன நிகழும். சூடாக்கும் போது அல்லது அமிலத்துடன் சேர்க்கும் பொழுது நச்சுத்தன்மை மிகுந்த குளோரின் வாயுவை வெளியிடுகிறது.\n"}
{"id": "313808", "url": "https://ta.wikipedia.org/wiki?curid=313808", "title": "அமெரிக்க பொன் புட்பராகம்", "text": "அமெரிக்க பொன் புட்பராகம்\n\nஅமெரிக்க பொன் புட்பராகம் (\"American Golden Topaz\") என்பது ஒரு 172-பட்டை முக புட்பராகம் ஆகும். எடையுள்ள இது உலகின் பெரிய வெட்டப்பட்ட மஞ்சள் புட்பராகமும் உலகிலுள்ள பட்டைதீட்டப்பட்ட பெரிய இரத்தினக்கற்களில் ஒன்றும் ஆகும். பிரேசிலின் மினாஸ் ஜெரைசு கிடைக்கப்பட்ட இதனை, 11.8 கி (26 ப) எடையிலிருந்து வெட்டியெடுத்தனர். இது வாசிங்டன், டி. சி.யில் உள்ள இயற்கை வரலாற்றுக்கான தேசிய அருங்காட்சியகத்தில் காட்சிப்படுத்தப்பட்டுள்ளது.\n"}
{"id": "313810", "url": "https://ta.wikipedia.org/wiki?curid=313810", "title": "தன்சானைற்று", "text": "தன்சானைற்று\n\nதன்சானைற்று (\"Tanzanite\") என்பது நீல/ஊதா வகை கனிமம் ஆகும். இது தென் தன்சானியாவில் 1967 இல் கிளிமஞ்சாரோ மலைக்கு அண்மித்த நகரில் கண்டு பிடிக்கப்பட்டது. தன்சானைற்று மலிவான இரத்தினக்கலாக பயன்படுத்தப்படுகிறது. ஆயினும் செயற்கையான சூடுபடுத்தலுக்கு உட்படுத்தப்பட்டு, விலைமதிப்புள்ள நீலக்கல்லுக்கு மாற்றாக பயன்படுத்தப்படுகிறது. இயற்கையான தன்சானைற்று மிகவும் குறைவாகக் கிடைக்கிறது. அத்துடன் இது மெரிரானி குன்றுகளில் மட்டுமே கிடைக்கிறது.\n\n"}
{"id": "313813", "url": "https://ta.wikipedia.org/wiki?curid=313813", "title": "செரெண்டிப்பைற்று", "text": "செரெண்டிப்பைற்று\n\nசெரெண்டிப்பைற்று (\"Serendibite\") என்பது மிகவும் அரிதான கனிமமும் இரத்தினமும் ஆகும். இது முதன்முதலாக 1902 இல் இலங்கையில் கண்டுபிடிக்கப்பட்டது. இதனால் இதற்கு இலங்கையின் பண்டைய அரபு மொழிப் பெயரான செரெண்டிப் என்ற பெயர் சூட்டப்பட்டது. இது அரிதான இரத்தினக்கற்களில் ஒன்றாகக் கருதப்படுகிறது.\n"}
{"id": "313814", "url": "https://ta.wikipedia.org/wiki?curid=313814", "title": "மஸ்கிராவைற்று", "text": "மஸ்கிராவைற்று\n\nமஸ்கிராவைற்று (\"Musgravite\", Be(Mg, Fe, Zn)AlO) என்பது ஒரு இரத்தினக்கல் ஆகும். இது ஆத்திரேலியாவின் மஸ்கிரேவ் மலைத்தொடர்களில் கண்டுபிடிக்கப்பட்டதால் மஸ்கிராவைற்று என்ற பெயரைப் பெற்றது. இது இடாபைற்று குடும்பத்தைச் சேர்ந்ததாகும். இதன் கடினம் 8 முதல் 8.5 மோவின் அளவுகோல் ஆகும்.\n"}
{"id": "313815", "url": "https://ta.wikipedia.org/wiki?curid=313815", "title": "தாம்பரம் விமானப்படை நிலையம்", "text": "தாம்பரம் விமானப்படை நிலையம்\n\nதாம்பரம் விமானப்படை நிலையம் (Tambaram Air Force Station) என்பது தமிழ்நாட்டில் சென்னை, தாம்பரத்தில் அமைந்துள்ள இந்திய வான்படைக்குச் சொந்தமான வான்படைத் தளமாகும். இந்த வான்படைத் தளம் விமானிகளுக்கு பயிற்சி அளிக்கப் பயன்படுத்தப்படுகிறது.\n\nஇந்த நிலையத்தில் வான்படை படையணியினருக்காக உள்ள வான்படைப் பள்ளியில் 2015 காலகட்டத்தில் 15 பைலேடஸ் பிசி 7, எம்.கே II போன்றவற்றின் மூலமாக பயிற்றுனர்களால் அடிப்படை பயிற்சிகள் அளிக்கப்படுகின்றன. பிசி-7 , கிரண் எம்.கே I, எம்கே II போன்றவை பிற பயிற்சி வானூர்திகள் ஆகும். மற்றும் எச்ஏஎல் சீட்டா, மற்றும் எச்ஏஎல் சேடக் உலங்கு வானூர்தி, ஏஎன்-32 போன்றவையும் இங்கு உள்ளன. இந்தியக் கடற்படையின் உலங்கு வானூர்திகள் கூட இந்த விமானத் தளத்தில் இருந்து இயக்கப்பட்டு வருகின்றன.\n"}
{"id": "313823", "url": "https://ta.wikipedia.org/wiki?curid=313823", "title": "திருவாலவாயுடையார் திருவிளையாடற் புராணம்", "text": "திருவாலவாயுடையார் திருவிளையாடற் புராணம்\n\nதிருவாலவாயுடையார் திருவிளையாடற் புராணம் என்பது பெரும்பெற்றப்புலியூர் நம்பி என்பவரால் எழுதப்பெற்ற சைவ சமய நூலாகும். இந்நூல் திருவிளையாடல் புராணத்துக்கு முன்பு தோன்றியது எனக் கருதப்படுகிறது. \n\nSection::::வேறு பெயர்கள்.\nஇந்நூலை திருவாலவாயுடையார் திருவிளையாடல் என்றும் அழைப்பர். இந்நூல் காலத்தால் முந்தயது என்பதால் பழைய திருவிளையாடல் என்றும், வேம்பத்தூரார் திருவிளையாடல் என்றும் அழைக்கப்படுகிறது. \nஇந்நூலின் ஆசிரியர் பெரும்பெற்றப் புலியூர் நம்பியின் காலம் பதிமூன்றாம் நூற்றாண்டாக கருதப்படுகிறது. இவர் கிபி 1228ஆம் ஆண்டு இந்நூலை இயற்றி பாண்டிய அரசனிடம் இறையில் நிலம், பல்லக்கு போன்றவைகளைப் பெற்றுள்ளார். \n\nSection::::அச்சில்.\nதிருவாலவாயுடையார் திருவிளையாடல் புராணம் எனும் இந்நூலை அச்சல் 1906ஆம் ஆண்டு உ. வே. சாமிநாதன் ஐயர் கொண்டு வந்துள்ளார். அதன் பிறகு 1927 மற்றும் 1972 ஆகிய இரு பதிப்புகள் வந்திருக்கின்றன. \n\nஇந்நூல் உத்தரமகாபுராணம் எனும் வடமொழி நூலான சாரசமுச்சயம் எனும் பிரிவிலிருந்து மொழிபெயர்த்து எழுதப்பட்டதாகும். இதனை ஓதரிய எனும் செய்யுளினஅ மூலமாகவும், \"அம் பதுமத்தார்\" எனும் நூற்சிறப்பு பாயிரச் செய்யுள் மூலம் அறிந்து கொண்டதாக உ.வே.சா குறிப்படுள்ளார். இந்நூல் 1753 செய்யுள்களைக் கொண்டதாகும்.\n"}
{"id": "313826", "url": "https://ta.wikipedia.org/wiki?curid=313826", "title": "திருவிளையாடற் புராண படலங்களின் பட்டியல்", "text": "திருவிளையாடற் புராண படலங்களின் பட்டியல்\n\nபரஞ்சோதி முனிவர் இயற்றிய திருவிளையாடற் புராண நூலில் சிவபெருமானின் 64 திருவிளையாடல்களும் தனித்தனிப் படலங்களாக விளக்கப்பட்டுள்ளன.\n"}
{"id": "313827", "url": "https://ta.wikipedia.org/wiki?curid=313827", "title": "கடம்பவன புராணம்", "text": "கடம்பவன புராணம்\n\nகடம்பவன புராணம் என்பது வீமநாத பண்டிதர் எழுதிய சைவ நூலாகும். இந்நூலில் மதுரை மீனாட்சி சுந்தரேசுவரர் சிவாலயத்தின் இறைவன் செய்த திருவிளையாடல்கள் தொகுப்பப் பட்டுள்ளன. \n\nகடம்பவனமாக இருந்த மதுரை இந்திரன் சீர்படுத்தி கோயில் அமைத்தான் என்பது புராணமாகும். கடம்பவன புராணத்தில் லீலா சங்கிரக அத்தியாயம் என்பதில் மதுரைத் திருவிளையாடல்கள் அனைத்தும் பாடப்பட்டுள்ளன.\n"}
{"id": "313828", "url": "https://ta.wikipedia.org/wiki?curid=313828", "title": "வீமநாத பண்டிதர்", "text": "வீமநாத பண்டிதர்\n\nவீமநாத பண்டிதர் என்பவர் கடம்பவன புராணம் எனும் சைவ நூலின் ஆசிரியர் ஆவார். இவர் கிபி 20ம் நூற்றாண்டு காலத்தினை சேர்ந்தவர்.\n\nகடம்பம் எனும் மரங்கள் அதிகம் இருந்த வனப்பகுதியான தற்போதைய மதுரைப் பற்றி கடம்பவன புராணத்தில் வீமநாத பண்டிதர் பாடியுள்ளார். இந்நூலில் மதுரை சொக்கநாதர் அருளிய 64 திருவிளையாடல்கள் இடம்பெற்றுள்ளன.\n"}
{"id": "313830", "url": "https://ta.wikipedia.org/wiki?curid=313830", "title": "உத்தரமகாபுராணம்", "text": "உத்தரமகாபுராணம்\n\nஉத்தரமகாபுராணம் என்பது வடமொழி சைவ நூலாகும். இந்நூலில் சாரசமுச்சயம் எனும் பகுதியில் சிவபெருமானின் 64 கதைகள் குறிப்பட்டுள்ளன. இவற்றினை தமிழில் திருவாலவாயுடையார் திருவிளையாடற் புராணம் என்ற பெயரில் பெரும்பெற்றப்புலியூர் நம்பி மொழிப்பெயர்த்தார். \n"}
{"id": "313833", "url": "https://ta.wikipedia.org/wiki?curid=313833", "title": "வடசென்னை அனல்மின் நிலையம்", "text": "வடசென்னை அனல்மின் நிலையம்\n\nவடசென்னை அனல்மின் நிலையம் சென்னையில் இருந்து 25 கிலோமீட்டர் (16 மைல்) தொலைவில் அமைந்துள்ள மின் நிலையம் ஆகும்.தமிழ்நாட்டில் அமைந்துள்ள முக்கிய மின் நிலையங்களில் ஒன்றான இதன் மொத்த உற்பத்தி திறன் 1830 மெகாவாட்டு ஆகும்.\n\nSection::::வரலாறு.\nவடசென்னை அனல்மின் நிலையம் 1994ஆம் ஆண்டு திருவள்ளூர் மாவட்டத்தில் நிறுவப்பட்டது. எண்ணூர் அனல்மின் நிலையத்திற்கு நிலக்கரி இறக்குமதிக்கு பயன்பட்ட எண்ணூர் துறைமுகம் அருகில் இருந்ததே இம்மின்னிலையம் இங்கு அமைக்கபட முக்கிய காரணம் ஆகும். இந்நிலையம் துணை நுகர்வு மட்டுப்படுத்துதல் மற்றும் உற்பத்தி மேம்படுத்துதல் ஆகியனவற்றிற்கு பல விருதுகளை பெற்றுள்ளது. இந்நிலையத்திற்கு தேவையான நிலக்கரி எண்ணூர் துறைமுகத்திலிருந்து கொண்டுவரப்படுகிறது. அண்மையில் இந்நிலையத்திற்கு ஒரு நிலையகம் (Stator) கடல் வழியாக வாங்கி எடுத்துவரப்பட்டது. அண்மைக்காலங்களில் நிலக்கரி தட்டுப்பாட்டால் இந்நிலையத்தை இயக்க நிலக்கரி வெளிமாநிலங்களில் இருந்து இறக்குமதி செய்யப்படுகிறது. .\n\n\n"}
{"id": "313836", "url": "https://ta.wikipedia.org/wiki?curid=313836", "title": "கிளி மூக்கு கோழி", "text": "கிளி மூக்கு கோழி\n\nகிளி மூக்கு கோழிகள் அல்லது விசிறிவால் சேவல் என்பவை இவை தமிழகத்துக்கே உரித்தான கோழி இனமாக கருதப்படுகிறது. என்றாலும், இது அசில் நாட்டுக் கோழியின் கலப்பினம் என்பதே கால்நடை நிபுணர்களின் கருத்து. இந்தச் சேவல்கள் கம்பீரத் தோற்றத்துடன் மூர்க்கமானவையாகக் கருதப்படுகின்றன. இவை பெரும்பாலும் சேவல் சண்டைக்காகவும், அழகுக்காகவும் வளர்க்கப்படுகின்றன. கோவை, பொள்ளாச்சி, நாமக்கல், திண்டுக்கல், உடுமலைப்பேட்டை ஆகிய பகுதிகளில் இந்த வகை சேவல்கள் அதிகமாக வளர்க்கப்படுகின்றன.\nSection::::பெயரியல்.\nஇந்தக் கோழி இனங்களில் கிளியைப் போன்ற அலகினைக் கொண்டதால் கிளி மூக்கு சேவல் என்றும், இவற்றுக்கு மயிலைப் போல நீண்ட வால்கள் இருப்பதால் இதை 'விசிறிவால் சேவல்' என்றும், திண்டுக்கல் போன்ற பகுதிகளில் 'கிளிமூக்கு விசிறிவால் சேவல்' என்றும் அழைக்கின்றனர். \nஇந்த இனங்களை மற்றக் கோழிகளைக் காட்டிலும் அதிக எடை கொண்டதால், இயல்பான இனப்பெருக்கம் நிகழ்வது கடினமாக உள்ளது. எனவே இனப்பெருக்கத்தில் கைமிதியாடுதல் போன்ற வழிமுறைகளை வளர்ப்பாளர்கள் கையாளுகிறார்கள். \n\nஆரோக்கியமான கிளிமூக்குச் சேவல் ஒன்றின் உடல் எடை சுமார் 10 கிலோ. இதன் சராசரி உயரம் 2 அடி. இந்த வகைச் சேவல்களின் சராசரி வாழ்நாள் 5 முதல் 7 ஆண்டுகள். இவற்றின் விலை ரூ.15 ஆயிரம் முதல் ரூ.1 லட்சம்வரை உள்ளன. கிளி மூக்கு கோழிகளின் குஞ்சுகள் அதிக விலைக்கு விற்பனை வாய்ப்பினைக் கொண்டுள்ளன. \n\nநிறத்தை அடிப்படையாகக்கொண்டு இவை கறுப்பு மயில், செங்கறுப்பு, செவலை, செங்கீரி, சாம்பல் பூதி, கொக்கு வெள்ளை, பொன்ரம் என்று பெயரிடப்படுகிறன.\n"}
{"id": "313844", "url": "https://ta.wikipedia.org/wiki?curid=313844", "title": "பவநாத்", "text": "பவநாத்\n\nபவநாத் (Bhavnath) இந்தியாவின் மாநிலமான குஜராத்தின் ஜூனாகாத் மாவட்டத்தின் தலைமையிடமான ஜூனாகத் நகரத்தின் அருகே கிர்நார் மலையின் அடிவாரத்தில் அமைந்த சிறு கிராமம் ஆகும். \n\nSection::::வரலாறு.\nகிர்நார் மலை அடிவாரத்தில் உள்ள பவநாத் கிராமத்தில் மகாதேவர் கோயில் உள்ளது. பவநாத்தில் உள்ள கிர்நார் மலையில் அசோகர் கல்வெட்டுக்கள் உள்ளது.\n\nSection::::விழாக்கள்.\nஇந்து மற்றும் சமணர்களுக்கு புனிதமான பவநாத் கிராமத்தில், ஆண்டு தோறும், மகா சிவராத்திரியும் கிர்நார் கிரிவலம் விழாவும் சிறப்பாகக் கொண்டாடப்படுகின்றன. \n\nமாசி மாத மகா சிவராத்திரி ஒட்டி ஐந்து நாட்கள் நடைபெறும் விழாவின் போது இராஜஸ்தானின் மேவார், குஜராத்தின் கட்ச், உத்திரப் பிரதேசத்தின் அயோத்தி மற்றும் மதுரா பகுதிகளிலிருந்து ஆயிரக்கணக்கான பக்தர்களும் நாகா சாதுக்களும் இங்கு வருகின்றனர். \n\nகிரிவலம் நிகழ்வின் போது தத்தாத்ரேயர் ஐந்து நாட்கள் பவநாத் கிராமத்தில் தங்கியிருப்பார் என இந்துக்கள் கருதுகிறார்கள்.\n\n"}
{"id": "313847", "url": "https://ta.wikipedia.org/wiki?curid=313847", "title": "சந்தீப் சிங்", "text": "சந்தீப் சிங்\n\nசந்தீப் சிங் \"(Sandeep Singh)\" (பிறப்பு: 27 பிப்ரவரி 1986) ஓர் இந்தியத் தொழில்முறை வளைதடிபந்தாட்ட வீரர் ஆவார்.இவர் இந்திய ஆடவர் தேசிய வளைதடிபந்தாட்டக் குழுவின் முன்னாள் தலைவரும் ஆவார். இவர் குழுவில் முழுபிற்காப்பளராகவும் இழுத்துப் பிடிப்பில் மூலைத் தண்டவகைச் சிறப்பு வல்லுனராகவும் விளங்குகிறார். இவர் அரியானா காவல்துறையில் இணைகண்காணிப்பாளராக உள்ளார்.\n\nSection::::இளமை.\nஇவர் அரியானா மாநில, குருசேத்திரம் மாவட்டத்தில் சாகாபாது பேரூரில் குர்சரண் சிங் சைனிக்கும் தல்ஜித் கௌர் சைனிக்கும் பிறந்தார். இவரது அண்ணன் பிக்ரமஜீத் ச்ங்கும் ஓர் வளைதடிபந்தாட்ட வீரர் ஆவார். பின்னவர் இந்திய எண்ணெய் நிறுவனம் சார்பில் விளையாடுகிறார்.\n\n\n\n"}
{"id": "313851", "url": "https://ta.wikipedia.org/wiki?curid=313851", "title": "கரவட நூல்", "text": "கரவட நூல்\n\nகரவட நூல் என்பது திருட்டினைப் பற்றிய நூலாகும். இந்நூலை கருணீசுதர் என்பவர் இயற்றியிருந்தார். இந்நூல் திருடர்களை கண்டுபிடிக்க காவலர்களுக்கு உதவும் பொருட்டு எழுதப்பட்டிருந்தது. இந்நூலில் திருடுவதற்குரிய வழிகளைப் பற்றி விவரிக்கப்பட்டுள்ளது. \n\nஇந்நூலைப் பற்றிய விவரங்கள் மதுரைக் காஞ்சி உரையில் உள்ளன.\n"}
{"id": "313853", "url": "https://ta.wikipedia.org/wiki?curid=313853", "title": "சித்தராரூடம்", "text": "சித்தராரூடம்\n\nசித்தராரூடம் என்பது விஷக்கடி வைத்தியத்திற்கு எழுதப்பெற்ற நூலாகும். சிந்து வடிவில் இருக்கும் இந்நூலின் ஆசிரியர் பெயர் தெரியவில்லை. \n\nஓலைச் சுவடியாக இருந்த இந்த நூலை 1999ஆம் ஆண்டு மன்று பதிப்பகம் இந்த நூலை வெளியிட்டது. திருமதி லீலா இரணேஷ்பரன் கணினி வடிவமாக்கினார். \n\nஇந்நூலில் 87 பாடல்கள் இடம்பெற்றுள்ளன. \n"}
{"id": "313854", "url": "https://ta.wikipedia.org/wiki?curid=313854", "title": "இக்நேசு திர்கி", "text": "இக்நேசு திர்கி\n\nஇக்நேசு திர்கி \"(Ignacious Tirkey)\" ஓர் இந்திய வளைதடிபந்தாட்ட வீரர் ஆவார். இவர் களத்தில் முழு பிற்காப்பு இருப்பில் ஆடுகிறார். இவர் இந்தியத் தேசிய ஆடவர் வளைதடிபந்தாட்டக் குழுவின் தலைவராக இருந்துள்ளார்.\n\nஇவர் இந்தியப் படைத்துறையில் சென்னை பொறியியல் குழுவில் அலுவலராக உள்ளார். இப்போது இவர் தளபதியாக உள்ளார்.\n\nSection::::இளமை.\nஇவரது தம்பியான பிரபோது திர்கியும் இந்தியா சார்பில் வளைதடிபந்தாட்டத்தில் கலந்துகொள்கிறார். இவர் உரூர்கெலாவில் உள்ள பன்போசு விளையாட்டு விடுதியில் பயிற்சி பெற்றவர். இங்கு தான் இவரை இந்தியப் படைத்துறை தேர்வு செய்து பணியில் சேர்த்துக்கொண்டது.\n\n"}
{"id": "313855", "url": "https://ta.wikipedia.org/wiki?curid=313855", "title": "பிளாக் தண்டர் (பூங்கா)", "text": "பிளாக் தண்டர் (பூங்கா)\n\nபிளாக் தண்டர் (Black Thunder) என்பது தமிழ்நாட்டில், நீலகிரிக்கு அருகில் மேட்டுப்பாளையத்தில் அவினாசி சாலையில் அமைந்துள்ள நீர் விளையாட்டுப் பூங்கா ஆகும். இது கோயமுத்தூரில் இருந்து வடக்கில் 40 கிமீ தொலைவில் உள்ளது. பரப்பளவில் 49 விளையாட்டுக்களுடன் அமைந்துள்ளது. அவ்விளையாட்டுகளில் மலை சறுக்கு, வன ஆற்றுச் சவாரி போன்றவை குறிப்பிடத்தக்க அம்சங்களாகும். இந்த பூங்காவில் ஒரு உணவகமும் செயல்பட்டு வருகிறது. இதில் நுழைவுக்கட்டணம் ஒரு நபருக்கு வயது வந்தவர்களுக்கு 690/-, குழந்தைகளுக்கு (3 முதல் 10 வயது) 590/-, பள்ளி மாணவர்களுக்கு 390/-, கல்லூரி மாணவர்களுக்கு 490/- ஆகும்.\n"}
{"id": "313858", "url": "https://ta.wikipedia.org/wiki?curid=313858", "title": "கோவைக் கொண்டாட்டம்", "text": "கோவைக் கொண்டாட்டம்\n\nகோவைக் கொண்டாட்டம் (Kovai Kondattam) என்பது தமிழ்நாட்டின் கோயமுத்தூரின் பேரூரில் உள்ள ஒரு பொழுது போக்குப் பூங்கா ஆகும். இந்தப் பூங்காவில் தண்ணீர் நடனம், அலை குளம், மோது கார்கள், மலை ஏற்றம், காணொளிக் கூடம் போன்ற பொழுதுபோக்கு வசதிகள் உள்ளன. பூங்கா நிர்வாகத்தால் பிறந்த நாள், திருமணம், ஆண்டு நிறைவு கொண்டாட்டம் போன்ற விழாக் கொண்டாட்டங்களுக்கு வசதிகள் செய்யப்படுகிறது. இங்கு நேரடி நிகழ்ச்சிகள் நடத்த ஒரு அரங்கு உள்ளது. இந்த பொழுதுபோக்குப் பூங்காவை நடிகர் விஜய் திறந்து வைத்தார்.\n"}
{"id": "313859", "url": "https://ta.wikipedia.org/wiki?curid=313859", "title": "மகாராஜா பொழுது போக்குப் பூங்கா", "text": "மகாராஜா பொழுது போக்குப் பூங்கா\n\nமகாராஜா பொழுது போக்குப் பூங்கா (Maharaja Theme Park) என்பது தமிழ்நாட்டின், கோயம்புத்தூரில் உள்ள ஒரு ஒரு கேளிக்கை பூங்கா ஆகும். இந்தப் பூங்காவில் திரைப்படத் திரைகள் உள்ளன.\n\nஇது பொதுமக்கள் பயன்பாட்டுக்காக 2006 ஏப்ரல் மாதம் தமிழ்த் திரைப்பட நடிகர் சூர்யாவால் திறந்துவைக்கப்பட்டது.\n"}
{"id": "313860", "url": "https://ta.wikipedia.org/wiki?curid=313860", "title": "டேஷ் இன் ஸ்பிளாஸ்", "text": "டேஷ் இன் ஸ்பிளாஸ்\n\nடேஷ் இன் ஸ்பிளாஸ் (Dash N Splash) என்பது தமிழ்நாட்டில் சென்னையில் உள்ள தண்ணீர் விளையாட்டை மையமாகக் கொண்ட விளையாட்டுப் பூங்கா ஆகும். இந்தப் பூங்கா 1995 முதல் இயங்கிவருகிறது, இதுதான் சென்னையின் முதல் தண்ணீர் பொழுது போக்குப் பூங்கா ஆகும். சென்னை நகரின் வெப்பம், வியர்வை, தூசு ஆகியவற்றில் இருந்து விடுபட்டு, புத்துணர்வு பெறும்விதமாகத் தண்ணீர் பூங்கா திறக்கும் யோசனையின் பேரில் நடிகர் சூர்யாவால் இந்தப் பூங்கா திறக்கப்பட்டது. பூங்காவில் முழுமையாக முழு புத்துணர்ச்சியடையவும், தளர்வை நீக்கும் வகையில் தென்னை மரங்கள் வளர்க்கப்பட்டு உள்ளது. இந்தப் பூங்காவில் பெரியவர்கள், குழந்தைகள் மற்றும் மூத்த குடிமக்களுக்கு ஏற்ற வகையில் நீர் தேக்கங்கள் மற்றும் நீர் சரிவுகள் உள்ளன. இந்தப் பூங்கா தற்போது நிரந்தரமாக மூடப்பட்டுள்ளது.\n\nSection::::பூங்காபற்றி.\nடேஷ் இன் ஸ்பிளாஸ் பூங்காவின் பெரும்பகுதி மேவலூர் குப்பம் கிராமத்திற்கு உட்பட்டது. இதன் எண்ணற்ற நீர் விளையாட்டுகள், நீர் சரிவுகள் போன்றவை பார்வையாளர்களை கவரும் விதத்தில் இருந்தது. இங்குள்ள குறிப்பிடத்தக்க நீர் விளையாட்டுகள் அலை ஸ்லைடு, விழும் ஸ்லைடு மற்றும் சுழல் ஸ்லைடு போன்றவற்றுடன், நீச்சல் குளம், செயற்கை மழை, அனைத்து வயதினருக்குமான அருவி போன்றவையும் உள்ளன.\n\nSection::::இடம்.\nஇது பூந்தமல்லிக்கு அருகில் சென்னை- பெங்களூர் தேசிய நெடுஞ்சாலையில் (NH4) சென்னையில் இருந்து தொலைவில் உள்ளது. இது பரப்பளவில், மேலவாக்கம் கிராமத்தில் உள்ள தெலுங்கு கங்கைத் திட்டம் கால்வாய் மற்றும் சவீதா பொறியியல் கல்லூரிக்கு அருகில் உள்ளது. \n\nSection::::நேரம்.\nஆண்டு முழுவதும் காலை 10.00 மணிமுதல் மாலை கதிரவன் மறையும்வரை அனுமதி உண்டு. பூங்காவில் ஸ்லைடு சவாரி, சுழல் சவாரி, தடையற்ற வீழ்ச்சி, அலை ஸ்லைடு மற்றும் பல பொழுதுபோக்கு சவாரிகள் உள்ளன.\n"}
{"id": "313865", "url": "https://ta.wikipedia.org/wiki?curid=313865", "title": "உள்ளம் உணர் கலை", "text": "உள்ளம் உணர் கலை\n\nஉள்ளம் உணர் கலை (ஆங்கிலம்:Thought reading) என்பது எதிரிருக்கும் நபரின் மனதில் உள்ளதை அறிந்து கொள்ளும் கலையாகும். இந்த கலையில் சங்க கால தமிழர்கள் வல்லவர்களாக இருந்துள்ளார்கள். \n\nSection::::தமிழ் இலக்கியங்களில்.\nதிருவிளையாடல் புராணத்தில் தருமிக்குப் பொற்கிழியளித்த படலம் என்பதில் வங்கிய சூடமணி பாண்டியன் தன்னுடைய மனதில் இருக்கும் கேள்விக்கு விடை தருவோருக்கு பொற்கிழி தருவதாக முரசறைந்து தெரிவித்தான். இதனால் தான் என்ன மனதில் நினைக்கிறோம் என்பதை அறிந்து கொள்ளும் கலையை புலவர்கள் அறிந்துள்ளார்கள் என நாம் அறியலாம். \n"}
{"id": "313868", "url": "https://ta.wikipedia.org/wiki?curid=313868", "title": "மண் சுமந்த படலம்", "text": "மண் சுமந்த படலம்\n\nமண் சுமந்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 63வது படலமாகும். இப்படலம் பரி நரியாக்கிய படலம் என்பதன் தொடர்ச்சியாக அமைந்துள்ளது.\n\nSection::::சுருக்கம்.\nவைகை ஆற்றில் வெள்ளம் பெருக்கெடுத்து, அவ்வாறு பல கரைகளை உடைத்துக் கொண்டு பாய்ந்தது. வெள்ளப்பெருக்கை கட்டுப்படுத்த அரசன், ஊரில் இருக்கும் அனைவருக்கும் கரையை அடைக்கும் பணியை தந்தான். அதிகாரிகள் ஊரில் இருப்பவர்களுக்கு கரையின் அளவினை நிர்ணயம் செய்தார்கள்.\n\nஅந்த ஊரில் வந்தி எனும் மூதாட்டி வாழ்ந்து வந்தாள். அவர் பிட்டினை விற்று பிழைத்து வந்தார். வயது மூப்பின் காரணமாக கடுமையான கரையை அடைக்கும் பணியை செய்ய முடியவில்லை. அப்போது இறைவன் ஒரு சிறுவனாக வந்து தான் வந்திப் பாட்டிக்கு பதிலாக அடைப்பதாக ஒப்புக் கொண்டான். அதற்கு கூலியாக உடைந்த பிட்டினை தருவதாக வந்திப்பாட்டியும் ஒப்புக் கொண்டாள். \n\nசிறுவனாக வந்த இறைவன் மூதாட்டியிடம் பிட்டினை வாங்கி சாப்பிடுவதும், அது தீரும் வரை ஆடிப் பாடுவதுமாக இருந்தார். அதனால் வந்தி மூதாட்டிக்குறிய இடத்தில் மட்டும் கரை கட்டப்படாமல் இருந்தது. மேலதிகாரிகள் அதனை விசாரித்துக் கொண்டு இருக்கையில் அரசன் வந்தார். அவரிடம் மேலதிகாரிகள், கூலியைப் பெற்றுக் கொண்டு சிறுவன் வேலை செய்யவில்லை என புகார் செய்தனர். \n\nஅரசன் சிறுவனை அடித்ததும், அந்த அடி எல்லா உயிர்கள் மேலும் பட்டது. இறைவன் ஒரு கூடையில் மட்டும் மண் சுமந்து கரையை அடைக்க, அனைத்து கரைகளும் அடைக்கப்பெற்று வைகை நதி வெள்ளம் கட்டுக்குள் வந்தது. இறைவன் மறைந்தார். வந்தி மூதாட்டியை சிவகணங்கள் வந்து அழைத்துச் சென்றன. \n\n"}
{"id": "313871", "url": "https://ta.wikipedia.org/wiki?curid=313871", "title": "நான் மாடக்கூடலான படலம்", "text": "நான் மாடக்கூடலான படலம்\n\nநான் மாடக்கூடலான படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 19 ஆவது படலமாகும்.(செய்யுள் பத்திகள்: 1307- 1332) இப்படலம் வருணன் விட்ட கடலை வற்றச் செய்த படலம் என்பதன் தொடர்ச்சியாக அமைந்துள்ளது.\n\nSection::::சுருக்கம்.\nகடல் வற்றிப் போனது கண்டு கலங்கிய வருண தேவன், அடுத்தாக ஒன்பது மேகங்களை அனுப்பி மதுரை நகருள் மழையை பெய்யச் செய்தார். கடுமையான மழையால் பாதிக்கப்பட்ட மக்கள் தங்களை காக்க இறைவனிடம் வேண்டினர். சொக்கநாத பெருமான் தன்னுடைய சடாமுடியிலிருந்த நான்கு மேகங்களை அனுப்பி, மதுரை காக்க கட்டளையிட்டார். அந்த நான்கு மேகங்கள் மதுரைக்கு வந்து நான்கு மாடங்களிலும் நின்று வருணன் அனுப்பிய மேகங்களிலிருந்து மழை நீரை உறிஞ்சி மதுரையை சுற்றி பெய்யுமாறு செய்தன.\n\nவருணன் தன்னுடைய தவறை உணர்ந்து இந்திரனின் கட்டளையால் இவ்வாறு செய்தமையாக இறைவனிடம் வருந்தி வணங்கினான். இறைவன் வருணனின் வயிற்று வலியை தீர்த்து அனுப்பினார். \n\n"}
{"id": "313872", "url": "https://ta.wikipedia.org/wiki?curid=313872", "title": "எல்லாம் வல்ல சித்தரான படலம்", "text": "எல்லாம் வல்ல சித்தரான படலம்\n\nஎல்லாம் வல்ல சித்தரான படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 20 ஆவது படலமாகும்.(செய்யுள் பத்திகள்: 1333- 1356) இப்படலம் நான் மாடக்கூடலான படலம் என்பதன் தொடர்ச்சியாக அமைந்துள்ளது.\n\nSection::::சுருக்கம்.\nஇறைவன் அபிசேகப் பாண்டியனுக்கு முக்தி அளிக்க எண்ணி மதுரைக்கு எல்லாம் வல்ல சித்தராக உருமாறி வந்தார். காணும் மக்களிடம் தன்னுடைய சித்தால் பலவித அற்புதங்களை செய்தார். மண்ணை பொன்னாக்குதல், முதியவனை இளைஞனாக்குதல், இளைஞனை முதியவனாக்குதல், ஊனத்தினை குணம் செய்தல் என அற்புதங்கள் தொடர்ந்தன. மக்கள் மீனாட்சியம்மன் சொக்கநாதர் கோயிலில் இருக்கும் சித்தரை காண கூட்டம் கூட்டமாக வந்தனர். வந்தவர்கள் அனைவரும் சித்தரின் சித்தால் அதிசயித்துப் போயினர்.\n\nஎல்லாம் வல்ல சித்தரின் பெருமைகள் மன்னரின் கவனத்திற்கு சென்றன. அவர் மந்திரிகளை அனுப்பி எல்லாம் வல்ல சித்தரை அழைத்து வரும் படி கட்டளையிட்டார். ஆனால் எல்லாம் வல்ல சித்தரை மக்களே காண வேண்டும் என்றும், தான் அரசனை காண அங்கு வரமுடியாது என்றும் சித்தர் கூறிவிட்டார். அவருக்குத் துணையாக மக்களும் இருந்தார்கள். மன்னரிடம் இதனை தெரிவிக்க அமைச்சர்கள் சென்றார்கள். \n\n"}
{"id": "313874", "url": "https://ta.wikipedia.org/wiki?curid=313874", "title": "கல்லானைக்குக் கரும்பருத்திய படலம்", "text": "கல்லானைக்குக் கரும்பருத்திய படலம்\n\nகல் யானைக்கு கரும்பு தந்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 21 ஆவது படலமாகும். (செய்யுள் பத்திகள்: 1357- 1385) இப்படலம் எல்லாம் வல்ல சித்தரான படலம் என்பதன் தொடர்ச்சியாக அமைந்துள்ளது.\n\nSection::::சுருக்கம்.\nஇறைவன் அபிசேகப் பாண்டியனுக்கு முக்தி அளிக்க எண்ணி மதுரைக்கு எல்லாம் வல்ல சித்தராக உருமாறி வந்தார். மக்களுக்கு அவர் செய்யும் சித்துகளைக் கேள்வியுற்ற மன்னன் சித்தரை அழைத்துவர மந்திரிமார்களை அனுப்பினார். ஆனால் அரசனே தன்னை வந்து காண வேண்டும் என்று சித்தர் மந்திரிகளை திருப்பி அனுப்பிவிட்டார்.\n\nமந்திரிகளை வந்து சித்தர் கூறியதை தெரிவித்தும், அரசனே சித்தரைக் காண சென்றார். அங்கு கூடியிருந்த மக்கள் அரசனுக்கு வணக்கத்தினைத் தெரிவித்து விலகி நின்றனர். அரசன் ஏன் சித்துகளை மதுரையில் வாழும் மக்களிடம் செய்து காட்டுகின்றார்கள். தங்களுக்கு என்ன வேண்டும் என்று கேட்டான். அதற்கு சித்தர், தான் காசியிலிருந்து வருவதாகவும், தனக்கு ஒன்றும் தேவையில்லை என்றும், வேண்டுமானால் அரசன் வேண்டுவதைக் கேட்டுப் பெறலாம் என்றும் கூறினார். \n\nஅரசன் சித்தரைச் சோதிக்க அருகில் கரும்பு வைத்திருந்த ஒருவரிடம் வாங்கி, இக்கரும்பினை இந்திர விமானத்தை தாங்கும் கல்யானை உண்ணும் படி செய்ய வேண்டும் என்றார். அதனை ஏற்ற சித்தர் கல்யானையை பார்க்க அக்கல்யானைக்கு உயிர்வந்து மன்னன் தந்த கரும்பினை தின்றது. அத்துடன் மன்னன் அணிந்திருந்த முத்துமாலையை பிடுங்கி உண்டது. இதனால் அரசன் கோபம் கொள்ள, சித்தரை காவலர்கள் தாக்க வந்தார்கள். சித்தர் காவலர்களைப் பார்க்க அனைவரும் சிலையாக நின்றனர்.\n\nஅரசன் சித்தரிடம் மன்னிப்புக் கேட்டு, தனக்கு பிள்ளை வரம் வேண்டினான். அதை தந்த சித்தர் மறைந்தார். அபிஷேகப் பாண்டியனுக்கு விக்ரமன் என்ற ஆண்குழந்தை பிறந்து பல கலை கற்று சிறந்து விளங்கினான். அபிசேகப் பாண்டியன் மகனுக்கு பட்டாபிசேகம் செய்து முக்தி அடைந்தார். \n\n"}
{"id": "313875", "url": "https://ta.wikipedia.org/wiki?curid=313875", "title": "பாண்டியன் சுரம் தீர்த்த படலம்", "text": "பாண்டியன் சுரம் தீர்த்த படலம்\n\nபாண்டியன் சுரம் தீர்த்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் அறுபத்து இரண்டாவது படலமாகும்.\n\nஇப்படலத்தில் திருஞானசம்மந்தர், மதுரை பாண்டிய நாட்டின் அரசியான மங்கையர்கரசியாரின் அழைப்பை ஏற்று, சமண சமயத்தைச் சேர்ந்த கூன் பாண்டிய மன்னனை சைவ சமயத்திற்கு மாற்றம் செய்தல். இதனால் வெப்ப நோய் ஏற்பட்ட பாண்டிய மன்னனின் சுரத்தைத் தீா்ததால் இப்படலம் பாண்டியன் சுரம் தீா்த்த படலம் என்று அழைக்கப்பெறுகிறது.\n\n"}
{"id": "313876", "url": "https://ta.wikipedia.org/wiki?curid=313876", "title": "பரி நரியாக்கிய படலம்", "text": "பரி நரியாக்கிய படலம்\n\nபரி நரியாக்கிய படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் அறுபதாவது படலமாகும். இது நரி பரியாக்கிய படலம் என்பதற்கு அடுத்து வருவதாகும்.\n\nSection::::சுருக்கம்.\nமாணிக்கவாசரை அரசன் குதிரைகள் வாங்குவதற்கு பொருள் தந்து அனுப்பினார். ஆனால் மாணிக்கவாசகர் அப்பொருளை இறைவனுக்காக செலவிட்டார். இறைவன் குதிரைகள் வருமென கூறிமையால், அரசரிடமும் அவ்வாறே கூறிவிட்டார். ஆனால் நாட்கள் ஆனாலும், குதிரைகள் வரவில்லை. எனவே அரசன் மாணிக்கவாசகரை சிறையில் அடைத்தார்.\n\nஇறைவன் நரிகளை குதிரைகளாக்கி மன்னடம் தந்தான். மன்னன் அக்குதிரைகளை தன்னுடைய குதிரைகள் இருக்கும் இடத்தில் கட்டி வைக்க ஏற்பாடு செய்து, மாணிக்கவாசகரை விடுவித்தார். ஆனால் இரவில் குதிரைகளெல்லாம் நரிகளாக மாறி, மன்னனிடமிருந்த அனைத்து குதிரைகளையும் கொன்று தப்பி ஓடின.\n\nஇதனால் மன்னன் கோபம் கொண்டு மாணிக்கவாசருக்கு தண்டனை அளித்தார். மாணிக்கவாசகரை வைகையின் கரையில் பாறையில் கட்டினர், காவலர்கள், இறைவன் அருளால் வைகை பெருக்கெடுத்து காவலர்களை ஓடும் படி செய்து, மாணிக்கவாசகரை காத்தது. \n\n"}
{"id": "313877", "url": "https://ta.wikipedia.org/wiki?curid=313877", "title": "விருத்த குமார பாலரான படலம்", "text": "விருத்த குமார பாலரான படலம்\n\nவிருத்த குமார பாலரான படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 23வது படலமாகும். (செய்யுள் பத்திகள்: 1428 - 1460) இது யானை எய்த படலம் என்பதற்கு அடுத்து வருவதாகும்.\n\nSection::::சுருக்கம்.\nவிக்கரம பாண்டியர் ஆட்சியில் விருபாசர் சுபவிரதை தம்பதியினர் மதுரையில் வாழ்ந்தார்கள். அவர்கள் அந்தணர் குலத்தவர். இத்தம்பதிகளுக்கு இறைவன் அருளால் கவுரி என்ற பெண் குழந்தை பிறந்தது. சைவ சமயத்தில் பற்றுடன் இருந்த குழந்தை திருமண வயதிற்கு வந்தாள்.\n\nஅடியார்களுக்கு அன்னமிடுவதை வழக்கமாக கொண்டிருந்த குடும்பத்தினர் என்பதால், ஒரு நாள் வைணவ இளைஞன் ஒருவன் விருபாசர் இல்லத்திற்கு வந்து உணவு அருந்தினான். அவன் வைணவன் என்றாலும் விருபாசர் அவனிடம் அன்பு கொண்டு மகளை திருமணம் செய்து கொடுத்தார்.வைணவ இளைஞனின் குடும்பத்தினர் சைவ பெண்ணான கவுரியை ஏற்க வில்லை. கவுரி இள வயதிலேயே முக்தியை வேண்டி சிவபெருமானை வணங்கினார். \n\nகவுரியின் புகுந்த வீட்டினர், அவளை தனியறையில் அடைத்து வெளியே சென்ற நேரத்தில் அப்பூட்டுகளை உடைத்து அடியாராக வந்தார் சிவபெருமான். அவருக்கு மனதார உணவுகளைப் படைத்து அளித்தாள் கவுரி. அதனால் மனம் மகிழ்ந்த சிவபெருமான் தானே குழந்தையாக மாறினார். கவுரியின் புகுந்த வீட்டினர் அடைக்கப்பட்டிருந்த கதவுகள் திறந்து கிடைப்பதையும், கவுரி குழந்தையோடு இருப்பதையும் கண்டு கோபம் கொண்டனர்.\n\nகுழந்தை சிவபெருமானாக காட்சியளித்து கவுரிக்கு முக்தி அளித்தார். \n\n"}
{"id": "313879", "url": "https://ta.wikipedia.org/wiki?curid=313879", "title": "யானை எய்த படலம்", "text": "யானை எய்த படலம்\n\nயானை எய்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 22 ஆவது படலமாகும். (செய்யுள் பத்திகள்: 1386 - 1427) இப்படலம் கல் யானைக்கு கரும்பு தந்த படலம் என்பதன் தொடர்ச்சியாக அமைந்துள்ளது.\n\nSection::::சுருக்கம்.\nவிக்ரமப்பாண்டியன் காலத்தில் காஞ்சிபுரத்திலிருந்த ஒரு அரசன் பாண்டியனை போரில் தோற்கடிக்க முடியாமல் தவித்தான். அவன் சமணர்களை அழைத்து பாண்டியனின் சைவநீதியை அழிக்கவும், பாண்டியனை அழிக்கவும் யாகமொன்றை நடத்தும் படி கோரினான். சமணர்களும் கொடூர யாகம் ஒன்றை நடத்தினர். அதிலிருந்து கரிய நிறமுடைய அகோர யானை வெளிவந்தது. அது பாண்டிய தேசத்தினை அழிக்க வருவதை பாண்டியனுக்கும், மக்களும் செய்தி பரவியது.\n\nஅனைவரும் மதுரை சொக்கநாதரை வேண்டினர். சொக்கநாதர் அவர்களிடம் பதினாறு கால் மண்டபத்தினை கட்டும் படி கூறினார். மக்களும், மன்னனும் மண்டபம் கட்ட, அதிலிருந்து வேடர் வடிவில் சொக்கநாதர் அம்பு தொடுத்து யானையைக் கொன்றார்.\n\nயானை மலையாக மாறியது.\n\nஇவ்வாறு சமணர்கள் அனுப்பிய யானையானது மலையாக மாறி யானை மலை என்றும், சிவபெருமான் தொடுத்த அம்பு நரசிங்க அம்பு என விழுந்த இடத்தில் நரசிம்மர் கோயிலும் தற்போது உள்ளது. \n\n"}
{"id": "313881", "url": "https://ta.wikipedia.org/wiki?curid=313881", "title": "மாபாதகம் தீர்த்த படலம்", "text": "மாபாதகம் தீர்த்த படலம்\n\nமாபாதகம் தீர்த்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 26 ஆவது படலமாகும்.(செய்யுள் பத்திகள்: 1534 - 1574). இது பழியஞ்சின படலம் என்பதற்கு அடுத்து வருவதாகும். இந்த படலத்தில் கொடூரமாக தந்தையை கொன்று, தாயிடமிருந்து செல்வத்தையும், அணிகலன்களையும் தாசியிடம் கொடுக்கும் இளைஞன், நோயால் அவதியுற்று இறைவன் அடி சேருவதை குறிப்பிட்டுள்ளார்கள். இறைவன் நல்லவர்களுக்கு அருள்வதைப் போல தீயவர்களுக்கும் அருள்கிறான் என்ற கருத்தினை இப்படலம் வலியுறுத்துகிறது.\n\nSection::::சுருக்கம்.\nஅரசன் குலோத்துங்கன் ஆட்சி காலத்தில் ஓர் அந்தண இளைஞன் தன்னுடைய பெற்றோர்களை வதைத்து, தாசியிடம் பொருளை கொடுத்து இன்பமாக இருந்தான். பெரும் செல்வேந்தர்களாக இருந்த பெற்றோர்கள், மகனின் நடவெடிக்கையால் குடிசைக்கு வந்தார்கள். \n\nஅவனுடைய இச்செய்கை பிடிக்காமல் தடுத்த தந்தையை இளைஞன் கொன்றான். தாயிடமிருந்து அணிகளன்களைப் பெற்று தாசியிடம் கொடுத்தான். இதனால் அவனுக்கு கடுமையான நோய் உண்டானது. தன்னுடைய தவறுக்கு வருந்தி மதுரை சொக்கநாதர், மீனாட்சியம்மை கோயிலுக்கு வந்தான்.\n\nஇளைஞனின் நோயால் அவனுடைய உடல் மெலிந்து போனது. அவனைக் கண்டு இறக்கம் கொண்ட இறைவன் வேடர் வடிவத்தில் வந்து, இறைவனை வணங்கி துன்பம் நீக்க வழிகளை கூறினார். அதன் படியே அந்த இளைஞன் புதின குளத்தில் நீராடி இறைவனை வணங்கி நற்கதி பெற்றான்.\n\n"}
{"id": "313882", "url": "https://ta.wikipedia.org/wiki?curid=313882", "title": "பழியஞ்சின படலம்", "text": "பழியஞ்சின படலம்\n\nபழியஞ்சின படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 25ஆவது படலமாகும். (செய்யுள் பத்திகள்: 1490 - 1533). இது கால் மாறி ஆடிய படலம் என்பதற்கு அடுத்து வருவதாகும்.\n\nSection::::சுருக்கம்.\nகுலோத்துங்க பாண்டியனின் ஆட்சிக் காலத்தில் திருப்பத்தூர் எனும் ஊரைச் சேர்ந்த அந்தணர் குடும்பம் மதுரைக்கு வந்து கொண்டிருந்து. பயணக் களைப்பில் இருந்து விடுபட ஒரு மரத்தடியில் மனைவி இளைப்பாற, குழந்தை விளையாட கணவன் நீரைத் தேடி சென்றார். அப்போது அந்த மரத்திலிருந்த ஒரு அம்பு விழுந்து மனைவி இறந்தாள். அந்த அம்பு முன்னோர் காலத்தில் ஒரு வேடன் இட்டதாகும். குறிதவறி சென்று மரத்தில் சிக்கிய அம்பு இப்போது அந்தணனின் மனைவியைக் கொன்றது.\n\nஇதனையெல்லாம் அறியாது மரத்தின் மறுஇடத்தில் வேடன் ஒருவன் தங்கினான். நீர் கொண்டு வந்த அந்தணன் மனைவியை அம்பு தைத்து கொன்றிருப்பதை கண்டு அழுதான். யார் செய்திருப்பார் என காண்கையில் உறங்க்கொண்டிருந்த வேடன் தென்பட்டான். அவனிடம் மனைவியை கொன்றமைக்கா முறையிட, வேடன் தான் கொல்லவில்லை என வாதாடினான்.\n\nஅந்தணர் வேடனை அரண்மனைக்கு அழைத்து சென்றார். இருதரப்பு பேச்சையும் கேட்ட அரசன் அவர்களை ஒரு வாரம் கழித்து வரும்படி கூறிவிட்டு, சொக்கநாதரை தரிசித்து இக்கட்டான இந்த வழக்கில் இருந்து காக்குமாறு வேண்டினார். இறைவன் அருளால் இரு கிங்கனங்கள் பேசுவதையும். அவர்கள் அந்த அம்பினால் அந்தணன் மனைவி இறந்தமையும் தெரிவித்தமையை அறிந்து கொண்டான். தவறு செய்யாத அந்த வேடரை காத்து, அந்தணரில் துயரத்தில் பங்கெடுத்தான் அரசன்.\n\n"}
{"id": "313894", "url": "https://ta.wikipedia.org/wiki?curid=313894", "title": "கீரனைக் கரையேற்றிய படலம்", "text": "கீரனைக் கரையேற்றிய படலம்\n\nகீரனைக் கரையேற்றிய படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 53ஆவது படலமாகும். இப்படலம் தருமிக்குப் பொற்கிழியளித்த படலம் என்பதன் தொடர்ச்சியாக அமைந்துள்ளது. \n\nSection::::சுருக்கம்.\nசிவபெருமான் இறைவியின் கூந்தலுக்கு இயற்கையில் மணமில்லை என வாதாடிய நக்கீரரை நெற்றிக் கண்ணால் எரித்தார். அவரை மீண்டும் உயிரிப்பித்து சங்கத்திற்கு அழிக்க அரசனும், அவையினரும் சிவபெருமானிடம் வேண்டினர். அதனால் சிவபெருமான் பொற்றாமைக் குளத்திலிருந்து எழுந்து வர நக்கீரனை அழைத்தார். நக்கீரன் உயிர்பெற்று வந்தார். திருக்காளத்தியர் மீது நேரிசை வெண்பாவினால் கயிலை பாதி, காளத்தி பாதி எனும் அந்தாதியை பாடினார். இறைவனின் கோபத்தினை பிரசாதமாக கருதி கோபப்பிரசாதம் எனும் பாமாலையைப் பாடினார். \n\n"}
{"id": "313901", "url": "https://ta.wikipedia.org/wiki?curid=313901", "title": "சங்கத்தார் கலகந்தீர்த்த படலம்", "text": "சங்கத்தார் கலகந்தீர்த்த படலம்\n\nசங்கத்தார் கலகந்தீர்த்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 55ஆவது படலமாகும். இது கீரனுக்கு இலக்கணம் உபதேசித்த படலம் என்பதற்கு அடுத்து வருவதாகும்.\n\nSection::::சுருக்கம்.\nமதுரை தமிழ் சங்கத்தில் 48 தமிழ் புலவர்கள் இருந்தனர். அவர்களுள் பலர் அகத்தியர் எழுதிய இலக்கண நூலான அகத்தியம் என்பதன் அடிப்படையில் பல்வேறு பாடல்களைப் படித்தனர். இருப்பினும் தங்களுள் சிறந்தது எதுவென சண்டையிட்டுக் கொண்டார்கள். \n\nபுலவர்கள் இறைவன் சொக்கநாதரிடம் சென்று தங்களுடைய பாடலில் எது சிறந்தது என உரைக்க வேண்டினர். இறைவனோ வணிகர் தனபதியின் மகனிடம் சென்று அவன் சொல்லும் தீர்ப்பினை ஏற்குமாறு கூறினார். புலவர்கள் தனபதியின் வீட்டிற்கு சென்று, ருத்ரசர்மனையை சந்தித்தனர். ருத்ரசர்மன் மதுரை சங்கத்திற்கு சென்றார். ருத்ரசர்மன் பிறவியிலேயே பேசாத பிள்ளையாக இருந்தாலும் புலவர்களின் பல்வேறு பாடல்களைக் கேட்டு சரியானதற்கு தாளமிட்டுக் கேட்டார். \n\nநக்கீரர், கபிலர், பாணர் ஆகியோரின் பாட்டுகளே உயர்ந்தவைகள் என தீர்ப்பு அளித்தார். குற்றமுள்ள பாடல்களை சரி செய்து அவற்றை மீண்டும் அரங்கேற்றம் செய்தார். \n\n"}
{"id": "313903", "url": "https://ta.wikipedia.org/wiki?curid=313903", "title": "அங்கம் வெட்டின படலம்", "text": "அங்கம் வெட்டின படலம்\n\nஅங்கம் வெட்டின படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 27ஆவது படலமாகும் (செய்யுள் பத்திகள்: 1575 - 1602). இப்படலம் மாபாதகம் தீர்த்த படலம் என்பதன் தொடர்ச்சியாக அமைந்துள்ளது. \n\nSection::::சுருக்கம்.\nமதுரையில் குலோத்துங்கன் ஆட்சி காலத்தில் முதியவர் ஒருவர் வாற்பயிற்சி பள்ளி வைத்திருந்தார். அவருக்கு மாணிக்கமாலை என்றொரு பெண் மனைவியாக இருந்தாள். வயது வித்தியாசத்தின் காரணமாக மாணிக்கமாலை இளமையாக இருந்தாள். முதியவரிடம் வாள் பயிற்சி பெற்ற சீடனான சித்தன் என்பவன் மாணிக்கமாலையின் மீது மோகம் கொண்டான். குருவின் மனைவியை அடைவதற்காக வித்தைகளை கற்று தேர்ந்து குருவுக்கு எதிராக மற்றொரு வாள் பயிற்சி பள்ளியைத் தொடங்கினான்.\n\nஒரு முறை குரு இல்லாத வேளையில் குருவின் மனைவியை தொல்லை செய்தான். அவளோ கணவனிடம் கூறினாள், சீடனை கொன்று பழியுண்டாகும், இல்லையென்றால் தன் கணவன் இறந்த வாழ்வு போகும் என வருந்தினாள். மதுரை சொக்கநாத பெருமானிடம் தன்னுடைய நிலையை எடுத்து உரைத்தால் இறைவன் குருவாக மாறி சித்தனிடம் சண்டைக்கு வந்தார். அவனுடைய அங்கங்கள் ஒவ்வொன்றையும் வெட்டி இறுதியாக அவனைக் கொன்று மறைந்தார். இதனால் குருவின் புகழுக்கும், குருவின் மனைவிக்கும் எவ்வித துன்பம் இல்லாமல் போனது. \n\n"}
{"id": "313905", "url": "https://ta.wikipedia.org/wiki?curid=313905", "title": "நாகமேய்த படலம்", "text": "நாகமேய்த படலம்\n\nநாகமேய்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 28 ஆவது படலமாகும் (செய்யுள் பத்திகள்: 1603 - 1625). இப்படலம் அங்கம் வெட்டின படலம் என்பதன் தொடர்ச்சியாக அமைந்துள்ளது. \n\nSection::::சுருக்கம்.\nஅனந்தகுண பாண்டியன் ஆட்சியில் மதுரையில் சைவம் பரவியிருப்பதைக் கண்ட சமணர்கள் அபிசார ஹோமம் என்பதை நடத்தினர். அந்த யாகத்திலிருந்து வெளிவந்த ஒரு அரக்கன் பாம்பாக உருவெடுத்து மதுரையை அழிக்க சென்றான். \n\nஇறைவன் சோமசுந்ததர் பாண்டியனிடம் வில்லெடுத்து சென்று அந்த பாம்பை அழிக்க கூறினார். இறைவனின் ஆனைப்படி சென்ற பாண்டியன் அந்தப் பாம்பினை அழித்தான். அந்த பாம்பு இறக்கும் முன்பு விசம் கக்கியது, அந்த விசம் மதுரை அழிக்கும் முன் இறைவன் அதனை ஏவியவர்கள் மீதே திருப்பி அனுப்ப அது சமணர்களை அழித்தது. \n\nபாம்பு விழுந்த இடம் நாகமலை என்ற பெயரில் தற்போது உள்ளது.\n\n"}
{"id": "313906", "url": "https://ta.wikipedia.org/wiki?curid=313906", "title": "மாயப்பசுவை வதைத்த படலம்", "text": "மாயப்பசுவை வதைத்த படலம்\n\nமாயப்பசுவை வதைத்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 29 ஆவது படலமாகும் (செய்யுள் பத்திகள்: 1626 - 1663). இப்படலம் நாகமேய்த படலம் என்பதன் தொடர்ச்சியாக அமைந்துள்ளது. \n\nSection::::சுருக்கம்.\nஅனந்தகுண பாண்டியன் ஆட்சியில் மதுரையில் சைவம் பரவியிருப்பதைக் கண்ட சமணர்கள் அபிசார ஹோமம் என்பதை நடத்தினர். அந்த யாகத்திலிருந்து வெளிவந்த ஒரு அரக்கன் பாம்பாக உருவெடுத்து மதுரையை அழிக்க சென்றான். அதனை இறைவன் அருளால் பாண்டியன் வெற்றி பெற்றான். அதனையறிந்த சமணர்கள் மீண்டும் அபிசார ஹோமம் செய்து இம்முறை வெளிப்பட்ட அரக்கனை பசுவாக மாறச் சொல்லி அனுப்பினர்.\n\nபசுவினை செல்வமாக கருதியமையால் பாண்டியனால் பசுவை கொல்லுதல் முடியாது. எனவே இறைவன் இம்முறை தன்னுடைய வாகனமான நந்தியம் பெருமானை பசுவை கொன்று வருமாறு பணித்தார். நந்தியம் பெருமான் கூரிய கொம்பால் பசுவை கொன்றது. அனந்தகுண பாண்டியனுக்குப் பிறகு அவரது மகன் குலபூஷண பாண்டியன் பட்டத்துக்கு வந்தான். \n\nபசுவை நந்தி வதைத்த இடம் பசுமலை என்று மதுரையில் வழங்குன்றனர். \n\n"}
{"id": "313910", "url": "https://ta.wikipedia.org/wiki?curid=313910", "title": "காட்டு இஞ்சி", "text": "காட்டு இஞ்சி\n\nகாட்டு இஞ்சி (\"Zingiber zerumbet\", \"bitter ginger\", \"pinecone ginger\") என்பது இஞ்சிக் குடும்ப இனத் தாவரமாகும். இதனுடைய இலை போன்ற அடி சுமார் நீளம் கொண்டது. இது வெப்ப வலய நாடுகளில் காணப்படும். இது உணவுச் சுவைக்கானவும் மூலிகை மருத்துவம் தேவைகளுக்கும் பயன்படுத்தப்படுகிறது.\n\n"}
{"id": "313913", "url": "https://ta.wikipedia.org/wiki?curid=313913", "title": "உபமன்யு பக்த விலாசம்", "text": "உபமன்யு பக்த விலாசம்\n\nஉபமன்யு பக்த விலாசம் என்பது வடமொழியில் பெரிய புராணத்தை மொழிபெயர்த்த நூலாகும். இந்நூலில் சேக்கிழாரின் ஒவ்வொரு பாடலும் அப்படியே வடமொழியில் மொழிபெயர்க்கப்பட்டுள்ளது. \n\nகாஞ்சிபுரம் ஏகாம்பரேசுவரர் கோயிலில் சோமாஸ்கந்தர் முன்னிலையில் இந்நூல் பாடப்பெற்றது. இது குறித்தான கல்வெட்டு ஏகாம்பரேசுவரர் கோயிலில் உள்ளது. \n"}
{"id": "313917", "url": "https://ta.wikipedia.org/wiki?curid=313917", "title": "நீற்றுப்பூசணி", "text": "நீற்றுப்பூசணி\n\nநீற்றுப்பூசணி (\"Benincasa hispida\") என்பது பெரிய பழம் தரும் கொடி தாவரமும், முற்றியதும் காய்கறியாக உண்ணக்கூடியதுமாகும். தெற்கு ஆசியா, தென்கிழக்காசியா ஆகியவற்றை தாயகமாகக் கொண்ட இது ஆசியாவில் பரவலாக வளர்கிறது. இது 80 செ.மீ நீளமுள்ளதாக வளரக்கூடியது. வளர்ச்சியடைந்த இதன் பழங்கள் இனிப்புச் சுவையற்றது.\n\nஇது தூத்துக்குடி வட்டாரத்தில் தடியங்காய் என்று அழைக்கப்படுகிறது.\n\n"}
{"id": "313922", "url": "https://ta.wikipedia.org/wiki?curid=313922", "title": "பெருங்குறிஞ்சா", "text": "பெருங்குறிஞ்சா\n\nபெருங்குறிஞ்சா (\"Dregea volubilis\") என்பது இந்தியாவைத் தாயகமாகக் கொண்ட \"அப்போசியானாசே\" குடும்பத் தாவரமாகும்.\n\nகொடியாக வளரும் இதன் இலை 7.5-15 செ.மீ நீளமாகவும், 5-10 செ.மீ அகலமாகவும் காணப்படும். இலையின்த அடி முனையில் கூராகக் காணப்படும். இது கொடிப்பாலை எனவும் அழைக்கப்படுகிறது.\n\n"}
{"id": "313924", "url": "https://ta.wikipedia.org/wiki?curid=313924", "title": "சவரன் சிங்", "text": "சவரன் சிங்\n\nசவரன் சிங் \"(Sawarn Singh)\"(பஞ்சாபில் ਸਵਰਨ ਸਿਂਘ) ஓர் இந்தியப் படகோட்ட வீரர் ஆவார். இவர் இந்தியப் பஞ்சாபில் மான்சாவில் தலேல்வாலா என்ற இடத்தில் 1990, பிப்ரவரி 20 இல் பிறந்தார். இவர் தனித்துடுப்பு படகோட்டத்தில் கலந்துகொள்கிறார். இவர் 2012 கோடைக்கால ஒலிம்பிக்கில் ஆடவர் தனித்துடுப்பு படகோட்டத்தில் கலந்துகொண்டு எட்டாவதாக வந்தார் (7:00.49, 2;கி.மீ). இவர் இலண்டன் ஒலிம்பிக்கில் ஆட கொரியாவில் சுங் யூ ஆசியக் கண்ட ஒலிம்பிக் தகுதிக்கான நிகழ்வில் தேர்வாகினார். இவர் தன் 21 ஆம் அகவையிலேயே, தனித்துடுப்புப் படகோட்டத்தில் பெருவிளையாட்டு நிகழ்விலும் கலந்துகொள்ளும் தகுதி பெற்றார்.\n\nஜார்க்காண்டு தேசிய விளையாட்டுத் தங்கப் பதக்கம் பெற்ற இவரது கன்னி ஒலிம்பிக் நுழைவு இலண்டன் ஒலிம்பிக் விளையாட்டுகளில் தொடங்கியது. \n2015 இல் அருச்சுனா விருது வென்றவர்.\n\n"}
{"id": "313927", "url": "https://ta.wikipedia.org/wiki?curid=313927", "title": "செங்கீழாநெல்லி", "text": "செங்கீழாநெல்லி\n\nசெங்கீழாநெல்லி அல்லது சிவப்பு கீழாநெல்லி (\"Phyllanthus urinaria\") \"பிலிலாத்திசியே\" குடும்ப மூலிகை இனத் தாவரமாகும்.\n\nஇது 10-35 செ.மீ உயரமாக வளரக்கூடியது. இதன் தண்டு சிவப்பு நிறமாகக் காணப்படும். இதனுடைய பழங்கள் பச்சை, சிவப்பு, பச்சை கலந்த சிவப்பு ஆகிய நிறங்களில் காணப்படும். இது உலகில் பரவலாகக் காணப்படுகிறது.\n"}
{"id": "313928", "url": "https://ta.wikipedia.org/wiki?curid=313928", "title": "மஞ்சீத் சிங்", "text": "மஞ்சீத் சிங்\n\nமஞ்சீத் சிங் \"(Manjeet Singh)\" 2012 ஒலிம்பிக் விளையாட்டுகளில் ஆடவர் தாழெடை இரட்டைத்துடுப்புப் படகோட்டத்தில் இந்தியா சார்பில் விளையாடினார்.\n"}
{"id": "313931", "url": "https://ta.wikipedia.org/wiki?curid=313931", "title": "கொடியார் கூந்தல்", "text": "கொடியார் கூந்தல்\n\nகொடியார் கூந்தல் அல்லது அம்மையார் கூந்தல் (\"Cuscuta reflexa\") எனப்படுவது தூத்துமக் கொத்தான் பேரினத்திலுள்ள 100-170 வரையான இனங்களில் ஒன்று ஆகும்.\n\nஇத்தாவர இனங்கள் இந்திய துணைக்கண்டத்தில் பொதுவாகக் காணப்படுகிறன. இவ் ஒட்டுண்ணித் தாவர இனங்கள் இலையற்ற இரட்டை படரும் மெல்லிய கொடிகள் மரங்களில் படர உதவுகிறது. இதற்கு வேர்களும் தண்டும் காணப்படுவதில்லை.\n"}
{"id": "313932", "url": "https://ta.wikipedia.org/wiki?curid=313932", "title": "சந்தீப் குமார் (படகோட்டம்)", "text": "சந்தீப் குமார் (படகோட்டம்)\n\nசந்தீப் குமார் \"(Sandeep Kumar)\" 2012 இலண்டன் ஒலிம்பிக்கில் ஆடவர் தாழெடை இரட்டைத்துடுப்பு படகோட்டத்தில் இந்தியா சார்பில் கலந்துகொண்டார்.\n"}
{"id": "313938", "url": "https://ta.wikipedia.org/wiki?curid=313938", "title": "புலிச்சுவடி", "text": "புலிச்சுவடி\n\nபுலிச்சுவடி (\"Ipomoea pes-tigridis\") என்பது \"இப்போமியா\" குடும்ப கொடித்தாவரம் ஆகும். இது ஆசியா, ஆப்பிரிக்கா, அவுத்திரேலியா உள்ளிட்ட பல பசுபிக் தீவுகளில் காணப்படுகிறது.\n\nஏறக்குறைய இதய வடிவம் கொண்ட, ஐந்து இதழ்கள் கொண்ட இதன் இலை 6-10 செ.மீ வளரக்கூடியது. இதில் மயிர் போன்ற அமைப்பு காணப்படும். இதன் ஐந்து இதழ் அமைப்பு புலியின் பாதச்சுவடு போன்று காணப்படுவதால் இதற்கு புலிச்சுவடி (\"tiger's paw\") என்ற பெயர் கிடைத்தது. இதன் பூக்கள் வெள்ளையாகவும், 4 செ.மீ நீளமுடையதுமாகும். மாலை நான்கு மணிக்கு மலரும் இதன் பூக்கள் மறுநாள் காலையில் உதிர்ந்துவிடும்.\n"}
{"id": "313939", "url": "https://ta.wikipedia.org/wiki?curid=313939", "title": "முதியார் கூந்தல்", "text": "முதியார் கூந்தல்\n\nமுதியார் கூந்தல் (\"Xenostegia tridentata\", முதியார் கூந்தல்) என்பது \"கொவோலுலாசே\" குடும்ப, கொடித் தாவரமாகும். அம்பு முனை போன்ற இலையினைக் கொண்ட இத்தாவரம் 2 மீ வரை வளரக்கூடியது. மணல் தரையில் வளரும் இதன் இலை 5-10 செ.மீ நீளமும், 1 செ.மீ அகலமும் உடையது. இதன் பூக்கள் மஞ்சள் நிறமுடையன. இதனைக் கடற்கரை, பயிரிடும் பகுதிகள், தரிசு நிலங்கள், வீதியோரங்கள், காடுகளின் ஆரம்ப இடங்களில் காணலாம்.\n"}
{"id": "313960", "url": "https://ta.wikipedia.org/wiki?curid=313960", "title": "அங்குசம்", "text": "அங்குசம்\n\nஅங்குசம் என்பது யானையைக் கட்டுப்படுத்த யானைப்பாகர் பயன்படுத்தும் ஆயுதமாகும். இந்துத் தொன்மவியலில் பல கடவுளர் அங்குசத்தை வைத்துள்ளார்கள். விநாயகர், பைரவர், சதாசிவ மூர்த்தி, துர்க்கை ஆகியோர் இந்த ஆயுதத்தினை வைத்துள்ளார்கள்.\n"}
{"id": "313961", "url": "https://ta.wikipedia.org/wiki?curid=313961", "title": "1937 ஆத்திரேலிய ஏர்லைன்சு சடின்சன் விபத்து", "text": "1937 ஆத்திரேலிய ஏர்லைன்சு சடின்சன் விபத்து\n\n1937 ஆத்திரேலிய ஏர்லைன்சு சடின்சன் விபத்து (\"1937 Airlines of Australia Stinson crash\") எனும் இது, 1937 ஆம் ஆண்டு, பிப்ரவரி 19 இல் நடந்த ஒரு வானூர்தி விபத்தாகும். ஆத்திரேலிய ஏர்லைன்சுக்கு சொந்தமான \"ஸ்டின்சன் மாடல் ஏ\" (\"Stinson Model A\") வகையைச் சார்ந்த, \"பிரிஸ்பேன் நகரம்\" (\"City of Brisbane\") எனும் பெயருடைய வானூர்தி ஒன்று, ஆத்திரேலியாவின் குயின்சுலாந்து மாநிலத்தின் தலைநகரான பிரிஸ்பேனிலிருந்து - அந்நாட்டின் மிகப் பெரிய நகரமும், நியூ சவுத் வேல்ஸ் மாநிலத்தின் தலைநகரமுமான சிட்னிக்கு 2 விமானிகள், மற்றும் 5 பயணிகளையும் சுமந்துச் சென்ற அவ்வானூர்தி காணாமல்போனது. பின்பு, விபத்துக்குள்ளானதாக அறியப்பட்ட அந்த வானூர்தி விபத்தில், இரு விமானிகளும், இரண்டு பயணிகளும் கொல்லப்பட்டனர். மேலும், அவ்வானூர்தி விபத்தில் எஞ்சியிருந்த மூன்று பயணிகளில் ஒருவர், முதலுதவிக்கு முயற்சிக்கும் போது பலியானார்.\n"}
{"id": "313969", "url": "https://ta.wikipedia.org/wiki?curid=313969", "title": "ஒசைரிசு-ரெக்சு", "text": "ஒசைரிசு-ரெக்சு\n\nஒசைரிசு-ரெக்சு (\"OSIRIS-REx\", ஆங்கிலத்தில் \"தோற்றம், நிறமாலை விளக்கம், வளங்களை அடையாளமிடல், பாதுகாப்பு, பாறைப்படிவு ஆய்வுப்பணி\" என்பவற்றின் சுருக்கம்) என்பது தற்போது நாசா நடத்தும் சிறுகோள்களை ஆய்வு செய்யவும் மாதிரிகளை பூமிக்கு கொண்டுவரவுமான செயற்திட்டமாகும். இத்திட்டத்தின் விண்கலம் 2016 செப்டம்பர் 8-இல் ஏவப்பட்டது, இது 101955 பென்னு என்ற சிறுகோளை ஆய்வுசெய்து 2023இல் பூமிக்கு இதன் மாதிரியை மேலதிக ஆய்வுக்காக கொண்டுவரவுள்ளது. பூமிக்கு கொண்டுவரப்பட்ட மாதிரியிலிருந்து சூரிய குடும்பத்தின் தோற்றம், வளர்ச்சி, கோள்களின் உருவாக்கத்தின் ஆரம்ப கட்டங்கள், மற்றும் பூமியில் உயிரினங்களின் தோற்றத்திற்குக் காரணமான கரிம சேர்மங்களின் மூலம் பற்றி விஞ்ஞானிகள் மேலும் அறியலாமென எதிர்பார்க்கப்படுகிறது. இத்திட்டம் வெற்றியளித்தால் இது பூமிக்கு மாதிரிகளை கொண்டுவந்த முதலாவது அமெரிக்க விண்திட்டமாக அமையும். \n\nஇத்திட்டத்தின் செலவு கிட்டத்தட்ட 800 மில்லியன் அமெரிக்க டாலர்களாகும், அத்துடன் அட்லஸ்-V ஏவூர்திக்கு 183.5 மில்லியன் டாலர்கள் செலவு.இது \"புதிய எல்லைகள்\" திட்டதின்கீழ் தேர்ந்தெடுக்கப்பட்ட மூன்றாவது கோள் அறிவியல் பணியாகும். இதற்குமுன் \"ஜூனோ\" மற்றும் \"நியூ ஹரைசன்ஸ\" விண்கலங்கள் \"புதிய எல்லைகள்\" திட்டதில் ஏவப்பட்டன. இத்திட்டத்தின் முதன்மை விசாரணையாளர் அரிசோனா பல்கலைக்கழகத்தின் பேராசிரியர் டான்டி லோரெட்டா (Dante Lauretta) ஆவர்.\n\n2018 டிசம்பர் 3 -இல், ஒசைரிசு-ரெக்சு விண்கலம் பென்னு என்ற சிறுகோளை இருந்து 19 கிமீ தூரத்தில் அணுகியது. 2018 டிசம்பர் 31 இல் சிறுகோளின் சுற்றுவட்டத்தினுள் 1.4 கிமீ உயரத்தில் நுழையும் என எதிர்பார்க்கப்படுகிறது.\n\nSection::::செயற்திட்டம்.\nஇத்திட்டம் அரிசோனா பல்கலைக்கழகதின் \"சந்திரன் மற்றும் கிரக ஆய்வகம்\", நாசாவின் \"கோடார்ட் ஸ்பேஸ் பிளைட் மையம்\" மற்றும் \"லாக்ஹீட் மார்டின் ஸ்பேஸ் சிஸ்டம்ஸ்\" என்பவற்றால் இணைந்து உருவாக்கப்பட்டது, செப்டம்பர் 8 2016 அன்று ஏவப்பட்டது. இப்பணியின் விஞ்ஞானிகள் அணி அமெரிக்கா, கனடா, பிரான்ஸ், ஜெர்மனி, ஐக்கிய ராஜ்யம், மற்றும் இத்தாலி நாட்டினர்களை உறுப்பினர்களாகக்கொண்டுள்ளது. \n\nசுமார் இரண்டு ஆண்டுகள் பயணத்திற்குப் பின் ஓசைரிஸ்-ரெக்ஸ் விண்கலம் 2018இல் உடுக்கோள் 101955 பின்னுஐ சந்தித்து சுமார் 5 கி.மீ. (3.1 மைல்) தொலைவிலிருந்து அதன் மேற்பரப்பை 505 நாட்களில் வரைபடமாக்கும் பணியை தொடங்கஉள்ளது. அவ்வரைபடத்தை பயன்படுத்தி உடுக்கோளின் எப்பகுதியிலிருந்து மாதிரியை எடுப்பதென அணி முடிவுசெய்யும். பின்னர் விண்கலம் உடுக்கோளை நெருங்கி அணுகி (உடுக்கோள் மீது தரையிறங்காமல்) ஒரு இயந்திர கையை நீட்டி மாதிரியை சேகரிக்கும்.\n\nஓர் சிறுகோள் தெரிவு செய்யப்பட்டதற்கு காரணம் சிறுகோள்கள் சூரிய குடும்பம் பிறந்த காலத்திலிருந்து வந்த 'காலப் பேழை' ஆகும். குறிப்பாக பின்னு தெரிவுசெய்யப்பட்டதட்கு காரணம் இது கொண்டுள்ள ஆதியான கரிம பொருள்களும், பூமியின் தோற்றத்திற்கு முந்திய பொருள்களை கொண்டுள்ளதுமாகும். கரிம பொருள்கள் உயிரினங்களின் தோற்றத்திட்டக்கு முக்கிய காரணியாகும். அமினோ அமிலங்கள் போன்ற சில கரிமவேதியல் சேர்மங்கள் விண்கல் மற்றும் வால்மீன் மாதிரிகளில் முன்பு அவதானிக்கப்பட்டுள்ளன. அதனால் உயிரினக்களின் தோற்றத்திற்காண சில காரணிகள் விண்வெளியில் உருவாகியிருக்கலாம் கருதப்படுகிறது.\n\nSection::::அறிவியல் நோக்கங்கள்.\nஇப்பணியின் அறிவியல் நோக்கங்கள்\n\nSection::::விவரக்குறிப்பு.\nநீளம்: 6.2m (குரிய காலங்கள் வரிசைப்படுத்தியபடி)\n\nஅகலம்: 2.4m\n\nஉயரம்: 3.2m\n\nநிறை: 880 kg (எரிபொருளற்று), 2110 kg (எரிபொருளுடன்)\n\nசக்தி: இரண்டு குரிய கலங்கள், 8.5 m பரப்பு, 1226 W தொடக்கம் 3000 W வரை சக்தியை பிறப்பிக்கவல்லன.\n"}
{"id": "313971", "url": "https://ta.wikipedia.org/wiki?curid=313971", "title": "குருட்டுக் கொசு", "text": "குருட்டுக் கொசு\n\nகுருட்டுக் கொசு, அல்லது ஸ்கைரோனமஸ் (\"Chironomidae\") அல்லது (\"blind mosquitoe\") \nஎன்பது நெமடொசிரா (Nematocera) என்ற குடும்பத்தைச் சார்ந்த கொசு இனம் ஆகும். இப்பூச்சிகள் நெல் வயல்களில் அதிகமாகக் காணப்படுகிறது. பயிர்களில் பால் பருவத்தின் போது மகரந்த சேர்க்கைக்கு இப்பூச்சிகள் பெரும் உதவி செய்கின்றன. இதனால் இப்பூச்சியை விவசாயிகளின் நண்பன் என்றும் கூறுகிறார்கள். இது ஒரு இரு சிறகுடைய பூச்சியாகும். இவை பார்ப்பதற்கு கொசு போல் தோன்றினாலும் ஒரு சில உடல் மாற்றங்களால் கொசுவிலிருந்து வேறுபடுத்திப் பார்க்கலாம். உலகளவில் இவ்வகைப் பூச்சி இனங்கள் 10,000 இருக்கலாம் என்று கணக்கிடப்பட்டுள்ளது.\n"}
{"id": "313976", "url": "https://ta.wikipedia.org/wiki?curid=313976", "title": "ஏ. ஜி. சுப்புராமன்", "text": "ஏ. ஜி. சுப்புராமன்\n\nஏ. ஜி. சுப்புராமன் (பிறப்பு: 30-09-1930: இறப்பு: 07-02-1986) இந்திய விடுதலை இயக்கத்தில் தனது தந்தை அ. எஸ். கோவிந்தராஜூலுவுடன் இணைந்து போராடியவர். 26 வயதில் மதுரை நகர் மன்றத் தலைவராக 1957 முதல் 1959 முடிய பணியாற்றும் போது, மதுரையில் பாதாள சாக்கடை திட்டத்தை விரிவுபடுத்தி, மதுரை அருகில் உள்ள அவனியாபுரத்தில் மதுரை நகராட்சி புல்பண்ணை வளர்க்கும் திட்டத்தை உருவாக்கியவர்\nSection::::அரசியல்.\nஇவர் இந்திய மக்களவைக்கு இரண்டு முறை தேர்ந்தெடுக்கப்பட்டவர்.இந்திய தேசிய காங்கிரசு கட்சியின் சார்பாக 1980இல் மதுரை மக்களவைத் தொகுதியில், தன்னை எதிர்த்து போட்டியிட்ட இந்திய பொதுவுடமைக் கட்சி (மார்க்சிஸ்ட்) வேட்பாளாரை விட 69,195 வாக்குகள் கூடுதலாகப் பெற்று, ஏழாவது மக்களவைக்குத் தேர்ந்தெடுக்கப்பட்டார். \n\nராஜீவ் காந்தியின் நம்பிக்கைக்கு பாத்திரமான ஏ. ஜி. சுப்பராமன், இந்திராகாந்தி படுகொலைக்குப் பின்னர் இந்திய தேசிய காங்கிரஸ் கட்சியின் சார்பில், 24 டிசம்பர் 1984 ஆம் ஆண்டு நடைபெற்ற எட்டாவது மக்களவைத் தேர்தலில், மீண்டும் இரண்டாம் முறையாக மதுரை மக்களவைத் தொகுதியில் போட்டியிட்டு, தன்னை எதிர்த்து நின்ற இந்தியப் பொதுவுடமைக் கட்சி (மார்க்சிஸ்ட்) வேட்பாளர் என். சங்கரய்யாவை விட 1,73,011 வாக்குகள் கூடுதலாகப் பெற்று வெற்றி பெற்றார்.\n\nSection::::பணிகள்.\nசிறந்த கால்பந்தாட்ட வீரரான சுப்பராமன் மதுரை தமுக்கம் திடலில் மூன்று முறை தமிழ்நாடு மாநில அளவிலான கால்பந்து போட்டிகளை நடத்தியவர். மேலும் தமிழ்நாடு கால்பந்தாட்ட சங்கத்தின் தலைமைப் பதவியில் செயல்பட்டவர்.\n\nஇந்திய அரசின் சார்பாக, அகில இந்திய சமாதானத் தூதுக் குழுவுடன் ருசியா, சுவீடன் போன்ற நாடுகளுக்கு சென்று வந்தவர்.\n\nSection::::மறைவு.\nமதுரை நகர் மாவட்ட இந்திய தேசிய காங்கிரஸ் கட்சியின் தலைவரான ஏ. ஜி. சுப்பராமன் 7 பிப்ரவரி 1986இல், 56வது அகவையில் மாரடைப்பால் காலமானார். பின்னர் இவரது மகன் வழக்கறிஞர் ஏ. ஜி. எஸ். இராம்பாபு, மதுரை மக்களவைத் தொகுதியின் நாடாளுமன்ற உறுப்பினராக விளங்கியவர்.\n\n"}
{"id": "313977", "url": "https://ta.wikipedia.org/wiki?curid=313977", "title": "திருநீற்றுக் கொப்பரை", "text": "திருநீற்றுக் கொப்பரை\n\nதிருநீற்றுக் கொப்பரை என்பது சைவர்கள் தங்கள் இல்லங்களிலும், ஆலயங்களிலும் திருநீறு வைத்துக் கொள்ளும் கொள்கலன் ஆகும். இதனை விபூதிக் கொப்பரை என்றும் அழைப்பர். இந்து சமயக் கடவுள்களில் வெகு சில கடவுகள் இந்த திருநீற்றுக் கொப்பரையைத் தாங்கிய வடிவத்துடன் காணப்படுகின்றன. \n\nகுலசேகரப் பட்டினம் முத்தாரம்மன் இந்த திருநீற்றுக் கொப்பரையைத் தாங்கியபடி உள்ளார். மதுரை வடக்குவாசல் செல்லியம்மனும் இந்த திருநீற்றிக் கொப்பரையை இடக்கையில் வைத்துள்ளார். \n\nசிவ பக்தர்கள் கோயில்களுக்கு தானமாகத் தருகின்ற பொருட்களில் இதுவும் ஒன்றாகும். சைவ சன்னியாசிகளுக்கும், பரதேசிகளுக்கும் இந்த திருநீற்றுக் கொப்பரையைத் தானமாக தருவர். \n"}
{"id": "313981", "url": "https://ta.wikipedia.org/wiki?curid=313981", "title": "ஏ. ஜி. எஸ். இராம்பாபு", "text": "ஏ. ஜி. எஸ். இராம்பாபு\n\nஏ. ஜி. எஸ். இராம்பாபு (பிறப்பு: 27 சூலை 1962), முன்னாள் இந்திய நாடாளுமன்ற உறுப்பினரும், அரசியல்வாதியும் ஆவார். வழக்கறிஞரும், சமூகப் பணியாளருமான இவர் மதுரை மக்களவைத் தொகுதியின் மறைந்த முன்னாள் எட்டாவது மக்களவை உறுப்பினர் ஏ. ஜி. சுப்புராமனின் மகனாவார்.\n\nSection::::அரசியல்.\nஏ. ஜி. எஸ். இராம்பாபு, மூன்று முறை மதுரை மக்களவைத் தொகுதியிலிருந்து 9, 10 மற்றும் 11வது இந்திய நாடாளுமன்ற மக்களவை உறுப்பினராகத் தேர்ந்தெடுக்கப்பட்டவர். \n"}
{"id": "313983", "url": "https://ta.wikipedia.org/wiki?curid=313983", "title": "1457", "text": "1457\n\n1457 (MCDLVII) பழைய யூலியன் நாட்காட்டியில் சனிக்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "313984", "url": "https://ta.wikipedia.org/wiki?curid=313984", "title": "பரோடா அரசு", "text": "பரோடா அரசு\n\nபரோடா அரசு அல்லது பரோடா சமஸ்தானம் (Baroda State), மராத்தியப் பேரரசின் படைத்தலைவர்களான பேஷ்வாக்களின் வழித்தோன்றல்களில் ஒரு கிளையினரான கெயிக்வாட் எனும் தேசஸ்த் பிராமண குலத்தவர்களால் ஆளப்பட்டது.\n\nபரோடா நகரத்தை தலைநகராகக் கொண்டு, பரோடா அரசு 1721 முதல் 1949 முடிய கெயிக்வாட்களால் ஆளப்பட்டது. பின்னர் பரோடா சுதேச சமஸ்தானத்தின் நிலப்பரப்புகள், விடுதலை இந்தியாவில், 1 மே 1949இல் மும்பை மாகாணத்துடன் இணைக்கப்பட்டது.\nபரோடா மன்னருடன் ஹைதராபாத் நிஜாம், சம்மு காசுமீர் மன்னர், மைசூர் மன்னர் மற்றும் குவாலியர் மன்னர் ஆகிய ஐவருக்கும் மட்டுமே பிரித்தானிய இந்திய அரசால் 21 பீரங்கிகள் முழங்க சிறப்பு மரியாதை வழங்கப்பட்டது..\n\nSection::::பரோடாவின் நிலப்பரப்பு.\nபரோடா சமஸ்தானத்தின் நிலப்பரப்புகள் தற்கால குஜராத் மாநிலத்தின் தெற்கு பகுதிகளில் 8,182 சதுர கிலோ மீட்டர் பரப்பில் பரந்து காணப்பட்டது. பரோடா சமஸ்தானம் காதி, பரோடா, நவசாரி, அம்ரேலி என நான்கு பிராந்தியங்களாக பிரித்து ஆளப்பட்டது.\n\nமேலும் கடற்கரை பகுதிகளான துவாரகை அருகே அமைந்த ஒகா மற்றும் டையு மற்றும் தாமன் அருகே அமைந்த கொடிநார் பகுதிகளும் பரோடா சமஸ்தானத்தில் அடங்கும்.\n\nSection::::வரலாறு.\nமராத்தியப் பேரரசின் காலத்தில் தற்கால குஜராத்தின் பெரும் பகுதிகளை மராத்தியர்கள் கைப்பற்றியிருந்தனர். மராத்தியப் பேரரசின் வீழ்ச்சிக்குப் பின்னர், பேஷ்வாக்கள் என்ற மராத்திய படைத்தலைவர்கள் மராத்திய பேரரசின் பல்வேறு பகுதிகளை பிரித்துக் கொண்டு தன்னாட்சியுடன் ஆண்டனர். அவற்றில் மராத்திய பேஷ்வா படைத்தலைவர் பிலாஜி கெயிட்வாட் என்பவரால் 1721இல் பரோடா அரசு நிறுவப்பட்டது.\n\n1803–1805இல் நடைபெற்ற இரண்டாம் ஆங்கிலேய மராத்தியப் போருக்குப் பின்னர், குஜராத்தின் பெரும்பகுதிகளை ஆங்கிலேய கம்பெனி ஆட்சியாளர்களால் வெற்றி கொள்ளப்பட்ட போதிலும், பரோடா அரசின் மன்னர், ஆங்கிலேயர்கள் வகுத்த துணைப் படைத்திட்டத்தை ஏற்றுக் கொண்டு, பிரித்தானிய இந்தியாவின் வெளியுறவுக் கொள்கையில் தலையிடாது, பரோடா அரசை தொடர்ந்து ஆண்டு வந்தனர்.\nஹைதராபாத் நிஜாம், ஜம்மு காஷ்மீர், மைசூர் மற்றும் குவாலியர் சுதேச சமஸ்தானங்கள் போன்று, பிரித்தானிய இந்தியாவின் நான்கு பெரிய சமஸ்தானங்களில் பரோடா சமஸ்தானமும் ஒன்றாகும்.\n\nபரோடாவின் மகாராஜா மூன்றாம் சாயாஜி கெயிக்வாட் அரசாட்சியின் போது, பரோடா சமஸ்தானத்தில் 13 கிளைகளுடன் பேங்க் ஆப் பரோடா 20 சூலை 1908இல் துவக்கப்பட்டது. பின்னர் இவ்வங்கி 19 சூலை 1969இல் இந்திய அரசால் நாட்டுடமையாக்கப்பட்டது. தற்போது இவ்வங்கி தற்போது இந்தியாவின் அரசுடமை வங்கிகளில் மூன்றாவது பெரிய வங்கியாகும்.\n\nSection::::இருபதாம் நூற்றாண்டு.\nஇருபதாம் நூற்றாண்டின் துவக்கத்தில் பரோடா சமஸ்தானம், பிரித்தானிய இந்தியாவின் தலைமை ஆளுனரின் நேரடி கட்டுப்பாட்டில் வந்தது. 1911ஆம் ஆண்டு மக்கள் தொகை கணக்கெடுப்பின் படி பரோடா அரசின் மக்கள் தொகை 20, 32,798 ஆக இருந்தது.\n\nஅம்பேத்கர் தனது சுயசரிதை நூலிலின் இரண்டாம் அத்தியாயத்தில், பரோடா சமஸ்தானத்தில் தீண்டாமை பற்றி குறிப்பிட்டுள்ளார்.\n\n1937இல் ஜமீந்தார்கள் ஆண்ட ரேவா காந்தா, சூரத், நாசிக், கைரா மற்றும் தாணா பகுதிகள் பரோடா-குஜராத் முகமையுடன் இணைக்கப்பட்டது. \nஇந்திய விடுதலைக்குப் பின்னர் இந்திய அரசின் உள்துறை அமைச்சராக இருந்த சர்தார் வல்லபாய் படேலின் பெரு முயற்சியால் 1949இல் அனைத்து சுதேச சமஸ்தானங்கள் இந்தியாவின் பெருநிலப்பரப்புடன் இணைத்த போது, 15,000 சதுர கிலோ மீட்டர் நிலப்பரப்பு கொண்டுருந்த பரோடா அரசும் இந்தியாவுடன் இணைக்கப்பட்டது.\nஇறுதியாக 5 நவம்பர் 1944இல் பரோடா-குஜராத் முகமையை மேற்கு இந்திய அரசுகளின் முகமையுடன் இணைக்கப்பட்டு, பரோடா சட்டமன்றம் அமைக்கப்பட்டது.\n\nSection::::பரோடா அரசின் தொடருந்து சேவைகள்.\nகெயிக்வாட் பரோடா சுதேச சமஸ்தான அரசின் தொடருந்து சேவை 1862இல் துவக்கப்பட்டது. எட்டு மைல் நீளம் கொண்ட முதல் இருப்புப் பாதை தோப்ஹோலி – மியாகாம் இடையே நிறுவப்பட்டது. பின்னர் மீட்டர் கேஜ் இருப்புப்பாதை அமைக்கப்பட்டது. இந்திய விடுதலைக்குப் பின்னர் பரோடா சமஸ்தானத்தின் அனைத்து இருப்புப் பாதைகளும் இந்திய அரசின் இருப்புப்பாதையுடன் 1949இல் இணைக்கப்பட்டது.\n\nSection::::பரோடா அரசின் கப்பல் சேவைகள்.\nசூரத் நகரத்தின் தெற்கில் 40 மைல் தொலைவில் பில்லிமோரா துறைமுகத்தில் பரோடா சமஸ்தானத்தின் ஐம்பது சரக்கு மற்றும் பயணிகள் கப்பல்கள் இயங்கியது.\n\n\n\n"}
{"id": "313992", "url": "https://ta.wikipedia.org/wiki?curid=313992", "title": "சுவாகாதேவி", "text": "சுவாகாதேவி\n\nசுவாகாதேவி என்பவர் இந்து தொன்மவியலின் அடிப்படையில் அக்னி பகவானின் மனைவி ஆவார். அக்னி பகவானுக்கும் சுவாகாதேவி தம்பதியினருக்கும் தக்சணாக்னி, கார்கபத்யம், ஆகவனீயம் ஆகிய மூன்று ஆண்குழந்தைகள் பிறந்தார்கள். ஒரு சமயம் அக்னி பகவான் ஏழு முனிவர்களின் மனைவிமார்களை கண்டு காமுற்ற போது, அந்த பெண்களைப் போல உருமாறி புணர்ந்தாள். ஆனால் அருந்ததியின் வடிவினை அவளால் எடுக்க முடியவில்லை என புராணங்கள் கூறுகின்றன. \n"}
{"id": "313993", "url": "https://ta.wikipedia.org/wiki?curid=313993", "title": "சிதம்பரம் நூறுகால் மண்டபம்", "text": "சிதம்பரம் நூறுகால் மண்டபம்\n\nசிதம்பரம் நூறுகால் மண்டபம் என்பது சிதம்பரம் நடராசர் கோயிலில் உள்ள ஒரு மண்டபமாகும். இந்த மண்டபத்தில் சோழர் காலத்தைச் சேர்ந்த அரிய ஓவியங்கள் இருக்கின்றன.\nSection::::வரலாறு.\nஇந்த நூறுகால் மண்டபம் சிதம்பரம் கோயிலில் உள்ள சிவகங்கை தீர்த்தத்துக்கு மேற்கில், சிவகாமி அம்மன் சன்னதிக்கு தெற்கில் இருக்கிறது. இந்த மண்டபம் சோழப் பேரரசனான விக்கிரம சோழனின் காலத்தில் கட்டப்பட்டது. இவனது முதன்மை அமைச்சர், மற்றும் படைத் தளபதியான நரலோக வீரன் என்பவன் இம் மண்டபத்தை கட்டியவன் என்று கல்வெட்டுகள் குறிக்கின்றன . நரலோக வீரனின் மெய் கீர்த்தி அவனை தொண்டைமான் என்றும் வேளாண் குடி முதல்வன் என்றும் போற்றுகிறது, இதன்மூலம் இவன் வேளாளர் குடியை சார்ந்த தளபதி என்று தெரிகிறது\nSection::::சோழர்கால ஓவியங்கள்.\nவழக்கு போன்ற காரணங்களினால் 30 ஆண்டுகளாக பூட்டிவைக்கப்பட்டிருந்த இந்த மண்டபம் அண்மையில் திறக்கப்பட்டு, இரண்டு கோடி ரூபாய் செலவில் புதுப்பிக்கப்பட்டு வருகிறது. இந்நிலையில், வரலாற்றுப் பேராசிரியர்கள் சிலர் மேற்கொண்ட ஆய்வில் இந்த நூறுகால் மண்டபத்தில் சோழர் காலத்து ஓவியங்கள் அழிந்த நிலையில் இருப்பது கண்டுபிடிக்கப்பட்டுள்ளது. இதுவரை சோழர்கால ஓவியங்கள் தஞ்சை பெரிய கோயில், நார்த்தாமலை, மலையடிப்பட்டி ஆகிய மூன்று இடங்களில் மட்டும்தான் கண்டுபிடிக்கப்பட்டிருந்தது. நானாகாவதாக சிதம்பரம் நடராஜர் கோயிலிலும் கண்டுபிடிக்கப்பட்டுள்ளன. முதலில் சுண்ணாம்புக் கலவை பூசி, அது காய்வதற்குள் ஓவியங்களை வரையும் பற்றோவிய முறையில் இந்தச் சுவர் ஓவியங்கள் வரையப்பட்டுள்ளன.\n\nமண்டபத்தின் விதானத்தில் வட்ட வடிவ கொடிக் கருக்குகளில் எட்டு இதழ்கள் கொண்ட பூக்கள், சில இடங்களில் சாய் சதுரங்களுக்குள் பூக்கள், ஓரங்களில் கொடிக்கருக்கு ஓவியங்கள் எல்லைக்கோடு போல வரையப்பட்டுள்ளன. என்றாலும் ஓவியங்கள் அழிந்த நிலையில் உள்ளதால் ஏழு இடங்களில் மட்டும் ஓவியங்களை அடையாளம் காண இயலுகிறது. தஞ்சை பெரிய கோயிலில் உள்ள ஓவியங்களில் பயன்படுத்தப்பட்டுள்ள அடர் பச்சை, சிவப்பு, மஞ்சள், காவி போன்ற வண்ணங்களே இங்கும் வரைய பயன்படுத்தப்பட்டுள்ளன.\n"}
{"id": "314000", "url": "https://ta.wikipedia.org/wiki?curid=314000", "title": "காரணை விழுப்பரையன்", "text": "காரணை விழுப்பரையன்\n\nகாரணை விழுப்பரையன் என்பவர் 13ம் நூற்றாண்டில் வாழ்ந்த சைவப் புலவர் ஆவார். இவர் மாறவர்மன் திரிபுவனச் சக்கரவர்த்தி சுந்தரபாண்டிய தேவரின் அரண்மனைப் புலவர்களில் ஒருவராக இருந்துள்ளார். இவருடன் இருந்த கொடிகொண்டான் பெரியான் ஆதிச்ச தேவர் என்பவர் மாறவர்மன் திரிபுவனச் சக்கரவர்த்தி சுந்தரபாண்டிய தேவரின் மீது பிள்ளைத்தமிழ் பாடியுள்ளார்.\n\nசுந்தபாண்டிய தேவரின் காலத்தில் நிகழ்ந்தவைகளை மையமாகக் கொண்ட பூவண்ணன் என்பவரின் வளவன் பரிசு நூலில் காரணை விழுப்பரையன் ஒரு கதாப்பாத்திரமாக வருகின்றார்.\n"}
{"id": "314004", "url": "https://ta.wikipedia.org/wiki?curid=314004", "title": "கிஷ்கிந்தா", "text": "கிஷ்கிந்தா\n\nகிஷ்கிந்தா (Kishkinta) என்பது தமிழ்நாட்டின் சென்னையில் உள்ள ஒரு பொழுது போக்குப் பூங்கா ஆகும். இது வண்டலூர் தொடர்வண்டி நிலையத்திற்கருகில், அமைதியான சூழ்நிலையில், அனகாபுத்தூரிலிருந்து 13 கி.மீ தெற்கே உள்ளது. இதை நிறுவியவர் நவோதயா ஸ்டுடியோ உரிமையாளரான அப்பச்சன் ஆவார். இந்த பூங்கா 12 ஏக்கர் பரப்பளவில் கண்ணுக்கினிய தாவரங்கள், நீரூற்றுக்கள் ஆகியவற்றைக் கொண்டு அலங்காரமாக வடிவமைக்கப்பட்டுள்ளது. இந்தப் பூங்காவில் அலை குளங்கள், நீர் சவாரிகள், ரோலர் கோஸ்டர், சிறுவர் தொடர்வண்டி முதலியன உள்ளன குறிப்பாக சுற்றுலா வரும் குழந்தைகளைக் கவரும் பல்வேறு பொழுதுபோக்கு அம்சங்கள் உள்ளன. இதன் பெயர் இராமாயணக் காவியத்தின் கதையில் வரும் ஒரு நாட்டின் பெயரான கிட்கிந்தையின் பெயரில் இருந்து எடுக்கப்பட்டது. \n\n"}
{"id": "314005", "url": "https://ta.wikipedia.org/wiki?curid=314005", "title": "ஆலக்கோயில்", "text": "ஆலக்கோயில்\n\nஆலக்கோயில் என்பது இந்து சமய கோயில்களில் ஒரு வகையாகும். இந்த ஆலக்கோயிலானது ஆனைக்கோயில் என்பதன் மரூஉ ஆகும். சிற்ப சாஸ்திரங்களில் கஜபிருஷ்ட விமானக் கோயில், ஹஸ்திபிருஷ்ட விமானக் கோயில் என்றும் ஹஸ்திபிருஷ்ட விமானக் கோயில் என பல பெயர்களில் வழங்குகின்றனர். இந்த வகையான ஆலக்கோயிலின் விமானம் யானையின் முதுகு போன்று அமைந்துள்ளது. \n\nதிருக்கச்சூர் கச்சபேஸ்வரர் கோயில், சுந்தரமூர்த்தி நாயனார் திருக்கச்சூர் ஆலக்கோயில், திருவொற்றியூர், வடதிருமுல்லைவாயில், திருவேற்காடு, திருக்கழுக்குன்றம் பக்தவத்சல ஈசுவரர் கோயில், திருவானைக்கா சம்புகேசுவரர் கோயில் போன்ற கோயில்கள் ஆலக்கோயிலாகும்.\n"}
{"id": "314008", "url": "https://ta.wikipedia.org/wiki?curid=314008", "title": "இந்திய விளையாட்டு மேம்பாட்டு ஆணையம்", "text": "இந்திய விளையாட்டு மேம்பாட்டு ஆணையம்\n\nஇந்திய விளையாட்டு மேம்பாட்டு ஆணையம் (\"Sports Authority of India\", SAI) இந்தியாவின் அனைத்துப் பகுதிகளிலும் விளையாட்டினைப் பரப்பவும் கட்டமைப்புகளை மேம்படுத்தவும் இந்திய அரசின் இளைஞர் விவகாரம் மற்றும் விளையாட்டுத் துறை அமைச்சகத்தால் 1984இல் நிறுவப்பட்ட மீயுயர் தேசிய விளையாட்டு அமைப்பாகும். இதன்கீழ் பெங்களூரு, காந்திநகர், சண்டிகர், கொல்கத்தா, இம்பால், குவகாட்டி, போபால், இலக்னோ, சோனேபட் இடங்களில் அமைந்துள்ள ஒன்பது வட்டார மையங்களும் பாட்டியாலா, திருவனந்தபுரம் ஆகியவிடங்களில் அமைந்துள்ள இரண்டு விளையாட்டுத்துறை கல்வி நிறுவனங்களும் உள்ளன. பாட்டியாலாவிலுள்ள நேதாசி சுபாசு தேசிய விளையாட்டுக் கழகத்திலும் பெங்களூரு, கொல்கத்தா போன்ற சில வட்டார மையங்களிலும் பயிற்றுநருக்கான கல்வியும் விளையாட்டு மருந்தியல் கல்வியும் வழங்கப்படுகின்றன. திருவனந்தபுரத்திலுள்ள இலட்சுமிபாய் தேசிய உடற்பயிற்சிக் கல்லூரியில் உடற்பயிற்சிக் கல்வியில் பட்ட, பட்டமேற்படிப்பு கல்வித்திட்டங்கள் நடத்தப்படுகின்றன. \n\nSection::::இந்திய விளையாட்டு ஆணையத்தின் வட்டார மையங்களும் கல்விநிறுவனங்களும்.\nஇவற்றைத் தவிர இமாச்சலப் பிரதேசத்தில் சிலரூ என்றவிடத்தில் உயர்ந்த உயரத்தில் பயிற்சி வழங்கும் மையம் உள்ளது. \nSection::::விளையாட்டரங்கங்கள்.\nஇந்த ஆணையத்திடம் தில்லியிலுள்ள கீழ்க்கண்ட ஐந்து விளையாட்டரங்கங்களைப் பராமரிக்கும், பயன்படுத்தும், மேம்படுத்தும் பொறுப்பும் வழங்கப்பட்டுள்ளது:\n\n\n\n\n\n\n"}
{"id": "314010", "url": "https://ta.wikipedia.org/wiki?curid=314010", "title": "தஞ்சாவூர் பூலோக கிருஷ்ணன் கோயில்", "text": "தஞ்சாவூர் பூலோக கிருஷ்ணன் கோயில்\n\nபூலோக கிருஷ்ணன் கோயில், தமிழ்நாடு, தஞ்சாவூர் மாவட்டம், தஞ்சாவூரில் சகாநாயக்கன் தெருவில் அமைந்துள்ளது. யஞ்ஞ நாராயணப்பெருமாள் கோயில் வளாகத்தில் இரு கோயில்கள் உள்ளன. அக்கோயில்களில் இக்கோயிலும் ஒன்றாகும்.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.\n\nSection::::யஞ்ஞ நாராயணப்பெருமாள்.\nநுழைவாயிலைக் கடந்து உள்ளே செல்லும்போது எதிரில் பலிபீடம் காணப்படுகிறது. அடுத்து கருடாழ்வார் உள்ளார். முன் மண்டபத்தில் ஆஞ்சநேயர் உள்ளார். கருவறை முன்பாக இருபுறமும் துவார பாலகர்கள் உள்ளனர். மூலவராக யஞ்ஞ நாராயணப்பெருமாள் ஸ்ரீதேவி பூமிதேவியுடன் உள்ளார். சன்னதியின் வலப்புறம் அனுமார், ராமானுஜர் உள்ளிட்ட பல சிற்பங்கள் காணப்படுகின்றன.\n\nSection::::பூலோக கிருஷ்ணன்.\nமூலவர் சன்னதியின் இடப்புறம் உள்ள சன்னதியில் பூலோககிருஷ்ணன் ருக்மணி சத்யபாமாவுடன் உள்ளார். வாயிலின் இரு புறமும் துவார பாலகர்கள் உள்ளனர்.\n\nSection::::கருட சேவை.\nஒவ்வோராண்டும் நடைபெறும் கருட சேவையின்போது கலந்துகொள்ளும் 24 கோயில் பெருமாள்களில் இக்கோயிலைச் சேர்ந்த பெருமாளும் ஒருவர் ஆவார்.\n\nSection::::குடமுழுக்கு.\nஇக்கோயிலில் 4 செப்டம்பர் 2016 அன்று குடமுழுக்கு நடைபெற்றது.\n"}
{"id": "314016", "url": "https://ta.wikipedia.org/wiki?curid=314016", "title": "பிரான்சிஸ் எர்ன்ஸ்ட் நியூமன்", "text": "பிரான்சிஸ் எர்ன்ஸ்ட் நியூமன்\n\nபிரான்சிஸ் எர்ன்ஸ்ட் நியூமன் (\"Franz Ernst Neumann\"(1798, செப்டம்பர் 11 – 1895, மே 23) இவர், செருமனியின் பிரபல கணிதவியலாளரும், இயற்பியலாளருமாக அறியப்படுகிறார். இயற்பியல், மற்றும் கணிதத் துறையை தனது மகத்தான ஆய்வுகள் மூலம் வளப்படுத்திய இவர், கணிதம், ஒளியியல், மின்னியல், படிகவியல் உள்ளிட்ட பல்வேறு களங்களில் குறிப்பிடத்தக்க பங்களித்தவர்.\n\nSection::::சுயசரிதை.\nநியூமன், 1798 ஆம் ஆண்டு, செப்டம்பர் 11 இல், செருமனியின் தலைநகர் பெர்லின் அருகே உள்ள ஜோவகிம்ஸ்தல் நகரில் பிறந்தார். நியூமேனின் தந்தை விவசாயியாவார், அவரின் சிறு வயதிலேயே அவரது அம்மா பிரிந்து சென்றுவிட அதன்பிறகு, தாத்தா வீட்டில் வளர்ந்தார். கணிதத்தில் சிறந்து விளங்கிய எர்ன்ஸ்ட் நியூமன், அக்காலத்தில் அடிக்கடி போர் நடந்ததால் கல்வி தடைபட்டது. இந்நிலையில், படிப்பை 16 வயதிலேயே நிறுத்தியவர், அந்நாட்டு இராணுவத்தில் இணைந்தார். 1815 ஆம் ஆண்டில் நெப்போலியனுக்கு எதிராக, நூறு நாட்கள் தன்னார்வமுடன் பணியாற்றிய நியூமன், போரில் காயம் அடைந்ததால் பணியில் இருந்து விடுவிக்கப்பட்ட்டார். இதற்கிடையில், ஒரு தீ விபத்தில் குடும்ப சொத்துகள் நாசமானதால், பண நெருக்கடியும் ஏற்பட்டது. அதை பொருட்படுத்தாத நியூமன் பெர்லின் பல்கலைக்கழகத்தில் மீண்டும் சேர்ந்து, படிப்பைத் தொடர்ந்தார்.\n\nSection::::கல்வி.\nஅவரது தந்தையின் விருப்பப்படி இறையியல் படிப்பில் சேர்ந்த நியூமன், கணிதம், மற்றும் அறிவியல் மீதான அதீத ஆர்வம் கொண்டிருந்தார். பின்னர், ஜெனா பல்கலைக்கழகத்தில் கனிமவியல் (\"Mineralogy\"), மற்றும் படிகவியல் பயின்றார். மேலும், படிகவியல் குறித்து ஆராய்ந்தவர், 1828 ஆம் ஆண்டு, அசாதாரண சூழலில் கோனிக்ஸ்பெர்க் பல்கலைக்கழகத்தில் முதுகலைப் படிப்பைத் தொடர்ந்தார். தந்தையின் மறைவால் ஓராண்டு காலம் படிப்பு தடைபட்டது. பிறகு, படிகவியலில் ஆய்வுகள் மேற்கொண்டு, கண்டறிந்த விடயங்களை கட்டுரையாக எழுதி வெளியிட்ட எர்ன்ஸ்ட் நியூமன், மீண்டும் பெர்லின் பல்கலைக்கழகத்தில் சேர்ந்து முனைவர் பட்டம் பெற்றார். இவரது ஆராய்ச்சிகளும், கட்டுரைகளும் இவருக்கு கோனிக்ஸ்பெர்க் பல்கலைக்கழகத்தில் 1929 இல் விரிவுரையாளர் பணியைப் பெற்றுத் தந்து, கனிமவியல், இயற்பியல் துறைப் பேராசிரியராக நியமிக்கப்பட்டார்.\n\nSection::::கலந்தாய்வுகள்.\n1834 இல், கோனிக்ஸ்பெர்க் பல்கலைக்கழக, மருத்துவ ஆலோசகராக நியமிக்கப்பட்ட நியூமன், அங்கு மாணவர்களுக்கு ஆராய்ச்சி முறைகளை அறிமுகப்படுத்தும் நோக்கில் பிரபல விஞ்ஞானி \"கார்ல் கஸ்டாவ் யாக்கோபு ஜக்கோபி\" (\"Carl Gustav Jacob Jacobi\") என்பவருடன் இணைந்து கணித - இயற்பியல் பயிலரங்குகள் நடத்தினார். பின்னாளில், அவரது மனைவி வழியில் கிடைத்த சொத்துமூலம், தனது வீட்டின் அருகே இயற்பியல் ஆய்வுக்கூடம் ஒன்றை அமைத்துக்கொண்டார். அவ்வேளையில் பல்கலைக்கழகத்தில் இயற்பியல் ஆய்வுக்கூடம் இல்லாததால், இவரது ஆய்வுக்கூடத்தையே மாணவர்களும் பயன்படுத்திக் கொண்டனர்.\n\nSection::::கண்டுபிடிப்புகள்.\nபடிகவியல் குறித்த இவரது ஆய்வுகளும், கண்டுபிடிப்புகளும் ‘நியூமேன்ஸ் கோட்பாடு’ (\"Newman's Theory\") என குறிப்பிடப்படுகிறது. உலோகக் கலவைகளின் வெப்பநிலைகள், ஒளி அலைக் கோட்பாடு, இரட்டை விலகல் விதிகள் மற்றும் ஒளியியல், கணித ஆய்வுகளில் ஈடுபட்ட இவர், மூலக்கூற்றின் வெப்ப விதிகளை உருவாக்கினார். இயந்திர ஆற்றலை மின்னாற்றலாக மாற்றும் செயல்பாட்டில் மின் தூண்டலின் கணித கோட்பாட்டை முதன்முதலாக வரையறுத்த 'பிரான்சிஸ் எர்ன்ஸ்ட் நியூமன்' மின்னோட்டத்தின் தூண்டலுக்கான கணித விதிகள், ஒளியியல் பண்புகளைக் கண்டறிந்தார். பல விடயங்கள் குறித்து ஆராய்ந்த எர்ன்ஸ்ட் நியூமன், தனது ஆராய்ச்சிகள் பற்றி பெரும்பாலும் விரிவுரைகளாகவே வழங்கிய அவர் அவற்றை விளக்கி கட்டுரைகளாக எழுதியது வெகு குறைவு. வெப்ப இயந்திர கோட்பாட்டைத் தோற்றுவித்தவர்களில் இவரும் ஒருவர் என இவரது மகனும் விஞ்ஞானியுமான \"கார்ல் நியூமன்\" (\"Carl Neumann(1832, மே 7 – 1925, மார்ச்சு 27\") குறிப்பிட்டுள்ளார்.\n\nSection::::பணிகள்.\nநியூமன், தொடர்ச்சியாக பேசில் (\"Basel (1863\"), டுபிங்கன் (\"Tübingen (1865\") மற்றும் லைப்சிக் (\"1868\") உள்ளிட்ட இடங்களில் பணியாற்றி கணிதம், ஒளியியல், மின்னியல், படிகவியல் உள்ளிட்ட பல்வேறு களங்களில் தடம் பதித்தார். மேலும் குறிப்பிடத்தக்க பங்களிப்புக்காக டுபிங்கன், ஜெனிவா பல்கலைக்கழகங்கள் இவருக்கு கவுரவ டாக்டர் பட்டங்கள் வழங்கின.\n\nSection::::இறப்பு.\n1876 இல் அவரது பேராசிரியர் பணியிலிருந்து ஓய்வு பெற்ற பிரான்சிஸ் எர்ன்ஸ்ட் கிருத்துவ நியூமன், 1895 ஆம் ஆண்டு, மே 23 ஆம் நாளில் தனது 96 வது அகவையில் (தற்போதுள்ள கலினிங்ராட் (\"Kaliningrad, உருசியா\") கோனிஸ்பெர்க் (\"Königsberg\") என்னும் மாநகரில் இறந்தார்.\n\n"}
{"id": "314024", "url": "https://ta.wikipedia.org/wiki?curid=314024", "title": "குசராத்தின் வரலாறு", "text": "குசராத்தின் வரலாறு\n\nகுஜராத்தின் வரலாறு (History of Gujarat), கி மு 5,000 ஆண்டிற்கு முந்தைய உலகின் பழமையான சிந்துவெளி நாகரீகத்தின் ஹரப்பா குடியிருப்பு பகுதிகளான லோத்தல் மற்றும் தோலாவிரா (கட்ச் மாவட்டம்), குஜராத்தில் கண்டெடுக்கப்பட்டன.\nமௌரியர்கள், சாதவாகனர்கள் குப்தர்கள், மைத்திரகர்கள் மற்றும் மேற்கு சத்ரபதிகள் காலத்தில் குஜராத்தின் தொன்மையான பரூச் துறைமுகமும், வணிக மையமும் சிறப்புடன் விளங்கியது.\nகுப்தர்களின் வீழ்ச்சிக்குப் பின்னர் குப்தப் பேரரசின் படைத்தலைவர், வல்லபி நகரத்தை தலைமையிடமாகக் கொண்டு மைத்திரகப் பேரரசை நிறுவி, குஜராத்தை கி பி 6 - 8ஆம் நூற்றாண்டு வரை ஆண்டனர். கி பி 7ஆம் நூற்றாண்டில் சில காலம் குஜராத் பகுதி ஹர்ஷவர்தனர் ஆட்சியில் இருந்தது.\nசிந்துப் பகுதியின் அரேபிய ஆளுநர் கி பி 770இல் வல்லபி நகரத்தை வீழ்த்தி மைத்திரகப் பேரரசை முடிவுக்கு கொண்டுவந்தார்.\nபின்னர் வந்த கூர்ஜர-பிரதிகாரப் பேரரசு குஜராத்தை கி. பி 650 –1036 முடிய ஆண்டனர்.\nகுஜராத்தின் சில பகுதிகள் இராஷ்டிரகூடர் மற்றும் பாலர்களின் பேரரசில் சில காலம் இருந்தன. 775இல் சரத்துஸ்திர சமயத்தை பின்பற்றும் பார்சி இன மக்கள் பாரசீகத்திலிருந்து அகதிகளாக குஜராத்தில் குடியேறினர்.\n\nபத்தாம் நூற்றாண்டில் சோலாங்கிப் பேரரசு வலிமையுடன் குஜராத்தை ஆட்சி செய்தது. 30 சனவரி 1025 அன்று கஜினி முகமது குஜராத்தின் சௌராட்டிர தீபகற்பத்தில் உள்ள சோமநாதர் கோயிலை இடித்துப் பின் அதன் சொத்துக்களை கொள்ளையடித்து, 50,000 அப்பாவி மக்களின் உயிரை மாய்த்துச் சென்றார். .\n\nகி பி 14ஆம் நூற்றாண்டின் முடிவில் (1297 -1300) தில்லி சுல்தான் அலாவுதீன் கில்சியின் படைகள் பதான் மாவட்டத்தின் அங்கில்வாரா நகரத்தை சீரழித்தும், சோமநாதர் கோயிலை இடித்தும், குஜராத்தை தில்லி சுல்தானகத்தில் இணைத்தார். \nஇராஜபுத்திர இசுலாமிய ஆளுநர் அகமது ஷா அகமதாபாத் நகரை நிறுவி, 1411 முதல் 1442 முடிய குஜராத்தை ஆண்டார். பின்னர் 1576 முடிய தன்னாட்சியுடன் விளங்கிய குஜராத் சுல்தானகம், அக்பர் காலத்தில் மொகாலாயப் பேரரசில் இணைக்கப்பட்டது. சூரத் துறைமுகம் மொகலாயர் காலத்தில் சிறப்புடன் விளங்கியது. பின்னர் குஜராத்தின் கிழக்கு மற்றும் மத்தியப் பகுதிகளை மராத்தியர்கள் கைப்பற்றி 18ஆம் நூற்றாண்டு முடிய ஆண்டனர். சௌராட்டிர தீபகற்பம், கட்ச் பகுதிகளை உள்ளூர் சுதேச சமஸ்தான பிரித்துக் கொண்டு ஆண்டனர். \nமராத்தியர்களுக்கும், கம்பெனி ஆட்சியாளர்களுக்கும் 1761இல் நடந்த மூன்றாம் பானிபட் போரில் தோற்ற மராத்தியப் பேரரசின் படைத்தலைவர்களான பேஷ்வாக்கள், மராத்தியப் பேரரசின் குஜராத் பகுதிகளை தங்களுக்குள் பிரித்துக் கொண்டு தன்னாட்சியுடன் ஆண்டனர். பரோடா அரசு மற்றும் பவநகர் அரசுகள், இந்தியப் பிரிவினை முடிய குஜராத்தின் பெரும் பகுதிகளை ஆண்டனர்.\n\nகுஜராத்தின் போர்பந்தரில் பிறந்த மகாத்மா காந்தி, பிரிட்டிஷ் காலனி ஆட்சிக்கு எதிராக இந்திய விடுதலை இயக்கத்தை முன்னின்று நடத்தி, இந்தியாவின் விடுதலைக்கு வழிவகுத்தார். \nமும்பை மாகாணத்தில் இருந்த குஜராத், 1960இல் இந்தியாவை மொழிவாரி மாநிலங்களாக பிரிக்கும் பொழுது, குஜராத் தனி மாநில உரிமை பெற்றது.\n\n1960 முதல் 1995 முடிய குஜராத் மாநிலத்தை இந்திய தேசிய காங்கிரசு ஆண்டது. பின்னர் 1995 முதல் பாரதிய ஜனதா கட்சி குசராத்து மாநிலத்தின் ஆளும் சக்தியாக மாறியது.\n\nSection::::புராண & இதிகாச வராலாறு.\nபாகவத புராணம் மற்றும் மகாபாரத காவியத்தின் படி, கிருட்டிணன் பிறந்த யாதவ குலத்தினர்கள் குஜராத்தின் சௌராட்டிரா கற்பத்தின் கடற்கரையில் துவாரகை நகரை நிறுவி ஆண்டனர்.\n\nSection::::சிந்துவெளி நாகரீகம்.\n5.000 ஆண்டுகளுக்கு முந்தைய சிந்துவெளி நாகரீகத்தின் ஹரப்பா குடியிருப்புகள், குஜராத்தின் கட்ச் மாவட்டத்தின் லோத்தல் மற்றும் தோலாவிரா பகுதிகளில் கண்டெடுக்கப்பட்டுள்ளது. சிந்துவெளி நாகரீக காலத்தில் லோத்தல் முக்கிய துறைமுகமாக விளங்கியது.\n\nSection::::பண்டைய வரலாறு.\nஅசோகர் கல்வெட்டுக்கள், கிர்நார் மலை மற்றும் ஜூனாகத் நகரில் உள்ளது. அசோகரின் பேரன் சந்திரகுப்த மௌரியர் குஜராத்தை கைப்பற்றி புஷ்யமித்திரனை சௌராட்டிரா நாட்டிற்கு ஆளுனராக நியமித்தார். ஜூனாகத் நகரத்தை தலைமையிடமாகக் கொண்டு புஷ்யமித்திரன் கி மு 322 முதல் 294 முடிய ஆண்டார். அசோகரது ஆணைகளை பவநாத் அருகே உள்ள கிர்நார் மலை மற்றும் ஜூனாகத் கல்வெட்டுகளில் பொறிக்கப்பட்டள்ளது.\n\nஇந்தோ-பார்த்தியப் பேரரசை நிறுவிய பேரரசர் கோண்டபோரஸ் , கிறித்தவ திருத்தூதரான தாமசுடன் குஜராத்திற்கு கடல் வழியாக வருகை தந்தார்.\n\nகி மு முதல் நூற்றாண்டிலிருந்து 3,00 ஆண்டுகள் வரை சகர்கள் குஜராத் வரலாற்றில் முக்கிய இடம் வகித்தனர். ஜூனாகத் மற்றும் கிர்நார் மலையின் அசோகரின் கல்வெட்டுகள், கி மு 100இல் குஜராத்தை ஆண்ட சகர் குல மன்னர் முதலாம் ருத்திரதாமனின் பெருமைகளை பேசுகிறது. பின்னர் மேற்கு சத்ரபதிகள் குஜராத்தின் பெரும் பகுதிகளை கைப்பற்றி ஆண்டனர்.\nகி பி இரண்டாம் நூற்றாண்டில் சாதவாகனர் குல கௌதமிபுத்ர சதகர்ணி மேற்கு சத்திரபதிகளை வென்று குஜராத்தின் சில பகுதிகளை கைப்பற்றி ஆண்டார். வல்லபி நகரத்தை தலைநகராகக் கொண்ட மைத்திரகர்கள் கி. பி 475 முதல் 767 முடிய ஆண்டனர். கூர்ஜர-பிரதிகாரர்கள் கி. பி 650–1036 முடிய குஜராத்தை ஆண்டனர்.\n\nSection::::இராஜபுத்திரர்கள் காலம்.\nஎட்டாம் நூற்றாண்டின் முற்பகுதி வரை தென்னிந்தியாவின் சாளுக்கியர்கள் குஜராத்தின் சில பகுதிகளை ஆண்டனர். அரேபிய இசுலாமியர்களின் உமையா கலீபகம், மேற்கில் எசுப்பானியம் முதல் கிழக்கில் ஆப்கானித்தான் மற்றும் பாகிஸ்தான் வரை விரிவு படுத்திய போது, குஜராத் பகுதியை, சாளுக்கியப் பேரரசர் இரண்டாம் விக்கிரமாதித்தியனின் படைத்தலைவர் புலிக்கேசி, அரேபியப் படைகளிடமிருந்து குஜராத்தை காத்தார்.\n\nஎட்டாம் நூற்றாண்டின் பிற்பகுதியில் பரத கண்டத்தின் தெற்கில் இராஷ்டிரகூடர்கள், வடமேற்கில் கூர்ஜர-பிரதிகார்கள், கிழக்கில் பாலர்கள் இணைந்த மூன்று பேரரசுகளின் கன்னோசி முக்கோணக் காலம் துவங்கியது. இம்முக்கோண காலத்தில் குஜராத்தின் வடக்குப் பகுதிகள் கூர்ஜர-பிரதிகாரப் பேரரசின் கீழும், தெற்கு குஜராத்தின் பகுதிகள் இராஷ்டிரகூடர்களின் ஆளுகையின் கீழ் இருந்தன. இராஷ்டிரகூடர்களின் வீழ்ச்சிக்குப் பின்னர், குஜராத்தின் தெற்கு பகுதிகளை மேலைச் சாளுக்கிய மன்னர் இரண்டாம் தைலப்பன் கைப்பற்றி ஆண்டார்.\n\nஅங்கில்வாரா நகரத்தை தலைநகராகக் கொண்டு சோலாங்கிப் பேரரசர்கள் குஜராத்தை 960 முதல் 1243 முடிய ஆண்டனர். \nஇந்தியத் துணைக் கண்டத்தின் கடல்சார் வணிக மையமாக குஜராத்தின் துறைமுகங்கள் விளங்கியது.\n1026இல் ஆப்கானித்தானின் கஜினி முகமதுவின் இந்தியப் படையெடுப்பின் போது குஜராத்தின் புகழ் பெற்ற சோமநாதர் கோயிலை இடித்து, அதன் செல்வங்களை கொள்ளையிட்டுச் சென்றான்.\n\n1243க்குப் பின்னர் சோலாங்கிப் பேரரசு வீழ்ச்சியடைந்த போது, இராஜபுத்திர வகேலா குல மன்னர்களால் குஜராத் ஆளப்பட்டது. தக்காணத்தின் தேவகிரியை தலைநகராகக் கொண்ட தேவகிரி யாதவப் பேரரசின் கீழ் வகேலா குல மன்னர்கள் 1243 முதல் 1304 குஜராத்தின் சௌராட்டிர தீபகற்ப பகுதிகளை ஆண்டனர்.\n\nவகேலா குல மன்னர் முதலாம் கர்ணதேவன் குஜராத்தின் இறுதி இந்து மன்னராக இருந்தார். 1297இல் தில்லி சுல்தான் அலாவுதீன் கில்சியின் படைகள் குஜராத்தை கைப்பற்றி ஆண்டனர்.\n\nSection::::இசுலாமியர் காலம்.\nகர்ணதேவனின் வீழ்ச்சிக்குப் பின்னர், 1758இல் மராத்தியர்கள் குஜராத் கைப்பற்றும் வரை, 1297 முதல் 1758 முடிய இசுலாமிய தில்லி சுல்தான்களும், முகலாயர்களின் ஆட்சிப் பகுதியில் 400 ஆண்டுகள் குஜராத் இருந்தது.\nபரூச், சூரத், காம்பத் போன்ற துறைமுக நகரங்கள் செழிப்புடன் விளங்கியது.\n\nSection::::குஜராத் சுல்தானகம் 1407 - 1573.\nதில்லி சுல்தானகத்தின் குஜராத் ஆளுனர் ஜாபர் ஷா, தன்னாட்சியுடன் கூடிய குஜராத் சுல்தானகத்தை 1407ல் நிறுவினார். ஜாபர் ஷா மகன் அகமது ஷா சபர்மதி ஆற்றாங்கரையில் தனது பெயரில் அகமதாபாத் எனும் புது தலைநகரத்தை நிறுவி குஜராத்தை ஆண்டார். 1573ல் அக்பர் குஜராத்தை கைப்பற்றும் வரை குஜராத் சுல்தான்கள் ஆண்டனர்.\n\nSection::::முகலாயப் பேரரசு.\nமுகமது ஷாவின் வழித்தோன்றலான சிக்கந்தர் ஷாவின் கொலைக்குப் பின்னர் ஆட்சிக்கு வந்த குஜராத் சுல்தான், அக்பரின் படைகளால் வெல்லப்பட்டதால் குஜராத் சுல்தானகத்தின் 200 ஆண்டு கால ஆட்சி முடிவுக்கு வந்தது. குஜராத் மொகலாயப் பேரரசில் இணைக்கப்பட்டது.\nகுஜராத்தை மையமாகக் கொண்ட இந்தியாவின் மேற்கு பகுதிகளின் ஆளுநர்களாக இருந்த மொகலாயப் பேரரசின் இளவரசர்களில் முராத் பக்ஷ், ஷாஜகான், தாரா சிக்கோ, அவுரங்கசீப், முகம்மது ஆசாம் ஷா புகழ் பெற்றவர்கள். 1758இல் மராத்தியர்கள் குஜராத்தை கைப்பற்றி, குஜராத்தில் இசுலாமிய ஆட்சியை முடிவுக்கு கொண்டு வந்தனர்.\n\nSection::::மராத்தியப் பேரரசு.\n17ஆம் நூற்றாண்டின் நடுவில் முகலாயப் பேரரசு வீழ்ச்சியடைந்து கொண்டிருந்த காலத்தில், சத்ரபதி சிவாஜி தலைமையிலான மராத்தியர்கள் தங்களின் ஆட்சி நிலப்பரப்புகளை வடக்கில் குஜராத், இராஜஸ்தான், அரியானா வரை விரிவு படுத்தினர்.\n\nசிவாஜியின் மறைவிற்குப் பின்னர் பேஷ்வாக்கள் மராத்தியப் பேரரசின் பகுதிகளை பிரித்துக் கொண்டு ஆண்டனர். 1803–1805இல் நடைபெற்ற இரண்டாம் ஆங்கிலேய மராத்தியப் போருக்குப் பின்னர், குஜராத்தின் பெரும்பகுதிகளை ஆங்கிலேய கம்பெனி ஆட்சியாளர்களால் கைப்பற்றப்பட்ட போதிலும், மராத்திய பேஷ்வா கெயிக்வாட் குல பரோடா அரசர்கள் பிரித்தானியாவின் இந்திய அரசின் துணைப்படைத் திட்டத்தில் சேர்ந்து, பரோடா அரசை 1949 முடிய ஆண்டனர்.\n\nSection::::குஜராத்தில் ஐரோப்பிய காலனிகள்.\nகுஜராத் கடற்கரைப் பகுதிகளான தாமன் மற்றும் தியூ, தாத்ரா மற்றும் நகர் அவேலி பகுதிகளில் போர்த்துகீசியர்கள் கைப்பற்றி தங்கள் ஆதிக்கத்தை நிறுவினர். பின்னர் ஆங்கிலேய பிரித்தானிய கிழக்கிந்திய கம்பெனி ஆட்சியாளர்கள் பரோடா போன்ற சுதேச சமஸ்தானங்களைத் தவிர தெற்கு குஜராத்தின் அகமதாபாத், பரூச், கைரா, பஞ்சமகால், கட்ச் மற்றும் சூரத் பகுதிகளை 1818 முதல் 1947 முடிய தங்கள் நேரடி ஆட்சியில் வைத்துக் கொண்டனர்.\n\nSection::::இந்திய விடுதலை இயக்கம்.\nஇந்திய விடுதலை இயக்கத்தில் வல்லபாய் படேல், கே. எம். முன்ஷி, மொரார்ஜி தேசாய், யு. என். தேபர், மகாதேவ தேசாய், போன்ற ஆயிரக்கணக்கானவர்கள் மகாத்மா காந்தியைப் பின்பற்றி உப்புச் சத்தியாகிரகம் போன்று, பிரித்தானிய இந்தியாவிற்கு எதிரான போராட்டங்களில் கலந்து கொண்டனர்.\n\nSection::::1947–1960.\nஇந்தியப் பிரிவினைக்குப் பின்னர் 1948இல் குஜராத்தை இரண்டு பெரும் பகுதிகளாகப் பிரித்தனர். கட்ச் மாவட்டம் மற்றும் சௌராட்டிர தீபகற்ப பகுதிகளை இணைத்து சௌராஷ்டிர மாகாணம் நிறுவப்பட்டது. சௌராஷ்டிர மாகாணத்தின் முதல் முதல்வராக யு. என். தேபர் தேர்ந்தெடுக்கப்பட்டார். குஜராத்தின் எஞ்சிய பகுதிகள் மும்பை மாகாணத்துடன் இணைக்கப்பட்டது. \n\n1956இல் சௌராஷ்டிர மாகாணத்தை மும்பை மாகாணத்துடன் இணைக்கப்பட்டது.\n\n1 மே 1960இல் இந்தியாவை மொழிவாரி மாநிலங்களாகப் பிரிக்கும் போது, மும்பை மாகாணத்துடன் இருந்த குஜராத்தின் பகுதிகள், அகமதாபாத் நகரைத் தலைமையிடமாகக் கொண்ட புதிய குஜராத் மாநிலம் உதயமானது.\n\nகட்ச் மாவட்டத்தின் அஞ்சார் பகுதியில் 1956இல் உண்டான பெரும் நிலநடுக்கத்தால் அஞ்சார் நகரம் அழிந்தது.\nஇந்தியப் பிரிவினைக்கு பின் பாகிஸ்தான் நாட்டில் வசித்த இந்து சிந்தி மக்களின் புகழிடமாக குஜராத்தின் காந்திதாம், சர்தார் நகர், குபேர நகரம் விளங்கியது.\n\nSection::::1960–1973.\n132 சட்டமன்ற உறுப்பினர்கள் கொண்ட குஜராத் சட்டமன்றம் அமைக்கப்பட்டது. இந்திய தேசிய காங்கிரசு கட்சியின் ஜீவராஜ் நாராயண மேத்தாவின் தலைமையில் முதல் குஜராத் சட்டமன்றக் கூட்டம் கூடியது. பின்னர் முதலமைச்சாராக பதவியேற்ற பல்வந்தராஜ் மேத்தா 1965 இந்திய-பாகிஸ்தான் போரின் போது, இந்திய-பாகிஸ்தான் எல்லைப்பகுதியான கட்ச் பகுதியை பார்வையிட விமானத்தில் சென்ற போது, எதிரிகளால் விமானம் சுடப்பட்டு இறந்தார்.\n1969இல் இந்திய தேசிய காங்கிரசு கட்சி. மொரார்ஜி தேசாய் தலைமையில் இந்திய தேசிய காங்கிரஸ் (நிறுவனம்) என்றும் இந்திராகாந்தி தலைமையில் இந்திய தேசிய காங்கிரசு (ஐ) என இரண்டாக பிளந்தது.அதே நேரத்தில் குஜராத் மாநிலத்தின் அனைத்துப் பகுதிகளிலும் ராஷ்டிரிய சுயம்சேவாக் சங்கம் கிளைகளைப் பரப்பி வலுவடைந்தது.\n\n1969இல் செப்டம்பர் முதல் அக்டோபர் முடிய குஜராத்தில் பெரிய அளவில் கலவரம் பரவி மனித உயிர்களும், உடமைகளும் சேதமடைந்தது. 1971 இந்திய-பாகிஸ்தான் போருக்குப் பின்னர் நடந்த சட்டமன்றத் தேர்தலில், இந்திராகாந்தி தலைமையிலான காங்கிரசு கட்சி குஜராத்தின் ஆட்சியைக் கைப்பற்றியது.\nகுஜராத் மாநிலத்தின் தலைநகர் அகமதாபாத் நகரத்திலிருந்து காந்திதாம் நகரத்திற்கு 1971இல் மாற்றப்பட்டது.\n\nSection::::1974–1980.\nமார்ச் 1976இல் இந்திராகாந்தி நெருக்கடி நிலை நடைமுறை படுத்தியதன் விளைவாக, குஜராத்தில் குடியரசுத் தலைவர் ஆட்சியை நிறுவப்பட்டதால், குஜராத்தை ஆண்டு கொண்டிருந்த ஜனதா மோர்ச்சா அரசு பதவியேற்ற ஒன்பது மாதங்களில் கலைக்கப்பட்டது. டிசம்பர் 1976இல் நடந்த சட்டமன்றத் தேர்தலில் இந்திரா காங்கிரஸ் கட்சியை சேர்ந்த மாதவ் சிங் சோலாங்கி முதவ்ராகத் தேர்ந்தெடுக்கப்பட்டார். நூற்றுக்கணக்க்கானவர்களை கொன்ற மச்சு அணை உடைப்பால், ஜனதா கட்சியின் பாபுபாய் படேல் தலமையிலான அரசு மோர்பிக்கு இடம் மாற்றப்பட்டது.\n\nSection::::1980–1995.\n1980இல் ஜனதா மோர்ச்சா அரசை நீக்கி விட்டு குடியரசுத் தலவர் ஆட்சி அமல் படுத்தப்பட்டது. பின்னர் 1980 முதல் மாதவ சிங் சோலாங்கி தலைமையிலான இந்திரா காங்கிரஸ் கட்சி மார்ச் 1990 முடிய குஜராத்தை ஆண்டது. \n\nஅக்டோபர் 1990இல் ஜனதா கட்சியின் சிமன்பாய் படேல் தலைமையிலான கூட்டணி அரசு ஆட்சிக்கு வந்தது. பிப்ரவரி 1994இல் சிமன்பாய் படேல் மறைவுக்குப் பின் முதல்வராக பதவியேற்ற சபில்தாஸ் மேத்தா, மார்ச் 1995 முடிய ஆட்சியில் இருந்தார்.\n\n1994இல் சூரத் நகரில் பிளேக் நோய் பரவி 52 பேர் இறந்தனர். \n\nSection::::1995–2000.\n1995இல் கேசுபாய் படேல் தலைமையிலான பாரதிய ஜனதா கட்சி குஜராத்தின் ஆட்சியை முதன் முறையாக கைப்பற்றியது. எட்டு மாதங்களில் சங்கர்சிங் வகேலா தலைமையில் குஜராத் சட்டமன்ற பாரதிய ஜனதா கட்சி இரண்டாக பிரிந்ததால், கேசுபாய் படேல் பதவி விலக நேர்ந்தது. சங்கர் சிங் வகேலா தலைமையிலான புதிய இராஷ்டிரிய ஜனதா கட்சி இந்திய தேசிய காங்கிரஸ் கட்சியின் ஆதரவுடன் ஆட்சி அமைத்தது. 1998இல் சங்கர்சிங் வகேலாவிற்கு வழங்கிய ஆதரவை,காங்கிரஸ் கட்சி விலக்கிக் கொண்டதால், வகேலா ஆட்சி கலைக்கப்பட்டது. 1998இல் மீண்டும் பாரதிய ஜனதா கட்சியின் கேசுபாய் படேல் குஜராத்தின் முதல்வராக தேர்ந்தெடுக்கப்பட்டார். \n\n1998இல் உண்டான கடும் புயலில் கண்ட்லா துறைமுகம், சௌராட்டிரம் மற்றும் கட்ச் பகுதிகள் கடும் சேதமடைந்தது.\n\nSection::::2000 முதல் -.\n26 சனவரி 2001இல் குஜராத்தின் புஜ் பகுதியை மையமாகக் கொண்டு ஏற்பட்ட கடும் புஜ் நிலநடுக்கத்தால், 20,000க்கும் மேற்பட்டோர் இறந்தனர். இரண்டு இலட்சம் மக்கள் காயம் அடைந்தனர். \n2001இல் உடல் நலம் குன்றிய கேசுபாய் படேலுக்கு மாற்றாக நரேந்திர மோடி குஜராத் முதல்வராக பதவியேற்றார். \n2002இல் கோத்ரா தொடருந்து எரிப்பால் குஜராத் முழுவதும் வன்முறை மூண்டது. செப்டம்பர், 2002இல் காந்திநகரில் உள்ள அக்சர்தாம் கோயிலில் தீவிரவாதிகள் புகுந்து சுட்டதில் பலர் பலியானர்கள். \n2002 குஜராத் சட்டமன்ற தேர்தலில் வென்று நரேந்திர மோடி மீண்டும் குஜராத் முதல்வரானார்.\n\nசூலை 2008இல் அகமதாபாத் நகரத்தில் நடந்த தொடர் குண்டு வெடிப்புகளில் 56 பேர் கொல்லப்பட்டனர். பலர் காயமடைந்தனர். \n\n2007 மற்றும் 2012 குஜராத் சட்ட மன்றத் தேர்தலில் பாரதிய ஜனதா கட்சி, நரேந்திர மோடி தலைமையில் மீண்டும் ஆட்சியைக் கைப்பற்றியது. 2014இல் இந்திய நாடாளுமன்றத் தேர்தலில் பாரதிய ஜனதா கட்சி பெரும்பான்மை இடங்களில் வென்று, நரேந்திர மோடி தலைமையில் பாரதிய ஜனதா கட்சி வென்று, நரேந்திர மோடி பிரதமராக ஆனதால், குஜராத்தின் முதல்வராக ஆனந்திபென் படேல் தேர்ந்தெடுக்கப்பட்டார். ஆனந்திபென் படேல் ஆகஸ்டு 2016இல் முதல்வர் பதவியிலிருந்து விலகியதை அடுத்து, 7 ஆகஸ்டு 2016இல் விஜய் ருபானி குஜராத் மாநில முதல்வராகத் தேர்ந்தெடுக்கப்பட்டார்.\n\n"}
{"id": "314035", "url": "https://ta.wikipedia.org/wiki?curid=314035", "title": "அமோனியம் தயோசல்பேட்டு", "text": "அமோனியம் தயோசல்பேட்டு\n\nஅமோனியம் தயோசல்பேட்டு \"(Ammonium thiosulfate)\" என்பது HNOS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அமோனியா நெடியுடன் வெண்மை நிற படிகத் திண்மமாக இது காணப்படுகிறது. அமோனியம் தயோசல்பேட்டு தண்ணீரில் உடனடியாகவும் அசிட்டோனில் மெதுவாகவும் கரைகிறது. எத்தனால் மற்றும் டை எத்தில் ஈதர் முதலிய கரிம கரைப்பான்களில் இச்சேர்மம் கரைவதில்லை\n\nSection::::பயன்கள்.\nSection::::ஒளிப்படம் நிலைநிறுத்துதல்.\nபுகைப்படத் தொழிலில் அமோனியம் தயோசல்பேட்டு ஒரு புகைப்பட நிலைநிறுத்தியாகப் பயன்படுத்தப்படுகிறது. சோடியம் தயோசல்பேட்டை விட வேகமாக செயல்படுவதால் இச்சேர்மம் ஒரு விரைவு நிலைநிறுத்தியாகக் கருதப்படுகிறது. புகைப்பட நிலைநிறுத்தும் செயல்முறையில் பின்வரும் வேதி வினைகள் அடங்கியுள்ளன. \n\nSection::::உலோகப் பிரிப்பியல்.\nதங்கம் மற்றும் வெள்ளி ஆகிய உலோகங்களை அவற்றின் தாதுக்களில் இருந்து கரைத்துக் கழுவி பிரித்தெடுப்பதற்கும் பயனாகிறது. இங்கு இச்சேர்மம் செப்பு முன்னிலையில் ஒரு வினையூக்கியாகச் செயல்படுகிறது. தங்கம் பிரித்தெடுக்க பயன்படுத்தப்படும் சயனைடு சேர்ப்பு செயல்முறைக்கு மாற்றாக நச்சுத்தன்மையற்ற இக்கரைத்துக் கழுவல் செயல்முறை கருதப்படுகிறது.\n\nSection::::பிற பயன்கள்.\nஅமோனியம் தயோசல்பேட்டை ஒர் உரமாகவும் பயன்படுத்த முடியும். நிலக்கரி கழிவு கலவைகளுடன் சேர்க்கப்படும் சேர்க்கைப் பொருளாகவும் இதை பயன்படுத்த முடியும் என்று சில ஆராய்ச்சி முடிவுகள் தெரிவிக்கின்றன. இவ்வாறு அமோனியம் தயோசல்பேட்டு சேர்க்கப்படுவதால், ஆபத்தான் டையாக்சின்களும் பியூரான்களும் உருவாதல் தடுக்கப்படுகிறது.\n"}
{"id": "314038", "url": "https://ta.wikipedia.org/wiki?curid=314038", "title": "எம்.ஜி.எம். டிஸ்னி வேல்ட்", "text": "எம்.ஜி.எம். டிஸ்னி வேல்ட்\n\nஎம்.ஜி.எம். டிஸ்ஸி வேல்ட் (MGM Dizzee World) என்பது தமிழ்நாட்டின் சென்னையில் உள்ள ஒரு பொழுதுபோக்குப் பூங்கா ஆகும். இது கிழக்குக் கடற்கரைச் சாலையில் அமைந்துள்ளது. பூங்காவில் புனைக்கால்வாய், பெர்ரிஸ் சக்கரம், சிலந்தி ஸ்பின், ரோலர் கோஸ்டர், வேடிக்கை மலை, இடி கார்கள், சூப்பர் ட்ரூப்பர் போன்றவையும், நீர் விளையாட்டு உலகம் ஆகியவற்றைக் கொண்டுள்ளது. மேலும் பருவகால சிறப்பு நிகழ்ச்சிகளும் நடக்கின்றன.\n\nஇத்து எம்.ஜி.எம். குழுமத்தைச் சேர்ந்தது ஆகும்.\n\nஇந்தப் பூங்கா 2000 களின் துவக்கத்தில் பனி பள்ளத்தாக்கு அனுபவம் போன்ற சிறப்பு அம்சங்கள் போன்றவற்றை அறிமுகப் படுத்தியது. மேலும் பனி மூடிய மலை, ஒரு பனி மனிதன், செயற்கைப் பனி மழை போன்றவையும் உள்ளன.\n\nSection::::மேலும் காண்க.\n<br>\n"}
{"id": "314046", "url": "https://ta.wikipedia.org/wiki?curid=314046", "title": "குயின்சுலாந்து, சென்னை", "text": "குயின்சுலாந்து, சென்னை\n\nகுயின்ஸ் லேண்ட் (Queens Land) என்பது தமிழ்நாட்டின், சென்னை பூந்தமல்லியில் உள்ள ஒரு பொழுது போக்குப் பூங்கா ஆகும். இது 2003, ஆகத்து மாதம் திறக்கப்பட்டது. இது 70 ஏக்கர் பரப்பளவில் (28 எக்டேர் ) அமைந்துள்ளது. \n\nSection::::பொதுத் தகவல்கள்.\nஇந்தப் பூங்கா சென்னை- பெங்களூர் தேசிய செடுஞ்சாலையில் திருபெரும்புதூர் பூந்தமல்லி ஆகியவற்றுக்கு இடையில் உள்ளது. இங்கு மகிழுந்துகள் நிறுத்த போதுமான இடவசதி உள்ளது. இந்தப் பூங்காவிற்கு கிண்டி, தி நகர் போன்ற இடங்களில் இருந்து பேருந்து வசதி உள்ளது. சென்னையில் இருந்து திருபெரும்புதூர் செல்லக்கூடிய அனைத்துப் பேருந்துகளும் குயின்ஸ் லேண்டில் நிறுத்தம் உள்ளது. இந்தப் பூங்காவை நிறுவியவர் இஷாந்த் பங்வால் என்பவராவார். பூங்காவில் நுழைவு கட்டணம் பெரியவர்களுக்கு 550 ரூபாய், குழந்தைகளுக்கு 450 ரூபாய் ஆகும். 2 அடிக்கும் (0.61 மீ) குறைவான குழந்தைகளுக்கு கட்டணம் வசூலிக்கப்படுவதில்லை.\n\nபூங்கா வார நாட்களில் காலை 10 மணி முதல் மாலை 6:30 மணி வரையும், வார இறுதி நாட்கள் மற்றும் அரசு விடுமைறை நாட்களில் காலை 10:00 மணி முதல் மாலை 7:30 மணி வரையும் திறந்திருக்கும்.அரசு விடுமுறை வராத திங்கட்கிழமைகளில் பராமரிப்புப் பணிகளுக்காக மூடப்படுகிறது.\n\nபூங்காவில் உணவகம், குடிநீர் வசதிகள் உள்ளன.\n\nSection::::சவாரிகள்.\nஇங்கு சவாரிகளுக்கு தனியாக கட்டணம் வசூலிக்கப்படுவதில்லை. இங்கு 51 சவாரிகள் உள்ளன, அதில் 33 பெரியவர்களுக்கானது, 18 சவாரிகள் சிறுவர்களுக்கானது. \n\nஇங்கு உள்ள சில தண்ணீர் விளையாட்டுகள் நண்பகல் 2:00 மணி முதல் மாலை 5:00 மணி வரை மட்டுமே இயக்கப்படுகிறன. தண்ணீர் விளையாட்டுகளுக்கு தேவைப்படும் பாதுகாப்பு ஆடைகள் இங்கு கிடைக்கின்றன. இங்கு பெண்கள், ஆண்களுக்கு என தனித்தனியான நீச்சல் குளங்கள் உள்ளன.\n\nSection::::நேர்ச்சி.\nஇந்தப் பூங்கா 2008 ஆம் ஆண்டு 11 வயது சிறுமி ஏரியில் படகு பயணத்தின்போது இறந்த காரணத்தால் சில கிழமைகள் மூடப்பட்டது. இந்த மரணத்தின் காரணமாக ஏழு ஊழியர்கள் கைது செய்யப்பட்டனர்.\n\n\n"}
{"id": "314050", "url": "https://ta.wikipedia.org/wiki?curid=314050", "title": "வி.ஜி.பி. யூனிவர்சல் கிங்டம்", "text": "வி.ஜி.பி. யூனிவர்சல் கிங்டம்\n\nவிஜிபி யூனிவர்சல் கிங்டம் (VGP Universal Kingdom) என்பது தமிழ்நாட்டின் சென்னையில், கிழக்குக் கடற்கரைச் சாலையில் உள்ள ஒரு பொழுதுபோக்குப் பூங்கா ஆகும். இந்தப் பூங்கா துவக்கக் காலத்தில் சிறிய சவாரிகள் வழங்கும் பூங்காவாக இருந்தது. 1997 ஆம் ஆண்டு முழு நீள கேளிக்கை பூங்காவாக 1997 ஆம் ஆண்டு மாற்றப்பட்டது. இந்தப் பூங்கா குழந்தைகள், இளைஞர்கள், பெரியவர்கள் ஆகியோருக்கு பல வேடிக்கை மற்றும் சாகச சவாரிகளை வழங்குகிறது. விஜிபி 2000 புத்தாயிரம் ஆண்டு கோபுரம், நீர் அருவிகள், பன்னீர் கோட்டை போன்றவை இங்கு உள்ள முதன்மை அம்சங்களாகும். இந்தப் பூங்கா விஜிபி குழுமத்தைச் சேர்ந்தது. இந்தக் குழுமத்தை நிறுவியவர் வி ஜி பன்னீர்தாஸ் ஆவார். இதன் மேலாண் இயக்குநர் வி.ஜி. ரவிதாஸ் ஆவார். \n\n\n"}
{"id": "314051", "url": "https://ta.wikipedia.org/wiki?curid=314051", "title": "இ.வி.பி. வேல்ட்", "text": "இ.வி.பி. வேல்ட்\n\nஇ.வி.பி. வேல்ட் (EVP World) என்பது தமிழ்நாட்டின், சென்னை, பூந்தமல்லியில் உள்ள ஒரு பொழுதுபோக்குப் பூங்கா ஆகும். இந்தப் பூங்கா 2012 ஆண்டு 160 ஏக்கர் (65 எக்டேர்) பரப்பளவில் ஏற்படுத்தப்பட்டது.\n\nSection::::பொதுத் தகவல்கள்.\nஇந்தப் பூங்கா சென்னை பெங்களூர் தேசிய நெடுஞ்சாலையில் பூந்தமல்லிக்கும் திருபெரும்புதூருக்கும் இடையில் செம்பரம்பாக்கத்தில் உள்ளது. \n\nஇந்தப் பூங்காவில் உணவக வசதி உள்ளது.\n\nSection::::சவாரிகள்.\nஇங்கு உள்ள பல சவாரிகளுக்கு தனியாக கட்டணம் வசூலிப்பதில்லை என்றாலும் சில சவாரிகளுக்கு கட்டணம் செலுத்த வேண்டி இருக்கும். இங்கு மொத்தம் 64 சவாரிகள் உள்ளன. அதில் 16 சவாரிகள் கட்டணம் செலுத்த வேண்டியவையாகும்.\n\n"}
{"id": "314054", "url": "https://ta.wikipedia.org/wiki?curid=314054", "title": "குன்னூர் தொடர்வண்டி நிலையம்", "text": "குன்னூர் தொடர்வண்டி நிலையம்\n\nகுன்னூர் தொடர்வண்டி நிலையம் (Coonoor railway station) என்பது தமிழ்நாட்டின், நீலகிரி மாவட்டத்தில் உள்ள புகழ்வாய்ந்த மலைப் பிரதேசமும், நகருமான குன்னூரில் உள்ள ஒரு தொடர்வண்டி நிலையமாகும். இந்தத் தொடர்வண்டி நிலையம் நீலகிரி மலைத் தொடர் வண்டிப் பாதையின், ஒரு பகுதியாகும். இந்த தொடர்வண்டி நிலையம் ஒரு உலக பாரம்பரியக் களமாகும். இந்த தொடர்வண்டி நிலையம் உதகமண்டலத்திற்கு செல்லும் தொடர்வண்டி நின்று செல்லும் முதன்மையான நிலையம். இது தென்னக இரயில்வேக்கு உட்பட்ட சேலம் கோட்டத்தைச் சேர்ந்தது. இந்த நிலைய குறியீட்டு எண்: ONR ஆகும்.\n"}
{"id": "314059", "url": "https://ta.wikipedia.org/wiki?curid=314059", "title": "101955 பென்னு", "text": "101955 பென்னு\n\n101955 பென்னு (\"101955 Bennu\") என்பது அப்பல்லோ கூட்டத்தில் அமைந்துள்ள ஒரு கரிம-வகை சிறுகோள் (\"asteroid\") ஆகும். இது 1999 செப்டம்பர் 11 இல் கண்டுபிடிக்கப்பட்டது. இது புவியைத் தாக்கவல்ல இரண்டாவது பெரிய விண்பொருளாக பலெர்மோ தீங்கு அறியும் அளவுகோல் மூலம் இனங்காணப்பட்டுள்ளது. 22-ம் நூற்றாண்டில் இச்சிறுகோள் புவியைத் தாக்குவதற்கு 2700-இல்-1 வாய்ப்புள்ளதாகக் கணிக்கப்பட்டுள்ளது. அமெரிக்காவின் நாசா நிறுவனத்தின் ஒசைரிசு-ரெக்சு விண்கலம் இச்சிறுகோளை இலக்கு வைத்தே அனுப்பப்பட்டுள்ளது. 2023 ஆம் ஆண்டில் இவ்விண்கலம் சிறுகோளின் மாதிரிகளை மேலதிக ஆய்விற்காக பூமிக்கு எடுத்து வரும் என எதிர்பார்க்கப்படுகிறது.\n\n101955 பென்னுவின் சராசரி விட்டம் அண்ணளவாக 492 மீட்டர்கள் ஆகும். அரிசிபோ வானிலை ஆய்வுகூடத்தின் வான்கோள் ரேடார், கிளாட்ஸ்டன் தொலை தூர விண்வெளி வலைப் பின்னல் ஆகியவை இச்சிறுகோளை மிகத்துல்லியமாக ஆராய்ந்து வருகிறது. பென்னு சிறுகோள் பம்பரத்தை ஒத்த கிட்டத்தட்ட நெட்டுருளை வடிவத்தை ஒத்தது.\n\n"}
{"id": "314060", "url": "https://ta.wikipedia.org/wiki?curid=314060", "title": "டால்பின் மூக்கு, குன்னூர்", "text": "டால்பின் மூக்கு, குன்னூர்\n\nடால்பின் மூக்கு (Dolphin's Nose) என்பது தமிழ்நாட்டின், நீலகிரி மாவட்டத்தின், குன்னூரில் உள்ள ஒரு காட்சி முனை ஆகும். டால்பின் மூக்கு கடல் மட்டத்தில் இருந்து 1,000 அடிக்கு மேலான உயரம் கொண்டது. குன்னூரில் இருந்து 10 கிமீ தொலைவில் கண்கவரும் இடத்தில் உள்ளது. இந்த உச்ச நுனி டால்பின் மூக்கு போல இருப்பதால் இப்பெயரால் அழைக்கப்படுகிறது. இது முற்றிலும் ஒரு தனிப்பட்ட பெரிய பாறையால் உருவாகியுள்ளது. இந்த டால்பின் மூக்கின் இடது மற்றும் வலது இரு பக்கத்திலும் இருந்து காணும்போது கிடைக்கின்ற காட்சிகள் மிகவிரிந்ததாக உள்ளது. இங்கிருந்து பார்க்கும்போது கேத்தரின் அருவி பல மீட்டர் உயரத்தில் இருந்து விழுவதை முழுமையான காணலாம். தேயிலைத் தோட்டங்களையும், வளைந்த சாலைகளையும் பார்க்க ஒரு சிறந்த இடமாக இது உள்ளது.\n\nSection::::சுற்றுலா தலம்.\nகுன்னூரில் உள்ள சுற்றுலாத் தலங்கள் \n\n\nSection::::இடம்.\nடால்பின் மூக்கு குன்னூரிலிருந்து 12 கிமீ தொலைவில் குன்னூரில் இருந்து கோத்தகிரி செல்லும் பாதையில் சென்றால் அதிலிருந்து வலதுபக்கமாக பிரியும் சாலையில் 11 கிமீ தொலைவில் டால்பின் மூக்கை அடைய முடியும்.\n\n"}
{"id": "314062", "url": "https://ta.wikipedia.org/wiki?curid=314062", "title": "தங்கக் கடற்கரை, சென்னை", "text": "தங்கக் கடற்கரை, சென்னை\n\nதங்கக் கடற்கரை (\"Golden Beach\") இது இந்தியாவின் தமிழ்நாடு மாநிலத்தின் தலைநகரான சென்னைக்கு அருகில் கிழக்குக் கடற்கரைச் சாலையில் மகாபலிபுரம் செல்லும் வழியில் அமைந்துள்ள கடற்கரையாகும். இதனை ஒட்டிச்செல்லும் பாதை வழியாக கடலூர், பாண்டிச்சேரி பொன்ற ஊர்களுக்கு செல்லலாம். பொழுதுபோக்கு பகுதியான வி.ஜி.பி. யூனிவர்சல் கிங்டம் இக்கடற்கரையில் தான் அமைந்துள்ளது.\n"}
{"id": "314063", "url": "https://ta.wikipedia.org/wiki?curid=314063", "title": "லேடி கன்னிங்ஸ் சீட், குன்னூர்", "text": "லேடி கன்னிங்ஸ் சீட், குன்னூர்\n\nலேடி கன்னிங் சீட் (Lady Canning's Seat) என்பது தமிழ்நாட்டின் நீலகிரியில் உள்ள குன்னூரில் உள்ள முதன்மையான சுற்றுலா தலமாகும். இது குன்னூரில் இருந்து 9 கிமீ தொலைவில் உள்ளது.  இதன் பெயர் கார்லோடி கன்னிங் என்பரின் நினவைவாக வைக்கப்பட்டது.\n\n"}
{"id": "314065", "url": "https://ta.wikipedia.org/wiki?curid=314065", "title": "லாம்ப் பாறை", "text": "லாம்ப் பாறை\n\nலாம்ப் பாறை (\"Lamb's Rock\") என்பது தமிழ்நாட்டின் குன்னூரில் உள்ள ஒரு சுற்றுலா தலமாகும். இது குன்னூரில் இருந்து 8 கிலோமீட்டர் தொலைவில் உள்ளது. இங்கிருந்து கோயம்புத்தூர் சமவெளிகள், தேயிலைத் தோட்டங்கள், காபி தோட்டங்கள் போன்றவற்றை நன்கு காண இயலும்.\n\nபிரித்தானியக் கிழக்கிந்தியக் கம்பனியில் பணியாற்றிய கப்டன் லேம் (\"Captain Lamb\") என்பவரின் நினைவாக இப்பாறைக்கு லேமின் பாறை எனப் பெயர் சூட்டப்பட்டது.\n"}
{"id": "314066", "url": "https://ta.wikipedia.org/wiki?curid=314066", "title": "வண்ணந்தீட்டியக் கவுதாரி", "text": "வண்ணந்தீட்டியக் கவுதாரி\n\nவர்ணக் கவுதாரி (\"Painted Francolin\") இப்பறவை வான்கோழியைப் போன்ற தோற்றம் உடைய தென்கிழக்கு இலங்கை, மத்திய மற்றும் தெற்கு இந்தியப் பகுதிகளில் வாழும் கவுதாரிப் பறவையாகும். இப்பறவையை இதன் இனப்பெருக்க காலங்களில் சத்தமிடும் ஓசையை வைத்து எளிதாக இனம் கண்டுகொள்ளலாம். இப்பறவையை தாமஸ் சி. ஜெர்டன் என்பவர் வடக்கு சர்க்கார் மாவட்டங்கள், சோட்டா நாக்பூர் மேட்டுநிலம், மேற்குத் தொடர்ச்சி மலைத்தொடர், நருமதை ஆற்றுப்படுகை, மற்றும் மத்திய இந்தியப்பகுதி போன்ற இடங்களில் பார்த்ததாகக் குறிப்பிடுகிறார். இப்பறவையை கருப்புக் கவுதாரியுடன் வித்தியாசப்படுத்துவது கொஞ்சம் கடினம். இவை அதிகமான தூவலுடன் கலப்பினம் போல் காட்சி கொடுக்கிறது. இதன் மேல் காணப்படும் தூவல்கள் கருப்பு நிறத்தில் வெள்ளைப் புள்ளிகளுடன் காணப்படுகிறது. இதன் முகம் சிவந்தும், கண்களின் மேல் பகுதியில் மூடும் விதமாக கருப்பு தோல் காணப்படுகிறது. \n\nஇப்பறவை இலங்கையில் 4.50 பைசா அஞ்சல் தலையாக வெளிவந்துள்ளது. \n\n"}
{"id": "314069", "url": "https://ta.wikipedia.org/wiki?curid=314069", "title": "சந்தா கோச்சர்", "text": "சந்தா கோச்சர்\n\nசந்தா கோச்சர் (பிறப்பு 17 நவம்பர் 1961) இந்தியாவின் மிகப்பெரிய தனியார் வங்கியான ஐசிஐசிஐ வங்கி வங்கியின் மேலாண் இயக்குனரும் தலைமை நிர்வாக அலுவலரும் ஆவார். 2015 ஆம் ஆண்டுக்கான டைம் இதழின் 100 சக்திவாய்ந்த மனிதர்கள் பட்டியலில் இவர் பெயரும் இடம்பெற்றது. ராஜஸ்தான் மாநிலத்தின் ஜோத்புரில் பிறந்த இவர், மும்பையில் உள்ள ஜெய் ஹிந்த் கல்லூரியில் பட்டம் பெற்றார். மும்பையில் வசிக்கும் இவர், தீபக் கோச்சர் என்பவரை மணந்தார். இந்த தம்பதிக்கு ஆர்த்தி, அர்ஜுன் என இரு குழந்தைகள் உள்ளன. அமெரிக்காவின் பிரபல ஃபார்ச்சூன் இதழில், மற்ற உலக அளவிலான சிறந்த பெண் நிர்வாகி பட்டியலில் இவர் பெயர் அடிக்கடி இடம் பெறும்.\nவங்கித்துறையில் சிறப்பாக பங்களித்ததற்காக, 2010 ஆம் ஆண்டில் இந்திய அரசு இவருக்கு பத்ம பூசண் விருது வழங்கி சிறப்பித்தது\n\nSection::::வீடியோகான் கடன் முறைகேடு வழக்கில்.\nவீடியோகான் நிறுவனத்துக்கு 3,250 கோடி ரூபாய் ஐ.சி.ஐ.சி.ஐ வங்கி கடன் வழங்கியதில் சாந்தா கோச்சார் மீது மோசடிக் குற்றச்சாட்டு எழுப்பப்பட்டது. வீடியோகோன் நிறுவனம் வாங்கிய கடனில் ரூ.2,800 கோடிக்கு மேல் கடன் திருப்பிச் செலுத்தப்படாததால் வாராக்கடனாக அறிவிக்கப்பட்டது. இந்நிலையில், சந்தா கோச்சாரின் கணவர் தீபக் கோச்சாரின் நிறுவனத்தில் வீடியோகான் நிறுவனம் முதலீடு செய்திருந்தது தெரியவந்தது.\n\nஎனவே, வீடியோகான் நிறுவனத்தின் வராக் கடன் மோசடியில் சாந்தா கோச்சாருக்கும், அவரது கணவர் தீபக் கோச்சாருக்கும் தொடர்புள்ளதாகக் குற்றம்சாட்டப்பட்டது. எனவே ஐ.சி.ஐ.சி.ஐ வங்கியின் தலைமைச் செயல் அதிகாரி பதவியை விட்டு சந்தா கோச்சார் நீங்கியுள்ளார்.\n\n"}
{"id": "314072", "url": "https://ta.wikipedia.org/wiki?curid=314072", "title": "சிம்ஸ் பூங்கா", "text": "சிம்ஸ் பூங்கா\n\nசிம்ஸ் பூங்கா (Sim's Park) என்பது தமிழ்நாட்டின், நீலகிரி மலைப்பகுதியில், குன்னூரில் உள்ள ஒரு முதன்மையான சுற்றுலா தலமாகும். இது சராசரி கடல் மட்டத்திலிருந்து 1780 மீட்டர் உயரத்தில் உள்ளது. இங்கே அதிகபட்ச வெப்பநிலை 30 டிகிரி செல்சியஸ் வரை செல்கிறது. குறைந்தபட்சம் 5 டிகிரி செல்சியஸ் வெப்ப நிலை இருக்கும். இந்த தோட்டத்தில் சராசரியாக 150 செ.மீ. மழை பொழிகிறது. இந்த பூங்கா 12 ஹெக்டேர் பரப்பளவில் விரிந்துள்ளது.\n\nSection::::துவக்கம்.\nஇது ஒரு அசாதாரணமான தாவரவியல் பூங்கா இயற்கை வரையறைகளோடு நூறாண்டுகளுக்கு மேலாக வளர்ச்சியடைந்து வந்துள்ளது. இது திரு ஜே.டி. சிம்ஸ் மற்றும் மேஜர் முர்ரே ஆகியோரால் 1874 துவக்கி வளர்க்கப்பட்டது. இந்த இயற்கையாக மரங்கள், புதர்கள், கொடிகள் போன்றவை உலகம் முழுவதும் பல்வேறு இடங்களில் இருந்து கொண்டு வரப்பட்டுள்ளன. இங்கு பல அரிய தாவர இனங்கள் உள்ளன. இந்த பூங்காவின் முக்கிய நிகழ்வு என்றால் மே மாதம் நடக்கும் வருடாந்திர பழம் மற்றும் காய்கறி கண்காட்சியைக் குறிப்பிடலாம்.\n\nSection::::சேகரிப்பும் அழகும்.\nஇது ஒரு இயற்கை தோட்டமாக உள்ளது. பூங்காவின் உள்ளே அழகான மரங்கள், வண்ணமயமான மலர்கள், புல்வெளிகள், புதர்கள், கொடிகள் போன்ற பல்வேறு தாவரங்களை இந்தப் பூங்காவுக்காக உலகம் முழுவதும் இருந்து பல்வேறு இடங்களில் இருந்து கொண்டுவரப் பட்டுள்ளன. தாவரங்களில் பல அசாதாரண மர இனங்கள் உள்ளன. ருத்ராட்ச மரம், தாளிசபத்திரி, குயின்ஸ்லாந்து கரி, பைன், ஹாண்ட்சம் ஆர்னமெண்டல் மரம் போன்ற அரிய மதிப்பு மிக்க மரங்களும், அரயுகரியா, கருவாலி மரம் , பீனிக்ஸ், மக்னோலியா, பைன், மர எண்ணெய், பெர்ன்ஸ் மரம், கமீல்லா போன்ற நயத்தகு மரங்களும் இங்கு உள்ளன. இந்த பூங்காவில். ஒரு கண்ணாடி வீட்டு உள்ளது. இதில் வெவ்வேறு அலங்காரச் செடிகள் மற்றும் மலர்கள் உள்ளன. பூங்காவின் மற்றொரு பக்கத்தில் ரோசா தோட்டமாக பராமரிக்கப்படுகிறது. இந்தப் பூங்காவில் 85 குடும்பங்களைச் சேர்ந்த 255 பேரினத்தின் 1000 க்கும் மேற்பட்ட இனத் தாவரங்கள் பல்வேறு குழுக்களை உள்ளடக்கியதாக உள்ளது.\n\nSection::::அம்சங்கள்.\nநீலகிரி ஒரு தனிப்பட்ட வெப்பமண்டல மலை காலநிலையைக் கொண்டுள்ளது, எனவே தோட்டத்தில் மலர்கள் மற்றும் மரங்கள் ஆகியவற்றை வளர்க்க சிறந்த காலநிலை உள்ளது. வெப்பநிலை மாறுபாடு குறைவாகவும், மழை அளவு சீராக இருப்பதன் விளைவாக இங்கு நீண்ட பூக்கும் பருவம் நிலவுகிறது, ஆயிரக்கணக்கான சுற்றுலாப்யணிகள் ஆண்டு முழுவதும் குளிர்காலத்தில் கூட இங்கு வருகின்றனர். பூங்கா சரிவுகளோடும் அதன் மீது நடைபாதைகளைக் கொண்டும் மிகவும் தனித்துவமான அழகியதாக உள்ளது. தோட்டத்தின் தலையாய அம்சமாக உள்ளது இங்கு நன்றாக பராமரிக்கப்படும் புல்வெளிகள், கண்களுக்கு விருந்தான பல்வேறு விதமான அழகிய பெரிய வண்ண வண்ண பூக்கும் தாவரங்களும் ஆகும்.\n\n\n"}
{"id": "314077", "url": "https://ta.wikipedia.org/wiki?curid=314077", "title": "சிற்பக்கலை கை முத்திரைகள்", "text": "சிற்பக்கலை கை முத்திரைகள்\n\nசிற்பக்கலை கை முத்திரைகள் என்பவது இந்துக் கோயில்களில் உள்ள சிலைகள் காட்டுகின்ற கை முத்திரைகள் ஆகும். இந்தக் கை முத்திரைகளைக் கொண்டு பல்வேறு விளங்களை சிற்பக்கலை வல்லுனர்கள் கூறுகின்றனர். இந்து சமயக் கடவுள்களின் இறை ஓவியங்களிலும் இந்த முத்திரைகள் காணப்படுகின்றன.\n\n"}
{"id": "314083", "url": "https://ta.wikipedia.org/wiki?curid=314083", "title": "நீராழி மண்டபம்", "text": "நீராழி மண்டபம்\n\nநீராழி மண்டபம் என்பது இந்துக் கோயில்களின் திருக்குளத்தின் நடுவே அமைக்கப்படுகின்ற மண்டபமாகும். இந்த மண்டபத்தின் மேல்பாகத்தில் கோயில் விமானம் அமைக்கப்படுகிறது. திருக்குளத்தின் மையத்தில் இந்த மண்டபம் அமைக்கப்படுகிறது.\n\nஇந்த மண்டபத்தில் தெப்பத் திருவிழாவின் போது இறைவனை வைத்து பூசைகள் செய்கின்றனர்.\n\nதெப்பத்திருவிழாவின் போது உற்வசர் சிலை அலங்கரிக்கப்பட்ட தெப்பத்தேரில் வைக்கப்படுகிறது. பின்பு தெப்பத்தேரினை நீராழி மண்டபத்தினை சுற்றி வருகின்றனர். பிறகு தெப்பத்தேரினை நீராழி மண்டபத்திற்கு கொண்டு சென்று அதிலுள்ள உற்சவர் சிலையை நீராழி மண்டபத்தில் வைத்து பூசைகள் செய்வர். மீண்டும் உற்சவர் சிலையை தெப்பத்தேரில் வைத்து கோயிலுக்கு கொண்டு செல்வர்.\n"}
{"id": "314086", "url": "https://ta.wikipedia.org/wiki?curid=314086", "title": "எந்திரன் விருது", "text": "எந்திரன் விருது\n\nஎந்திரன் விருது \"(Robot Award)\" சப்பானின் பொருளாதார, வர்த்தகம் மற்றும் தொழில் துறை அமைச்சகம், 2006 ஆம் ஆண்டில் ஏற்படுத்திய ஒரு வருடாந்திர விருதாகும். எந்திரனையும், எந்திரனியல் ஆராய்ச்சி மற்றும் பயன்பாட்டையும் சந்தைப்படுத்துவதை இலக்காகக் கொண்டு இவ்விருது உருவாக்கப்பட்டது. 65 விண்ணப்பங்களில் இருந்து எட்டு பேர் 2008 ஆம் ஆண்டுக்கான விருதுக்கு தேர்ந்தெடுக்கப்பட்டனர் . \n\nகடந்த ஆண்டில் சிறந்த சேவையை வழங்கியதாகக் கருதப்படும் எந்திரன்கள் இவ்விருது பெற தகுதியுடையவர்கள் ஆவர். எதிர்காலச் சந்தை வளர்ச்சிக்கு ஈடுகொடுத்து, குறிப்பிட்டதொரு பங்களிப்பை செய்யும் வாய்ப்பை அதிகமாகப் பெற்றுள்ள எந்திரன் படைப்புகள் இத்திட்டத்தில் தேர்ந்தெடுக்கப்பட்டு அங்கீகரிக்கப்படுகின்றன.\nஇத்திட்டத்தில், எந்திரன் என்பது மூன்று தொழில்நுட்பக் கூறுகளை உள்ளடக்கிய ஓர் அறிவார்ந்த இயந்திர அமைப்பு என்று வரையறுக்கப்படுகிறது. எந்திரனின் பகுதிகள் மற்றும் பயன்படுத்தப்பட்டுள்ள மென்பொருள்களின் சிறப்புத் தன்மைகள் இங்கு முக்கியத்துவம் பெறுகின்றன. உணர்தல், நுண்ணறிவும் கட்டுப்பாடும் மற்றும் இயக்கம் ஆகியனவற்றை வெளிப்படுத்தும் பின்வரும் எந்திரன் வகைகள் போட்டிக்கு தகுதி பெறுகின்றன . \n\nஎதிர்கால சந்தை வளர்ச்சிக்கான வாய்ப்பு மற்றும் திறன் அடிப்படையிலான உள்ளீடுகளை அடிப்படையாகக் கொண்டு நிபுணர்கள் மதிப்பீடுகளை வழங்கும் தேர்ந்தெடுத்தல் செயல்முறையில் முடிவுகள் அறிவிக்கப்படுகின்றன.\n\nஇவை தவிர, \n"}
{"id": "314089", "url": "https://ta.wikipedia.org/wiki?curid=314089", "title": "தரங்கா", "text": "தரங்கா\n\nதரங்கா (Taranga) இந்திய மாநிலமான வடக்கு குசராத்தின் மெக்சனா மாவட்டத்தில் அமைந்துள்ள ஊராகும். இவ்வூரின் மலையில் அமைந்த 14 சுவேதாம்பர மற்றும் 5 திகம்பர சமணக் கோயில்கள், சோலாங்கி மன்னர் குமாரபாலனால் கி பி 1121இல் கட்டப்பட்டதாகும். \nசமணத் தீர்த்தங்கரர் அஜிதநாதரின் 2.75 மீட்டர் உயரம் கொண்ட பளிங்குச் சிலையை மையமாகக் கொண்டு 24 தீர்த்தங்கரர்களின் சன்னதியுடன் கூடிய கோயில்கள் கட்டப்பட்டுள்ளது. \n\nஇவ்விடத்தை பௌத்தர்களும் புனித்த் தலமாக கருதுகின்றனர். \n\n\nSection::::ஆதார நூல் பட்டியல்.\n This article incorporates text from a publication now in the public domain: \n"}
{"id": "314091", "url": "https://ta.wikipedia.org/wiki?curid=314091", "title": "சுவரண் சிங்", "text": "சுவரண் சிங்\n\nசுவரண் சிங் (Sardar Swaran Singh 19, ஆகசுடு 1907–30, அக்டோபர் 1994 ) இந்திய அரசியல்வாதியாகவும், நாடாளுமன்ற உறுப்பினராகவும், நடுவணரசு அமைச்சராகவும் இருந்தவர்.\n\nபஞ்சாப் மாநிலத்தில் ஜலந்தர் மாவட்டத்தில் சங்கர் என்னும் சிற்றூரில் பிறந்தார். \nசவகர்லால் நேரு பிரதமராக இருந்த காலத்தில் நடுவணரசு அமைச்சரவையில் சேர்ந்தார். தொடர்ந்து கேபினட் அமைச்சராக 23 ஆண்டுகள் இருந்தார்.\nஇந்திய தொடர்வண்டித் துறை அமைச்சராகவும், உணவு மற்றும் வேளாண் அமைச்சராகவும், வெளியுறவு அமைச்சராகவும், பாதுகாப்புத்துறை அமைச்சராகவும் இருந்தார்.\n\nஐக்கிய நாட்டு சபைக்கு அனுப்பப்பட்ட தூதுக் குழுவில் பலமுறை தலைவராக இருந்தார்.\nகாமன்வெல்த் நாடுகளின் தலைவர்கள் கூட்டத்தில் துதுக் குழுவில் தலைவராக இருந்தார்.\n1980 இல் பாக்கித்தான், இந்தோனேசியா, நைசீரியா ஆகிய நாடுகளுக்குச் சிறப்புத் தூதுவராகச் சென்றார். சீனா, பாக்கித்தான் ஆகிய நாட்டுத் தலைவர்களுடன் எல்லைப் பிரச்சினைகள் தொடர்பாகப் பேச்சுவார்த்தை நடத்தினார்.\n\n1992 இல் இவருக்கு பத்ம விபூசண் விருது இந்திய நடுவணரசால் வழங்கப்பட்டது.\n"}
{"id": "314097", "url": "https://ta.wikipedia.org/wiki?curid=314097", "title": "யு. என். தேபர்", "text": "யு. என். தேபர்\n\nஉச்சரங்கராய் நவல்சங்கர் தேபர் அல்லது யு. என். தேபர் (Uchharangrai Navalshankar Dhebar - U. N. Dhebar) (1905–1977) இந்திய விடுதலை இயக்கப் போராளியாகவும், பின்னர் சௌராஷ்டிரா மாகாண முதல்வராக 1948 முதல் 1954 முடிய பதவியில் இருந்தவர். இந்திய தேசிய காங்கிரசு கட்சியின் அகில இந்தியத் தலைவராக 1955 முதல் 1959 முடிய பதவி வகித்தவர். 1962இல் இந்திய நாடாளுமன்ற மக்களவை உறுப்பினராக, ராஜ்கோட் நாடாளுமன்றத் தொகுதியிலிருந்து தேர்ந்தெடுக்கப்பட்டவர்.\n\nSection::::வாழ்க்கை.\nயு. என். தேபர் குசராத்து மாநிலத்தின் ஜாம்நகரிலிருந்து 11 கிலோ மீட்டர் தொலைவில் உள்ள கிராமத்தில், நவல்சங்கர் என்பருக்குப் பிறந்தவர், \nசட்டப் படிப்பு முடித்து, புகழ்பெற்ற வழக்கறிஞராக விளங்கிய தேபர், மகாத்மா காந்தியால் ஈர்க்கப்பட்டதால், 1936இல் வழக்கறிஞர் தொழிலை விட்டு விட்டு, இந்திய விடுதலை இயக்கத்தில் தன்னை இணைத்துக் கொண்டார்.\n\n1936இல் ராஜ்கோட் பஞ்சாலைத் தொழிலாளர் சங்கப் பேரரவையின் தலைவராகவும், கத்தியவார் அரசியல் மாநாட்டு அமைப்பின் செயலராகவும், ராஜ்கோட் மக்கள் மன்றத்தின் தலைவராகவும் பணியாற்றினார்.\n1941இல் உப்புச்சத்தியாகிரகப் போராட்டத்தில் ஈடுபட்டதால், தேபர் கைது செய்யப்பட்டு ஆறு மாதம் சிறையில் அடைக்கப்பட்டார்.\n1942இல் வெள்ளையனே வெளியேறு இயக்கத்தில் சேர்ந்து போராடியதால் மீண்டும் கைது செய்யப்பட்டார்.\n\nஇந்தியப் பிரிவினைக்குப் பின்னர், சௌராட்டிராப் பகுதியில் இருந்த சுதேச சமஸ்தானங்களை ஒன்றினைத்து சௌராஷ்டிர மாகாணத்தை நிறுவி, 1948 முதல் 1954 முடிய அதன் தலைமை அமைச்சரானார்.\n\n1955 முதல் 1959 முடிய இந்திய தேசிய காங்கிரசு கட்சியின் அகில இந்தியத் தலைவராக செயல்பட்டார்.\n1960 – 1962 முடிய பட்டியல் சமூக-பட்டியல் பழங்குடியின ஆணையத்தின் தலைவராகச் செயல்பட்டார். 1962இல் ராஜ்கோட் நாடாளுமன்றத் தொகுதியிலிருந்து, இந்திய நாடாளுமன்ற இந்திய மக்களவைக்குத் தேர்ந்தெடுக்கப்பட்டார்.\n\nSection::::பாராட்டுகளும் விருதுகளும்.\nஇவரது சமூக, கல்வி முன்னேற்றம் தொடர்பான சிறந்த பணியைப் பாராட்டி, இந்திய அரசு 1973இல் பத்ம விபூசண் விருது வழங்கி பாராட்டியது. மேலும் ராஜ்கோட் விமான நிலையத்திற்கு யு. என். தேபரின் பெயர் சூட்டப்பட்டது.\n\nSection::::மறைவு.\n1977இல் யு. என். தேபர் தமது 72ஆவது அகவையில் மறைந்தார்.\n\n"}
{"id": "314105", "url": "https://ta.wikipedia.org/wiki?curid=314105", "title": "இந்துக் கோயில் மண்டபங்கள்", "text": "இந்துக் கோயில் மண்டபங்கள்\n\nஇந்துக் கோயில் மண்டபங்கள் என்பது இந்து சமயக் கோயில்களில் கட்டப்படுகின்ற மண்டபங்கள் ஆகும். இந்த மண்டபங்கள் சிறு கோயில்களில் குறைவான எண்ணிக்கையிலும், அரசர்கள் கட்டிய பெருங் கோயில்களில் அதிக எண்ணிக்கையிலும் காணப்படுகின்றன.\n\nSection::::வகைகள்.\nஇந்து சமயக் கோயில்களில் உள்ள மண்டபங்கள் ஆதார மண்டபங்கள், எண்ணிக்கை அடிப்படையில் வகைப்படுத்தப்படும் மண்டபங்கள், பயன்பாட்டு ரீதியாக வகைப்படுத்தும் மண்டபங்கள் என பல பிரிவுகளைக் கொண்டுள்ளன.\n\nSection::::ஆதார மண்டபங்கள்.\nஇந்து சமயக் கோயில்களில் காணப்படுகின்ற கருவறை, அர்த்த மண்டபம், மகா மண்டபம், நீராட்டு மண்டபம், அலங்கார மண்டபம், சபா மண்டபம் என ஆறு மண்டபங்களும் ஆதார மண்டபங்கள் என்று அழைக்கப்படுகின்றன. \n\nSection::::எண்ணிக்கை அடிப்படியில் மண்டபங்கள்.\nமண்டபங்களின் தூண்களின் அடிப்படையில் மண்டபங்கள் நான்கு கால் மண்டபம், ஆறு கால் மண்டபம் மற்றும் ஆயிரம் கால் மண்டபம் என்று வகைப்படுத்தப்படுகின்றன.\n\nSection::::பிற மண்டபங்கள்.\nஇந்த மண்டப வகைகளைத் தவிர்த்து வாகன மண்டபம், நடன மண்டபம், நாடக மண்டபம், புராண மண்டபம், தருக்க மண்டபம், ஊஞ்சல் மண்டபம், முத்தி மண்டபம், நித்த மண்டபம், வசந்த மண்டபம், நவராத்திரி மண்டபம், கொடிக்கம்ப மண்டபம், நீராழி மண்டபம், தேர்முட்டி மண்டபம் போன்றவைகள் உள்ளன.\n"}
{"id": "314123", "url": "https://ta.wikipedia.org/wiki?curid=314123", "title": "மகாதேவ தேசாய்", "text": "மகாதேவ தேசாய்\n\nமகாதேவ தேசாய் (Mahadev Desai) (பிறப்பு: 1 சனவரி 1892: இறப்பு: 15 ஆகத்து 1942) இந்திய விடுதலை போராட்டவீரரும், மகாத்மா காந்தியின் நேர்முகச் செயலாளரும் ஆவார்.\n\nSection::::இளமை வாழ்க்கை.\nமகாதேவ தேசாய், குசராத்து மாநிலத்தின் சூரத் மாவட்டத்தின் \"சரஸ்\" எனும் கிராமத்தில் பள்ளி ஆசிரியரான \"அரிபாய் தேசாய்\" – \"ஜம்னாபென்\" இணையருக்கு 1 சனவரி 1982இல் பிறந்தவர். தனது 13ஆவது அகவையில் துர்காபென் என்பவரை மணந்தவர். பள்ளிக் கல்வியை சூரத்திலும்; கல்லூரிக் கல்வியை மும்பை மாகாணத்தின் \"எல்பின்ஸ்டோன்\" கல்லூரியிலும் பயின்றவர். சட்டப்படிப்பை 1913இல் முடித்த மகாதேவ தேசாய், மும்பை மத்திய கூட்டுறவு வங்கியில் ஆய்வாளராகப் பணியில் சேர்ந்தார்.\n\nSection::::மகாத்மா காந்தியுடன்.\n1917இல் மகாத்மா காந்தியின் பால் ஈர்க்கப்பட்ட மகாதேவ தேசாய், தனது மனைவியுடன், காந்தியின் சபர்மதி ஆசிரமத்தில் சேர்ந்து, சம்பரண் மற்றும் கேடா சத்தியாகிரகப் போராட்டங்களில் கலந்து கொண்டார்.\n13 நவம்பர் 1917 முதல் 14 ஆகத்து 1942 முடிய, தான் இறக்கும் வரை மகாத்மா காந்தியுடனான தனது வாழ்க்கையை நாட்குறிப்பாக எழுதி வந்தார்.\n1919இல் காந்தி பிரித்தானிய இந்திய அரசால் கைது செய்யப்பட்டு, பஞ்சாப் சிறையில் அடைத்தபோது, மகாதேவ தேசாயை தனது வாரிசாகக் குறித்திருந்தார்.\nகாந்தியின் நேர்முகச் செயலாராக 25 ஆண்டுகள் வரை, தம் மரணம் வரை பணியாற்றிவர் மகாதேவ தேசாய்.\n\nSection::::இந்திய விடுதலை இயக்கத்தில்.\n1921இல் பிரித்தானியப் பொருள்களை, குறிப்பாகத் துணிகளை, இந்திய மக்கள் வாங்கக் கூடாது என செய்தித்தாள்களில் எழுதியமைக்காக, மகாதேவ தேசாய் கைது செய்யப்பட்டு, ஒராண்டு எரவாடா சிறையில் அடைக்கப்பட்டார். \nபர்தோலி சத்தியாகிரகப் போராட்டத்தில், சர்தார் வல்லபாய் படேலுடன் கலந்து கொண்டார். \nஉப்பு சத்தியாகிரகப் போராட்டத்தில் காந்தியுடன் கலந்து கொண்டதால் கைது செய்யப்பட்டு சிறை வைக்கப்பட்டார். 7 செப்டம்பர் 1931இல் தொடங்கிய காந்தி-இர்வின் உடன்படிக்கையின் படி, இரண்டாம் வட்ட மேஜை மாநாட்டில், காந்தியுடன், மகாதேவ தேசாயும் கலந்து கொண்டார்.\n\nஇரண்டாம் வட்ட மேஜை மாநாட்டில், பிரித்தானியர்கள் நல்ல முடிவு எடுக்காத காரணத்தால், எழுச்சியுற்ற குடியியற் சட்டமறுப்பு இயக்கத்தின் விளைவாக இந்திய தேசிய காங்கிரசு கட்சி மற்றும் அதன் தொண்டர்கள் அடக்கப்பட்டனர்.\n\n1932இல் சர்தார் வல்லபாய் படேலுடன் சிறையில் இருந்தபோது, காந்தியின் பார்வையில் பகவத் கீதை எனும் நூலை எழுதியினார். தேசாய் இறந்த பின் 1946இல் அந்நூல் வெளியிடப்பட்டது.\n1939இல் ராஜ்கோட் அரசு மற்றும் மைசூர் அரசு போன்ற சுதேச சமஸ்தானங்களை இந்தியாவுடன் இணைக்கப் பாடுபட்டார்.\nதேசாயின் தனிநபர் சத்தியாகிரகப் போராட்டத்தால், 1940 கைது செய்யப்பட்டார். 8 ஆகத்து 1942இல் வெள்ளையனே வெளியேறு இயக்கத்தில் பங்கு கொண்டு சிறை சென்றார். 15 ஆகத்து 1942 அன்று தமது 51 அகவையில் மாரடைப்பால் ஆகா கான் அரண்மனையில் மறைந்தார்.\n\n"}
{"id": "314126", "url": "https://ta.wikipedia.org/wiki?curid=314126", "title": "பெல்ஸ் பெரிய யூத தொழுகைக் கூடம்", "text": "பெல்ஸ் பெரிய யூத தொழுகைக் கூடம்\n\nபெல்ஸ் பெரிய யூத தொழுகைக் கூடம் (\"Belz Great Synagogue\"; ) என்பது இசுரேலில் உள்ள ஒரு பெரிய யூத தொழுகைக் கூடம் ஆகும்.\n\nஇதன் கட்டுமானப் பணிக்கு 15 வருடங்கள் தேவைப்பட்டன. 2000 ஆண்டில் இதன் பணிகள் முடிவுற்றன. இங்கு 10,000 பேர் வழிபடுவதற்கான இடவசதி உள்ளது. இங்கு உடன்படிக்கைப் பெட்டி மாதியியும் 1944 இல் இசுரேலுக்கு பயணம் சென்ற ராபி அகரோன் பயன்படுத்திய மரத்திலாலான கதிரையும் தோரா வாசிப்பு மரச்சட்டமும் உள்ளன.\n\n"}
{"id": "314128", "url": "https://ta.wikipedia.org/wiki?curid=314128", "title": "டெல் அவீவ் பெரிய யூத தொழுகைக் கூடம்", "text": "டெல் அவீவ் பெரிய யூத தொழுகைக் கூடம்\n\nடெல் அவீவ் பெரிய யூத தொழுகைக் கூடம் (\"Great Synagogue of Tel Aviv\") என்பது டெல் அவீவ்வில் அமைந்துள்ள ஒரு டெல் அவீவ் யூத தொழுகைக் கூடமாகும். 1922 இல் வடிவமைக்கப்பட்ட இது 1926 இல் பூர்த்தியானது. 1970 இல் புதிய வெளி வளைவுகளுடன் புதுப்பிக்கப்பட்டது.\n\nஇது பெரிய குவிமாடத்தையும் பாரிய கண்ணாடி சன்னல்களையும் கொண்டுள்ளது. கண்ணாடி சன்னல்கள் பெரும் இன அழிப்பு காலத்தில் ஐரோப்பாவில் அழிக்கப்பட்ட யூத தொழுகைக் கூடங்களில் சன்னல் மாதிரிகளாகவுள்ளன.\n"}
{"id": "314129", "url": "https://ta.wikipedia.org/wiki?curid=314129", "title": "உரோம் பெரிய யூத தொழுகைக் கூடம்", "text": "உரோம் பெரிய யூத தொழுகைக் கூடம்\n\nஉரோம் பெரிய யூத தொழுகைக் கூடம் (\"Great Synagogue of Rome\"; ) என்பது உரோமில் உள்ள ஒரு பெரிய யூத தொழுகைக் கூடம் ஆகும்.\n\nSection::::வரலாறு.\nயூதா மக்கபோயு தலைமையில் கீழ் யூதேயா இருந்தபோது கி.மு 2 ஆம் நூற்றாண்டில் உரோமைப் பேரரசு நட்புக் கொண்டிருந்த காலத்தில் யூதச் சமூக உரோமத தொடர்புகள் உருவாகியது. அக்காலத்தில் பல யூதர்கள் யூதேயாவில் இருந்து உரோமுக்கு வந்தனர். இந்த எண்ணிக்கை நடுநிலக் கடல் வர்த்தகத்துடனான குடியிருப்புக்களினால் பின் வந்த நூற்றாண்டுகளில் அதிகரித்தது. கி.பி 63 முதல் 135 வரை யூதேயாவில் ஏற்பட்ட யூத-உரோமைப் போர்கள் காரணமாக பெரும் எண்ணிக்கையிலான யூதர்கள் உரோமுக்கு அடிமை முறை மூலம் கொண்டு வரப்பட்டனர்.\n\n"}
{"id": "314131", "url": "https://ta.wikipedia.org/wiki?curid=314131", "title": "பில்சன் பெரிய யூத தொழுகைக் கூடம்", "text": "பில்சன் பெரிய யூத தொழுகைக் கூடம்\n\nபில்சன் பெரிய யூத தொழுகைக் கூடம் (\"Great Synagogue Plzeň (Pilsen)\" ) செக் குடியரசு நாட்டின் பில்சன் என்னுமிடத்தில் உள்ள ஐரோப்பாவின் இரண்டாவது பெரிய யூத தொழுகைக் கூடம் ஆகும்.\n\nSection::::வரலாறு.\nவியன்னா கட்டடக் கலைஞர் பிலிச்சர் கோதிக் பாணியில் தொழுகைக் கூடத்திற்கான வரைவைச் செய்தார். இதற்கான மூலைக்கல் திசம்பர் 2, 1888 அன்று வைக்கப்பட்டது.\n\n"}
{"id": "314132", "url": "https://ta.wikipedia.org/wiki?curid=314132", "title": "டொகாங் யூத தொழுகைக் கூடம்", "text": "டொகாங் யூத தொழுகைக் கூடம்\n\nடொகாங் யூத தொழுகைக் கூடம் (\"Dohány Street Synagogue\") என்பது கங்கேரி நாட்டிலுள்ள வரலாற்றுக் கட்டடமும், ஐரோப்பாவில் உள்ள பெரிய யூத தொழுகைக் கூடமும், உலகிலுள்ள இரண்டாவது பெரிய யூத தொழுகைக் கூடமும் ஆகும். புதுமுறை யூதத்தின் மையமாக விளங்கும் இங்கு 3,000 பேருக்கான இடவசதி உள்ளது.\n\nஇத்தொழுகைக் கூடம் 1854 இற்கும் 1859 இற்கும் இடைப்பட்ட காலத்தில் சோனக மறுமலர்ச்சி வடிவமைப்பில் கட்டப்பட்டது.\n\n"}
{"id": "314134", "url": "https://ta.wikipedia.org/wiki?curid=314134", "title": "ஐரோப்பிய பெரிய யூத தொழுகைக் கூடம்", "text": "ஐரோப்பிய பெரிய யூத தொழுகைக் கூடம்\n\nஐரோப்பிய பெரிய யூத தொழுகைக் கூடம் (\"Great Synagogue of Europe\") என்ற முன்பு \"பிரசெல்சு பெரிய யூத தொழுகைக் கூடம்\" என அறியப்பட்ட யூத தொழுகைக் கூடம், பிரசெல்சுவில் உள்ள பெரிய யூத தொழுகைக் கூடம் ஆகும். இது 2008 இல் ரோப்பிய யூதர்களின் முக்கிய மையமாக விளங்கியது.\n\nஇக்கட்டடம் 1875 இல் உரோமனெஸ்க்-பைசண்டைன் வடிவமைப்பில் வடிவமைக்கப்பட்டு 1878 இல் கட்டப்பட்டது. 25,000 பெல்ஜிய யூதர்கள் பெரும் இன அழிப்பு காரணமாக கொல்லப்பட்டபோதும் இத்தொழுகைக் கூடம் தப்பித்தது. பிரசெல்சு நகரில் கிட்டத்தட்ட 15,000 பேர் (2008 இன்படி) யூத நம்பிக்கையைக் கொண்டுள்ளர்.\n"}
{"id": "314136", "url": "https://ta.wikipedia.org/wiki?curid=314136", "title": "நாகாபரணம்", "text": "நாகாபரணம்\n\nநாகாபரணம் என்பது இந்து சமயக் கோயில்களில் இறைவனுக்கு அலங்காரம் செய்யப்பயன்படும் ஆபணங்களில் ஒன்றாகும். சிவாலயங்களின் திருவிழா, பூசை நாட்களில் மூலவரான இலிங்கத்தின் மீது இந்த ஆபணம் சாற்றப்படுகிறது. ஐந்து தலை பாம்பானது படம் எடுப்பதைப் போன்ற அமைப்புடன் இந்த ஆபரணம் காணப்படுகிறது.\n\nசிவபெருமான், விநாயகர், நாகங்கள், அம்மன் ஆகியோருக்கு நாகாபரணங்கள் அணிவிக்கப்படுகின்றன. \n\nSection::::நாகாபரண அமைப்பு.\nஇந்த ஆபணத்தில் ஐந்து தலை நாகம் படமெடுப்பதைப் போன்றும், அதனுடைய உடலானது லிங்கத்திருமேனியை சுற்றியும் அமைந்திருக்கும். செம்பு, வெள்ளி, தங்கம் போன்ற உலோகங்களில் இந்த நாகாபரணம் செய்யப்படுகிறது. \n\nநாகங்களின் உருவ அமைப்பினை செய்து இலிங்கத்திற்கு சூட்டுகின்றனர். இந்த ஆபணத்தினை பக்தர்கள் செய்து இந்துக் கோயில்களுக்குத் தருகின்றனர். அதனை யாகங்களில் வைத்து பூசித்து இறைவனுக்கு அணிவிக்கின்றனர். \n\nSection::::சிவாலயத்தில்.\nசிவாலயத்தில் மூலவரான லிங்கத் திருமேனியைச் சுற்றி ஐந்து தலை நாகம் படமெடுப்பதைப் போன்ற தோற்றத்தில் நாக ஆபரணம் வைக்கப்படுகிறது. அக்னி நட்சத்திரக் காலங்களில் மேலிருந்து நீரை சொட்டுகின்ற தாராபாத்திரம் அமைக்கப்பட்டு அபிசேகம் நடைபெறுவதால் அக்காலங்களில் இந்த நாகாபரணம் வைக்கப்படுவதில்லை. \n"}
{"id": "314139", "url": "https://ta.wikipedia.org/wiki?curid=314139", "title": "சிவன் கோயில்கள்", "text": "சிவன் கோயில்கள்\n\nசிவாலயங்கள் என்பவை சைவ சமயத்தவர்களின் முழுமுதற் கடவுளான சிவபெருமானை மூலமுதல்வராக கொண்டு அமைந்துள்ள கோயில்களாகும். இந்தியாவில் மிக அதிக அளவில் சிவாலயங்கள் அமைந்திருந்தாலும், இலங்கை, நேபாளம், கம்போடியா என பல உலக நாடுகளிலும் சிவாலயங்கள் அமைந்துள்ளன. பெரும் பாலானான சிவாலயங்களில் மூலவராக சிவலிங்கமும், பிரகாரங்களில் பிற தெய்வ சன்னதிகளும் உள்ளன. \n\nதேவகிருதம், தேவாகாரம், தேவாயதனம், தேவாலயம், தேவகுலம், தேவமந்திரம், தேவபவனம், தேவஸ்தானம், தேவவேஸ்மம், சைத்தியம், சேத்திரம் என இறைவனின் இடம் என்று பொருள் தரும் பலவகைப் பெயர்களும் சிவாலயங்களுக்கு வழங்கப்படுகின்றன.\n\nSection::::சிவாலய வகைகள்.\nசிவாலயங்களை எண்ணிக்கை, வழிபட்டவர்கள், மூலவரின் சிறப்பு, தலவரலாறு, தலத்தின் மீது பாடப்பட்ட பாடல்கள் என பலவற்றினை அடிப்படையாகக் கொண்டு வகைப்படுத்துகின்றனர். \n\nSection::::சிவாலய அமைப்பு.\nவிநாயகப் பெருமானை வணங்கிய பின்பு நந்தி தேவரிடம் சென்று மூலவரை தரிசிக்க அனுமதி தர வேண்ட வேண்டும். அதன் பிறகு மூலவரையும், அம்பாளையும் வணங்க வேண்டும். பின்பு கோஷ்டத்தில் உள்ள நடராஜர், திருமால், பிரம்மா போன்றோரை வணங்க வேண்டும். கோஷ்டத்தில் உள்ள விஷ்ணு துர்க்கையை வணங்கும் போது சண்டிகேசுவரை சிவாலயத்தில் எவ்வித பொருட்களையும் எடுத்து செல்லவில்லையென கூறி வணங்க வேண்டும். \n\nபின்பு பரிவார தேவதைகளான வள்ளி தெய்வானை முருகன், நடராஜர் மற்றும் இதர தெய்வங்களை வணங்கி, நவகிரத்தையும் வணங்கலாம். சிவாலயங்களில் அனைத்து தெய்வங்களையும் வணங்கியபின்பு சிறிது நேரம் அமர்ந்து செல்வதை பக்தர்கள் வழக்கமாகக் கொண்டுள்ளார்கள். \n\nசிவாலயத்தில் சிவபெருமானை வழிபட்ட பின்பு அவர் பக்தர்களின் துணைக்காக சிவகணங்களை உடன் அனுப்பவதாகும். இவ்வாறு அமர்ந்து செல்லும் போது சிவகணங்கள் மீண்டும் சிவாலயத்திற்கு சென்று விடுகின்றன என்பதும் நம்பிக்கையாகும். ஏதேனும் வேலையாக அமராமல் சென்றால் சிவகணங்கள் பக்தர்களின் பாதுகாப்பிற்காக வரும் என்றும் நம்புகின்றனர்.\n\nSection::::சிவாலய வழிபாட்டு முறை.\nசிவாலயங்களின் கோபுரத்தினை கடந்து சென்றதும், அங்கிருக்கும் கொடி மரத்தினை வணங்க வேண்டும். அதன் அருகே இருக்கும் பலிபீடத்தினை வணங்கி, அதில் தீய எண்ணங்களை பலியிடுவதாக நினைத்துக் கொள்ள வேண்டும். பின்பு கன்னி விநாயகரை வணங்க வேண்டும். தோப்புக்கரணமும், தலையில் குட்டியும் வணக்கம் செய்யலாம். \n\nவிநாயகப் பெருமானை வணங்கிய பின்பு நந்தி தேவரிடம் சென்று மூலவரை தரிசிக்க அனுமதி தர வேண்ட வேண்டும். அதன் பிறகு மூலவரையும், அம்பாளையும் வணங்க வேண்டும். பின்பு கோஷ்டத்தில் உள்ள நடராஜர், திருமால், பிரம்மா போன்றோரை வணங்க வேண்டும். கோஷ்டத்தில் உள்ள விஷ்ணு துர்க்கையை வணங்கும் போது சண்டிகேசுவரை சிவாலயத்தில் எவ்வித பொருட்களையும் எடுத்து செல்லவில்லையென கூறி வணங்க வேண்டும். \n\nபின்பு பரிவார தேவதைகளான வள்ளி தெய்வானை முருகன், நடராஜர் மற்றும் இதர தெய்வங்களை வணங்கி, நவகிரத்தையும் வணங்கலாம். சிவாலயங்களில் அனைத்து தெய்வங்களையும் வணங்கியபின்பு சிறிது நேரம் அமர்ந்து செல்வதை பக்தர்கள் வழக்கமாகக் கொண்டுள்ளார்கள். \n\nசிவாலயத்தில் சிவபெருமானை வழிபட்ட பின்பு அவர் பக்தர்களின் துணைக்காக சிவகணங்களை உடன் அனுப்பவதாகும். இவ்வாறு அமர்ந்து செல்லும் போது சிவகணங்கள் மீண்டும் சிவாலயத்திற்கு சென்று விடுகின்றன என்பதும் நம்பிக்கையாகும். ஏதேனும் வேலையாக அமராமல் சென்றால் சிவகணங்கள் பக்தர்களின் பாதுகாப்பிற்காக வரும் என்றும் நம்புகின்றனர்.\n\n"}
{"id": "314146", "url": "https://ta.wikipedia.org/wiki?curid=314146", "title": "பகாட் கஞ்சு", "text": "பகாட் கஞ்சு\n\nபகாட்கஞ்சு (பகார்கஞ்ச், இந்தி: पहाड़गंज, உருது: پہاڑ گنج, , பொருள்: மலைப் பகுதி) என்னும் பகுதி, மத்திய தில்லியில் உள்ளது. இந்த பகுதியின் கிழக்கில் புது தில்லி தொடருந்து நிலையம் அமைந்துள்ளது. முகலாயப் பேரரசின் காலத்தில் இந்தப் பகுதி ஷாகஞ்சு என்று அழைக்கப்பட்டது. இதுவும் கரோல் பாகும், தர்யா கஞ்சும் மத்திய தில்லியின் மூன்று ஆட்சிப் பிரிவுகள்.\n\nஇங்கு உணவகங்களும், விடுதிகளும் அதிகமுள்ள காரணத்தினால் சுற்றுலாப் பயணிகள் விரும்புமிடமாக உள்ளது. பல்வேறு நாட்டு உணவுமுறைகளில் சமைக்கப்படும் உணவுகளும் இங்கு விற்கப்படுகின்றன.\n\nSection::::ஆட்சியும் அரசும்.\nஇந்த பகுதி \"சதர் பசார் - பகாட்கஞ்ச்\" என்ற பெயரில், தில்லி மாநகராட்சியின் 12 ஆட்சிப் பிரிவுகளில் ஒன்றாக அறியப்படுகிறது.\n\n2008ஆம் ஆண்டு முதல் இந்த பகுதி புது தில்லி மக்களவைத் தொகுதிக்கு உட்பட்ட பகுதியாக அறிவிக்கப்பட்டுள்ளது.\n"}
{"id": "314151", "url": "https://ta.wikipedia.org/wiki?curid=314151", "title": "ஆகா கான் அரண்மனை", "text": "ஆகா கான் அரண்மனை\n\nஆகா கான் அரண்மனை (Aga Khan Palace) இந்திய மாநிலமான மகாராஷ்டிராவில் புனே நகரத்தில் அமைந்துள்ளது. 1892இல் இவ்வரண்மனையை கட்டியவர் சுல்தான் மூன்றாம் முகமது ஷா ஆகா கான் ஆவார். இவ்வரண்மனையின் மொத்தப் பரப்பளவு 19 ஏக்கர் ஆகும். \n\nSection::::இந்திய விடுதலைப் போராட்டம்.\nஇந்திய விடுதலை இயக்கக் காலத்தில், இந்திய விடுதலைப் போராட்ட வீரர்களான மகாத்மா காந்தி, கஸ்தூரிபாய் காந்தி, மகாதேவ தேசாய் மற்றும் சரோஜினி நாயுடு ஆகியவர்களை பல முறை பிரித்தானிய இந்திய அரசு ஆகா கான் அரண்மனையில் வீட்டுக் காவலில் வைத்திருந்தது. \n\nSection::::நினைவிடம்.\nஆகா கான் அரண்மனையில் கஸ்தூரிபாய் காந்தி மற்றும் மகாத்மா காந்தியின் நேர்முகச் செயலாளர் மகாதேவ தேசாயின் இறப்பிற்குப் பின்னர் அவர்களது நினைவிடங்கள் ஆகா கான் அரண்மனையில் நிறுவப்பட்டுள்ளன.\n\nSection::::அருங்காட்சியகம்.\nஇந்திய விடுதலைக்குப் பின்னர் ஆகா கான் அரண்மனை 2003இல் இந்தியாவின் தேசிய நினைவுச் சின்னமாக அறிவிக்கப்பட்டு, இந்தியத் தொல்லியல் ஆய்வகத்தின் பராமரிப்பில் அருங்காட்சியகமாக செயல்படுகிறது. \n\nSection::::அமைவிடம்.\nபுனே – எரவாடா சாலையில், புனே நகரத்திலிருந்து இரண்டு கிலோ மீட்டர் தொலைவில் ஆகா கான் அரண்மனை அமைந்துள்ளது. \n\nSection::::வெளி இணைப்புகள்.\n \n"}
{"id": "314154", "url": "https://ta.wikipedia.org/wiki?curid=314154", "title": "பிலவ் வாயு", "text": "பிலவ் வாயு\n\nபிலவ் எரிவாயு \"(Blau gas)\" என்பது புரொப்பேன் வாயுவைப் போன்ற செயற்கை முறையில் ஒளியூட்டும் ஒரு வாயுவாகும். செருமனியின் ஆக்சுபர்கு நகரைச் சேர்ந்த முனைவர் எர்மான் பிலவ் கண்டுபிடித்த காரணத்தால் இவ்வாயு பிலவ் எரிவாயு என்ற பெயரால் அழைக்கப்படுகிறது. \nகனிம எண்ணெய்களை வாலைவடிகலனில் எடுத்து நேப்தா உருவாகும்வரை வெப்பப்படுத்த வேண்டும். பின்னர் இந்நேப்தா அழுத்தக்குறைவுக்கு உட்படுத்தப்பட்டு திரவமாக்கப்படுகிறது. இந்த நிபந்தனைக்கு உட்பட்டு இவ்வாயு எடுத்துச் செல்லப்படுகிறது. எல்.பி.வாயு என்றழைக்கப்படும் திரவ பெட்ரோலிய வாயுவைப் போல வெளிப்படும்போது இவ்வெரி பொருளும் வாயு நிலையை அடைகிறது. வேதிப்பண்புகளின் அடிப்படையில் இவ்வாயுவின் பண்புகள் நிலக்கரி வாயுவை ஒத்துள்ளன .\n\nசெருமன் மொழியில் பிலவ் என்ற சொல்லுக்கு நீலம் என்ற பொருள் என்றாலும், இவ்வாயுவின் நிறம் தண்ணிரின் நிறத்தை போன்றதாகும். எஃகு உருளைகளில் சேகரிக்கப்பட்டு பிலவ் வாயு தேவையான இடங்களுக்கு கொண்டு செல்லப்படுகிறது. செயற்கை முறையில் உருவாக்கப்படும் வாயுக்களில் பிலவ் வாயுவே அதிகமான அலகு ஆற்றலை வெளிப்படுத்துகிறது. நிலக்கரி வாயுவைப் போல இவ்வாயுவில் கார்பன் மோனாக்சைடு கலப்பு கிடையாது.\n\nஓளிக்காகவும் வெப்பத்திற்காகவும் பிலவ் எரிவாயு எரிக்கப்படுகிறது. 19 ஆம் நூற்றாண்டின் பிற்பகுதியிலும் 20 ஆம் நூற்றாண்டின் தொடக்கத்திலும் இருப்பூர்திப் பெட்டிகளிலும் அடுப்புகளிலும் சற்றுத் தூய்மைக் குறைவான பிண்ட்சு எரிவாயு பயன்படுத்தப்பட்டது. எல்.இசட் கிராப் செப்பலின் என்ற வான்கப்பலுக்கு மிதக்கும் திறனை ஈடுசெய்யும் எரிவாயுவாக பிலவ் எரிவாயு பிரபலமடைந்திருந்தது .\nபிலவ் எரிவாயுவில் 50% ஆல்க்கீன்களும், மீத்தேனும் பிற ஆல்க்கேன்களும் சேர்ந்து 37 சதவீதமும், ஆறு சதவீதம் ஐதரசன் வாயுவும் எஞ்சியிருக்கும் அளவு காற்றும் கலந்துள்ளன. மேலும், இவ்வெரி வாயுவின் எரிதல் வெப்பம் 122 மெகாயூல்/மீட்டர்3 ஆகும் .\n\n\n"}
{"id": "314157", "url": "https://ta.wikipedia.org/wiki?curid=314157", "title": "பெரிய யூத தொழுகைக் கூடம்", "text": "பெரிய யூத தொழுகைக் கூடம்\n\nபெரிய யூத தொழுகைக் கூடம் (\"Great Synagogue\") என்பது பின்வருவனவற்றைக குறிப்பிடும்:\n\n\n"}
{"id": "314158", "url": "https://ta.wikipedia.org/wiki?curid=314158", "title": "பவநகர் அரசு", "text": "பவநகர் அரசு\n\nபவநகர் அரசு (Bhavnagar State) பிரித்தானிய இந்தியாவின் மேற்கில் சௌராட்டிர தீபகற்ப பகுதியில் இருந்த சுதேச சமஸ்தானங்களில் ஒன்றாகும். 7,669 சதுர கிலோ மீட்டர் பரப்பளவு கொண்டிருந்த பவநகர் அரசின் இறுதி மன்னர் பவநகர் அரசை, இந்தியாவுடன் இணைக்க 15 பிப்ரவரி 1948 அன்று ஒப்புதல் அளித்தார்.\n\nSection::::வரலாறு.\n1194இல் நிறுவப்பட்ட பவநகர் அரசின் துவக்கப் பெயர் \"செஜக்பூர்\" ஆகும். பின்னர் 1723இல் இராஜபுத்திர கோகில் குல பவசிங்ஜி என்ற மன்னர் பவநகர் என்ற புதிய நகரை நிறுவிய பின்னர், நாட்டின் பெயர் \"பவநகர் அரசு\" என பெயர் மாற்றம் செய்யப்பட்டது. 1807 முதல் பவநகர் அரசு ஆங்கிலேயர்களுக்கு கப்பம் கட்டும் சுதேச சமஸ்தான மன்னர் எனும் அளவில் பவநகர் அரசை ஆண்டனர். \nபவநகர் மன்னர்களின் அரண்மனையான நீலம் தோட்டத்து அரண்மனை தற்போது பாரம்பரிய தங்கும் விடுதியாக மாற்றப்பட்டுள்ளது.\n\nSection::::ஆட்சியாளர்கள்.\nகோகில் இராசபுத்திர குலத்தினர் பவநகர் அரசை 1660 முதல் 1947 முடிய ஆண்டனர்.\n\n"}
{"id": "314192", "url": "https://ta.wikipedia.org/wiki?curid=314192", "title": "இன்டன்பர்க் பேரிடர்", "text": "இன்டன்பர்க் பேரிடர்\n\nஇன்டன்பர்க் பேரிடர் (\"Hindenburg disaster\") எனும் இது, 1937 ஆம் ஆண்டு, மே 6 இல் நடந்த ஒரு வான்கப்பல் விபத்தாகும். \"டொய்ச்ச செப்பெலின்-ரீடெரெய்1\" (\"Deutsche Zeppelin-Reederei1\") எனும் நிறுவன இயக்கத்தில் \"இன்டன்பர்க் வகுப்பு வான்கப்பல்\" (\"Hindenburg-class airship\") வகையைச் சார்ந்த, \"இன்டன்பர்க்\" (\"Hindenburg\") எனும் பெயருடைய (\"பதிவு எண்:D-LZ129\") வான்கப்பல் ஒன்று, அமெரிக்காவின்வின் நியூ செர்சி மாநிலத்திலுள்ள மான்செசுடர்நகரியம் பகுதியில் அமைந்துள்ள \"லேக்ஹர்ஸ்ட் கடற்படை விமான பொறியியல் நிலையம்\" அருகே, கப்பற் பாய் மரம் உடனான செருமனி பயணிகள் \"வான்கப்பல் LZ 129\" வான்கப்பலை நங்கூரமிட முயன்ற போது தீ பிடித்து விபத்துக்குள்ளானதாக அறியப்பட்டது. இந்த வான்கப்பல் பயணத்தில், வானூர்தி சேவைப் பணியாளர்கள் 61 பேரும், பயணிகள் 36 பேரும், மொத்தம் 97 பேர்கள் செருமனியின் ஐந்தாவது மிகப்பெரிய நகரமான பிராங்க்ஃபுர்ட்லிருந்து அமெரிக்காவின்வின் நியூ செர்சிக்கு பயணம் மேற்கொண்டிருந்தனர். இலக்கை அடைந்த நிலையில் நடந்த இவ்விபத்தில், 13 பயணிகளும், 22 பயணச் சேவைப் பணியாளர்களும், மற்றும் தரையில் ஒரு சேவைப் பணியாளரும் மொத்தம் 36 பேர்கள் கொல்லப்பட்டு, எஞ்சிய 62 பேர்கள் காயங்களோடு உயிர்தப்பினார்கள்.\n"}
{"id": "314204", "url": "https://ta.wikipedia.org/wiki?curid=314204", "title": "ஊரு ஹஸ்தம்", "text": "ஊரு ஹஸ்தம்\n\nஊரு ஹஸ்தம் என்பது இந்து சமய இறை சிற்பங்களிலும், இறை ஓவியங்களிலும் தொடையின் மீது கையை வைத்திருக்கும் அமைப்பாகும். நின்ற திருமேனி சிற்பங்களில் இடது கையாது தொடையின் மீது வைக்கப்பட்டவைகள் உள்ளன. இதனை ஊரு முத்திரை என்றும் அழைப்பர். ஊரு என்றால் தொடை என்ற பொருளில் இந்த முத்திரை அழைக்கப்படுகிறது. \n\nபொதுவாக சிற்பங்கள் மற்றும் ஓவியங்களில் இடது கையே தொடையின் மீது வைக்கப்பட்ட நிலையில் உள்ளது. அவ்வாறு வைக்கப்பட்ட கையானது அழுந்தப் பற்றாமல் இருக்குமாறு உள்ளன. \n\n"}
{"id": "314207", "url": "https://ta.wikipedia.org/wiki?curid=314207", "title": "2016 தமிழருக்கெதிரான கருநாடக கலவரம்", "text": "2016 தமிழருக்கெதிரான கருநாடக கலவரம்\n\n2016 தமிழருக்கெதிரான கருநாடக கலவரம் என்பது காவிரி நதிநீர்ப் பங்கீடு குறித்தான உச்ச நீதிமன்றத்தின் தீர்ப்பையடுத்து கருநாடகத்தில் தமிழர் உடைமைகளுக்கும் உயிருக்கும் எதிராக 2016ஆம் ஆண்டு செப்டம்பர் மாதத்தில் நடந்த கலவரத்தைக் குறிக்கும்.\n\nSection::::பின்னணி.\nகருநாடகத்தை காவிரியில் நீர் திறந்து விடச்சொல்லி தமிழ் நாடு தொடுத்த வழக்கில், 05 செப்டம்பர் 2016 அன்று உச்ச நீதிமன்றம் 10 நாட்களுக்கு 15,000 கன அடி நீரை திறந்து விட வேண்டும் என்று ஆணையிட்டது. இதனைத் தொடர்ந்து தமிழருக்கு எதிராக கலவரம் மூண்டது. மேல்முறையீட்டில் கலவரம் காரணமாக விநாடிக்கு 15,000 என்பதற்கு பதிலாக 12,000 கன அடி நீரை திறக்க உச்ச நீதிமன்றம் ஆணையிட்டது. ஆனால் செப்டம்பர் 20 வரை அந்த அளவு நீரைத் தரவேண்டும் என்றது. உச்ச நீதிமன்ற தீர்ப்பு வருவதற்கு முன்பு 600 சிறைக்கைதிகள் விடுவிக்கப்பட்டனர் என்று கருநாடக உள்துறை அமைச்சர் பரமேசுவர் ராவ் கூறினார். சட்டத்தை மக்கள் கையில் எடுத்துக் கொள்ள வேண்டாம் என்று கருநாடக உள்துறை அமைச்சர் பரமேசுவர் ராவ் பொதுமக்களிடம் கேட்டுக் கொண்டுள்ளார். \n\nSection::::வன்முறை.\nநிறுத்தி வைக்கப்பட்டிருந்த தமிழகத்தை சேர்ந்த கே. பி. என் டிராவல்சு பேருந்துகள் 30 தீயிட்டுக் கொளுத்தப்பட்டன. தமிழகத்துக்கு செப்டம்பர் 20-ந் தேதி வரை காவிரி நீரை திறக்க வேண்டும் என்று உச்சநீதிமன்றம் உத்தரவிட்டது. இந்த உத்தரவு வெளியான உடனேயே பெங்களூரு மாண்டியா மைசூரு உள்ளிட்ட நகரங்களில் வன்முறை வெடித்தது.\n\nபெங்களூருவில் செப்டம்பர் 12 அன்று மாலை பிறப்பிக்கப்பட்ட 144 தடை உத்தரவு 14 இரவு வரை நீட்டிக்கப்பட்டது.\n\nகருநாடகத்தில் காவிரி நீர் திறப்பதற்கு எதிர்ப்பு தெரிவித்து செப்டம்பர் 9 அன்று கடையடைப்பும் மறியலும் நடந்தது. மறியல் நடந்த ஒன்பதாம் தேதியிலிருந்து பதினாறாம் தேதி வரை இரு மாநில பேருந்துகளும் அடுத்த மாநிலத்துக்குள் நுழையவில்லை. \n\nசெப்டம்பர் 12 அன்று மறியலுக்கு தான் அழைப்பு விடுக்கவில்லை என்றும் 15 அன்று ரயில் மறியலுக்கே தான் அழைப்பு விடுத்துள்ளதாகவும் வாட்டாள் நாகராசு கூறினார். ரயில் மறியல் போராட்டத்துக்கு 15 செப்டம்பர் அன்று சில கன்னட அமைப்புகள் அழைப்பு விடுத்திருந்தன. இதனால் ரயில் சேவைகள் பாதிக்கப்படவில்லை. காவிரி நீரை திறந்து விட சொன்னதற்கு எதிர்ப்பு தெரிவித்து மாநிலம் தழுவிய முழுவடைப்பு நடந்தது , வட கருநாடகத்தில் இயல்பு வாழ்க்கை பாதிக்கப்படவில்லை சனதா தளம் (மதசார்பற்ற) 8-இந்தேதியில் இருந்து காவிரி தீர் திறப்பதற்கு எதிர்ப்பு தெரிவித்து போராட்டம் நடத்துகிறது.ஏமாவதி அணையில் அதிக நீர் திறப்பதற்கு எதிர்ப்பு தெரிவித்து முழு அடைப்புக்கு அழைப்பு விடுத்திருந்தது, அவ்வணையிலிருந்து நீர் திறப்பு குறைக்கப்பட்டதால்14-இந் தேதி நடக்கவிருந்த முழு அடைப்பை நிறுத்திவிட்டது \n\nமறியலின் போது பெங்களூருவில் உமேசு என்ற இளைஞர் காவல்துறையால் சுட்டுக்கொல்லப்பட்டார் செப்டம்பர் 12 மறியல் அன்று கலவரம் நடைபெறும் என்ற பீதி காரணமாக, பெங்களூருவில் பெரும்பாலான கடைகள், வணிக நிறுவனஙக்ள் மூடப்பட்டிருந்தன. திரை அரங்குகளில் படம் திரையிடப்படவில்லை., பெட்ரோல் பங்குகள் மூடப்பட்டிருந்தன, நகர பேருந்துகள் குறைந்த அளவில் மட்டுமே இயங்கின. மாலை மெல்ல பெங்களூரு இயல்பு நிலைக்கு திரும்ப தொடங்கியது, நகர பேருந்துகள் இயக்கம் தொடங்கியது. கடைகள், வணிக நிறுவனங்கள் திறக்கப்பட தொடங்கியுள்ளன. பெட்ரோல் பங்குகள் திறக்கப்பட்டன . உச்சநீதிமன்ற உத்தரவுப்படி காவிரியில் நீர் திறப்பு தொடரும் என கருநாடக முதலமைச்சர் சித்தராமையா கூறினார்.\n\nSection::::வன்முறைக்கு எதிரான தமிழகப் போராட்டங்கள்.\nசெப்டம்பர் 16 அன்று தமிழகத்தில் கருநாடகத்தில் தமிழர் உடைமைகள் சேதப்படுத்தப்பட்டதற்கும் தமிழர்கள் தாக்கப்பட்டதற்கும் எதிர்ப்பு தெரிவித்தும் காவிரி நீர் வேண்டியும் பல்வேறு விவசாய அமைப்புகளாலும் வணிகர் அமைப்புகளாலும் முழு அடைப்பு நடந்தது. ஆளும் அதிமுக மற்றும் அதன் சார்பு தொழிற்சங்கங்கள் தவிர எல்லா அரசியல் கட்சிகளும் இதற்கு ஆதரவு தெரிவித்தன. . நாம் தமிழர் கட்சியின் விக்னேசு என்பவர் தீக்குளித்ததினால் 16 செப்டம்பர் அன்று மருத்துவமனையில் இறந்தார்.\n\nகாவிரி நீர் திறப்பு தொடர்பாக கருநாடக அரசு தாக்கல் செய்த மேல் முறையீட்டு மனுவை விசாரித்த உச்சநீதிமன்றம் செப்டம்பர் 20ஆம் தேதி வரை தினமும் 12,000 கன அடி தண்ணீர் திறக்க வேண்டும் என்று ஆணை பிறப்பித்தது. இது எதிர்பாராத தீர்ப்பு என்றும், மக்கள் அமைதிகாக்க வேண்டும் என்றும் மத்திய அமைச்சர் சதானந்த கவுடா கோரிக்கை விடுத்துள்ளார்.\n"}
{"id": "314208", "url": "https://ta.wikipedia.org/wiki?curid=314208", "title": "கோஷ்டம் (இந்துக் கோயில்)", "text": "கோஷ்டம் (இந்துக் கோயில்)\n\nகோஷ்டம் அல்லது கோட்டம் என்பது இந்து சமய கோயிலின் கருவறையை சுற்றி அமைந்திருக்கும் வெளிப்புறச் சுவராகும். இந்த கோஷ்டத்தில் ஆகம முறைப்படி சில இறைருவங்கள் அமைக்கப்படுகின்றன.\n\nசிவாலயங்களில் உள்ள கோஷ்டத்தில் நர்த்தன விநாயகர், தட்சிணாமூர்த்தி, திருமால், லிங்கோத்பவர், பிரம்மா, விஷ்ணு துர்க்கை போன்ற இறைச் சிலைகள் அமைக்கப்படுகின்றன. இந்த கோஷ்டத்தில் கருவறையிலிருந்து வெளியேறுகிற அபிசேக நீர் போகும் பாதையான கோமுகியும் அமைக்கப்படுகிறது. மன்னர்கள் காலத்தில் கட்டப்பட்ட பெரிய கற்றளிகளில் இவை இந்த சிற்பங்களைத் தவிற பல்வேறு சிவ மூர்த்தங்களும் அமைக்கப்படுகின்றன. சிவாலயங்களில் உள்ள கோஷ்டத்தினை \"சிவாலய கருவறைக் கோஷ்டம்\" என்றும் \"சிவாலய கோஷ்டம்\" என்றும் அழைப்பர். \n\nசாக்த கோயில்கள் எனப்படும் அம்மன் கோயில்களில் பிரம்மாகி, வைஷ்ணவி போன்றோரின் சிலைகள் கோஷ்டத்தில் அமைக்கப்படுகின்றன. \n"}
{"id": "314210", "url": "https://ta.wikipedia.org/wiki?curid=314210", "title": "தூலலிங்கம்", "text": "தூலலிங்கம்\n\nதூலலிங்கம் என்பது சிவாலயங்களின் கோபுரமாகும். சைவ சமயத்தில் ஆகம முறைப்படி கட்டப்படுகின்ற கோயில் கோபுரங்களையும் சிவபெருமானுடைய உருவமாக வணங்குகின்றனர். இதனால் லிங்கமூர்த்தியின் வடிவமாக கோபுரத்தினைக் கருதுகின்றார்கள். \nகோபுர தரிசனம் கோடி புண்ணியம் என்று தமிழில் முதுமொழியொன்று உள்ளது. சிவாலயங்களுக்குச் சென்று முறைப்படி வணங்க இயலாதவர்கள் கூட சிவபெருமானை கோபுரத்தில் தரிசனம் செய்து வழிபடலாம். இந்த வழிபாட்டு முறை தத்துவார்த்த வழிபாடாகும். சிவயாத்திரையாக செல்பவர்கள் கோயில்கள் பூட்டப்பட்டிருந்தாலும் கோபுரத்தினை வழிபட்டு அந்தக் கோயிலையும் வழிபட்டதாக எண்ணிக்கையில் இணைத்துக் கொள்வர்.\n"}
{"id": "314213", "url": "https://ta.wikipedia.org/wiki?curid=314213", "title": "நிர்மால்ய தோசம்", "text": "நிர்மால்ய தோசம்\n\nநிர்மால்ய தோசம் என்பது சைவ ஆகமத்தின் படி, சிவன் கோயில்களில் சிவ பெருமானுக்கு படைத்த படையலை, பூஜை முடிந்த பின்னர் பக்தர்களுக்கு பிரசாதமான வழங்கப்படுதில்லை. காரணம் நிர்மால்ய (எச்சில்) தோசம் ஏற்படும் என்பதால், சிவன் கோயில்களில் எவ்வித பிரசாதமும் பக்தர்களுக்கு விநியோகிக்கப்படுவதில்லை.\nஆனால் பாஞ்சராத்திர ஆகமத்தின் படி, பெருமாள் கோயில்களில் பெருமாளுக்கு படைக்கப்படும் படையல்களுக்கு, நிர்மால்ய தோசம் ஏற்படாது என வேதாந்த தேசிகர் கூறியுள்ளதால், பெருமாளுக்கு படைத்த படையல்களை பக்தர்களுக்கு விநியோகம் செய்யப்படுகிறது.\n"}
{"id": "314217", "url": "https://ta.wikipedia.org/wiki?curid=314217", "title": "பெர்லின் புதிய யூத தொழுகைக் கூடம்", "text": "பெர்லின் புதிய யூத தொழுகைக் கூடம்\n\nபெர்லின் புதிய யூத தொழுகைக் கூடம் (\"New Synagogue\") பெர்லின் யூதர் சமூகத்தின் பிரதான யூத தொழுகைக் கூடமாக 1859–1866 இல் கட்டப்பட்டது. பெர்லின் 19 ஆம் நூற்றாண்டு காலப்பகுதியில் இது முக்கிய கட்டடக்கலை சின்னமாக, அல்கம்பிராவினை ஒத்த ஒன்றாக விளங்கியது.\n\nகிரிஸ்டல்நாக்ட்டில் தப்பித்த சில தொழுகைக் கூடங்களில் ஒன்றான இது இரண்டாம் உலகப் போர் காலத்தில் மிகவும் பாதிக்கப்பட்டு, அழிவுற்றது. பின் 1995 இல் மீளவும் திறக்கப்பட்டது.\n\n"}
{"id": "314222", "url": "https://ta.wikipedia.org/wiki?curid=314222", "title": "சிட்னி பெரிய யூத தொழுகைக் கூடம்", "text": "சிட்னி பெரிய யூத தொழுகைக் கூடம்\n\nசிட்னி பெரிய யூத தொழுகைக் கூடம் சிட்னியில் அமைந்துள்ள ஒரு பெரிய யூத தொழுகைக் கூடம் ஆகும்.\n\nஇது தோமஸ் ரோவே என்பவரால் வடிவமைக்கப்பட்டு, 1878 இல் அர்ப்பணிக்கப்பட்டது. இது பைசண்டைன் கட்டிடக்கலை, கோதிக் கட்டிடக்கலை பண்புகளைக் கொண்டு உருவாக்கப்பட்டது. இதனை ஆத்திரேலியாவின் \"பேராலய தொழுகைக் கூடம்\" எனவும் அழைக்கப்படுவதுண்டு.\n\n"}
{"id": "314223", "url": "https://ta.wikipedia.org/wiki?curid=314223", "title": "எருசலேம் பெரிய யூத தொழுகைக் கூடம்", "text": "எருசலேம் பெரிய யூத தொழுகைக் கூடம்\n\nஎருசலேம் பெரிய யூத தொழுகைக் கூடம் என்பது எருசலேமில் அமைந்துள்ள ஓர் தொழுகைக் கூடம் ஆகும். யூதக்குரு சல்மான் இதன் உருவாக்கம் முதல் மரணம் வரை ஆன்மீகத் தலைவராக இருந்தார்.\n\nஇங்கு 850 ஆண்களுக்கும் 550 பெண்களுக்குமான இட வசதியைக் கொண்டுள்ளது.\n\n"}
{"id": "314224", "url": "https://ta.wikipedia.org/wiki?curid=314224", "title": "கொடைக்கானல் கிருத்துவக் கல்லூரி", "text": "கொடைக்கானல் கிருத்துவக் கல்லூரி\n\nகொடைக்கானல் கிருத்துவக் கல்லூரி (Kodaikanal Christian College (KCC) என்பது தமிழ்நாட்டின். கொடைக்கானலில் உள்ள தனியார், சுயநிதி கல்லூரி ஆகும். இது 1994 அக்டோபர் நிறுவப்பட்டது. இதுவே கொடைக்கானலில் துவக்கப்பட்ட முதல் கலை மற்றும் அறிவியல் கல்லூரி. இது டாக்டர் சாமுவேல் ஆபிரகாம் தலைமையின் கீழ் இயங்கும் ஹவுஸ் ஆப்ரஹாம்ஸ் என்ற அறக்கட்டளை மூலம் நிறுவப்பட்டது.\n\nஇந்தக் கல்லூரிக்கு பிரிவு 12 (பீ) கீழ் பல்கலைக்கழக மானியக் குழுவால் (UGC) அங்கீகாரம் அளிக்கப்பட்டுள்ளது. மேலும் இந்திய அரசால் கிருத்துவ சிறுபான்மை நிறுவனம் என்னும் அங்கீகரிகாரம் அளிக்கப்பட்டது. இக்கல்லூரி மதுரை காமராசர் பல்கலைக்கழகத்தின் கீழ் இணைந்துள்ள ஒரு சுயநிதி கல்வி நிறுவனமாகும்.\n\nகல்லூரியில் எட்டு இளங்கலைப் பட்டப்படிப்புகளையும், இரண்டு முதுகலைப் படிப்புகளையும் வழங்குகிறது. கல்லூரியில் ஏழு துறைகள் உள்ளன;\n\nSection::::வளாகம்.\nகல்லூரி கடல் மட்டத்தில் இருந்து 7,000 அடி (2,100 மீ) மேலே அமைந்துள்ள பாரடைசு மலைப்பகுதியில் 30 ஏக்கர் (120,000 மீ 2) பரவியுள்ளது. வளாகம், கல்வி நிர்வாக, பொழுதுபோக்கு மற்றும் குடியிருப்பு வசதிகளைக் கொண்டுள்ளது. \n"}
{"id": "314225", "url": "https://ta.wikipedia.org/wiki?curid=314225", "title": "வறடிக்கல்", "text": "வறடிக்கல்\n\nவறடிக்கல் என்பது மகப்பேறு அளிக்கக்கூடிய கல்லாக இந்து சமய மக்களால் நம்பப் படுகின்ற கல்லாகும். இந்தக் கல்லினை வந்திய - பாடாணம் என்று வடமொழியில் குறிப்பிடுகின்றனர். \n\nதிருச்செங்கோடு மலையில் இந்த வறடிக்கல் அமைந்துள்ளது. மலையின் உச்சியில் அமைந்திருக்கும் இந்தக் கல்லினை முறையாக மூன்று முறை வலம் வருதல் வேண்டும். கல்லானது ஒருபுறம் மலையினையும், மற்றொருபுறம் பள்ளத்தாக்கினையும் கொண்டதாக அமைந்துள்ளது. கல்லினை உடலோடுப் பொருத்தி கல்லினை சுற்ற வைக்க வேண்டும். அப்போது சுற்றுகின்றவர் பள்ளத்தாக்கு இருக்கும் பகுதியில் கல்லினைப் பிடிமானமாகக் கொண்டு சென்று வருவர். இவ்வாறு வலம் வருதலின் போது பெண்கள் இறந்துள்ளதாகவும் கூறப்படுகிறது.\n\nSection::::ஊடகங்களில்.\nஇந்த வறடிக்கல் குறித்தான செய்தியுடன் பெருமாள் முருகன் என்பவரின் மாதொருபாகன் என்ற நாவல் வெளிவந்துள்ளது.\n"}
{"id": "314232", "url": "https://ta.wikipedia.org/wiki?curid=314232", "title": "எதிரொளிப்பு சமச்சீர்மை", "text": "எதிரொளிப்பு சமச்சீர்மை\n\nஎதிரொளிப்பு சமச்சீர்மை அல்லது எதிரொளிப்பு சமச்சீர் (\"Reflection symmetry\") என்பது ஒரு எதிரொளிப்பின்போது ஒரு பொருள் கொண்டிருக்கக்கூடிய பண்பாகும்.ஒரு வடிவம் அல்லது பொருளானது எதிரொளிக்கப்படும்போது எந்தவொரு மாற்றமும் அடையாத நிலையில் அப்பொருள் எதிரொளிப்புச் சமச்சீர்மை கொண்டுள்ளதாகக் கூறப்படுகிறது. இச்சமச்சீர்மை கோட்டுச் சமச்சீர்மை (\"line symmetry\"), ஆடி சமச்சீர்மை (\"mirror symmetry\"), ஆடி-எதிருரு சமச்சீர்மை (\"mirror-image symmetry\") எனவும் அழைக்கப்படுகிறது.\n\nஎதிரொளிப்புச் சமச்சீர்மை, இருபரிமாணத்தில் கோட்டுச் சமச்சீர்மையாகவும், முப்பரிமாணத்தில் முப்பரிமாண வெளியில் தளச் சமச்சீர்மையாகவும் அமைகிறது. எதிரொளிப்பின்போது மூலவுருவையும் எதிருருவையும் வேறுபடுத்துக்காட்ட முடியாதவாறு அமையும் சமச்சீர்மையானது, ஆடி சமச்சீர்மை எனப்படும்.\nஇருசமபக்க சமச்சீருடைய உயிரினங்கள் அனைத்தும் வகிட்டு வசத்தில் எதிரொளிப்பு சமச்சீர்மையுடையவை.\nபெரும்பான்மையான கட்டிடக்கலைகளில் வெனிசிலுள்ள சாண்டா மரியா நோவெல்லா பேராலயத்தில் அமைக்கப்பட்டுள்ளது போன்ற ஆடி எதிருரு அமைப்பு பயன்படுத்தப்படுகிறது. ஸ்டோன் ஹெஞ்ச் போன்ற தொன்மையான கட்டிடங்களின் வடிவமைப்பிலும் இச்சமச்சீரமைப்பைக் காணலாம். சமச்சீர்மை, சிலவகைக் கட்டிடக்கலைகளின் அடிப்படையமைப்பாக உள்ளது\n\nSection::::சமச்சீர் சார்பு.\nஎதிரொளிப்பு, சுழற்சி, பெயர்ச்சி போன்ற ஏதேனுமொரு செயலுக்குட்படும்போது ஒரு கணிதப் பொருளின் ஏதேனும் சில பண்புகள் மாறாமல் காக்கப்படுமானால் அக்கணிதப் பொருள் அச்செயலைப் பொறுத்து சமச்சீர்மை உடையதாகும். ஒரு கணிதப் பொருளின் ஒரு குறிப்பிட்ட பண்பினைக் காக்கும் செயல்கள் அனைத்தும் ஒரு குலமாக அமையும். ஒரு குலத்திலுள்ள ஏதேனும் சில செயல்களுக்குட்படுத்துவதன் மூலம் ஒரு பொருளிலிருந்து மற்றொரு பொருளைப் பெறமுடியுமானால் அவ்விரு பொருட்களும் அக்குலத்தைப் பொறுத்து ஒன்றுக்கொன்று சமச்சீரானவையாகும்.\n\nஇருபரிமாண வடிவின் சமச்சீர் சார்பு ஒரு கோடாகும் (அச்சு). இக்கோட்டிற்கு வரையப்படும் ஒவ்வொரு செங்குத்தும் எடுத்துக்கொண்ட வடிவை அச்சிலிருந்து 'd' அளவு செங்குத்துத்தொலைவில் சந்திக்குமானால், அச்சுக்கு மறுதிசையில் வரையப்படும் செங்குத்தும் அதேயளவு செங்குத்துத்தொலைவில் அவ்வடிவைச் சந்திக்கும். சமச்சீர் சார்பின் அச்சின் வழியாக அவ்வடிவை இரண்டாக மடிக்கும்போது இவ்விரு பாகங்களும் முற்றொத்தவையாக, ஒன்றுக்கொன்று ஆடி எதிருருக்களாக அமையும்.\n\nஒரு சதுரத்தை அதன் விளிம்புகள் ஒன்றோடொன்று பொருந்துமாறு நான்குவிதங்களில் மடிக்க முடியுமென்பதால் சதுரத்திற்கு நான்கு சமச்சீர் அச்சுகள் உள்ளன. ஒரு வட்டத்திற்கு முடிவிலா எண்ணிக்கையிலான சமச்சீர் அச்சுகள் உள்ளன.\n\nSection::::சமச்சீரான வடிவவியல் வடிவங்கள்.\nமுக்கோணங்களில், இருசமபக்க முக்கோணங்கள் எதிரொளிப்புச் சமச்சீர் உடையவை. நாற்கரங்களில் பட்டங்கள், குழிவு பிரமிடு அமைப்புகள் (concave deltoid), சாய்சதுரங்கள், மற்றும் இருசமபக்க சரிவங்கள் எதிரொளிப்பு சமச்சீருடையவை. அனைத்து இரட்டைப் பக்கப் பல்கோணங்களும் இருவிதமான சமச்சீர் அச்சுக்களுடையவை. அப்பல்கோணங்களின் ஒவ்வொரு சோடி எதிரெதிர் உச்சிகளின் வழியே செல்லும் கோடுகள் ஒருவகை சமச்சீர் அச்சுக்களாகவும், பல்கோணங்களின் ஒவ்வொரு சோடி எதிரெதிர் விளிம்புகளின் வழிச்செல்லும் கோடுகள் மற்றொரு வகையான சமச்சீர் அச்சுகளாகவும் இருக்கும்.\n\n\n"}
{"id": "314234", "url": "https://ta.wikipedia.org/wiki?curid=314234", "title": "எஸ். எஸ். சரவணன்", "text": "எஸ். எஸ். சரவணன்\n\nஎஸ். எஸ். சரவணன், (15 செப்டம்பர் 1975) 2016 தமிழ்நாடு சட்டமன்றத் தேர்தலில், அனைத்திந்திய அண்ணா திராவிட முன்னேற்றக் கழகம் சார்பில் மதுரை தெற்கு சட்டமன்றத் தொகுதிலிருந்து 23,736 வாக்குகள் வித்தியாசத்தில் வெற்றி பெற்று, தமிழ்நாடு சட்டமன்றத்திற்கு, உறுப்பினராகத் தேர்ந்தெடுக்கப்பட்டவர்.\nSection::::கல்வி.\nஎஸ். பி. சுப்பிரமணியன் - இந்துமதி இணையருக்குப் பிறந்த சரவணன், பள்ளிக் கல்வியை மதுரை சௌராட்டிர மேனிலைப் பள்ளியிலும், கட்டிட பொறியியல் இளநிலை பட்டப்படிப்பை, திண்டுக்கல் பி.எஸ்.என்.ஏ., பொறியியல் தொழில்நுட்பக் கல்லூரியிலும், கட்டமைப்பு பொறியியலில் முதுநிலைப் பட்டப்படிப்பை தஞ்சாவூர் பொன்னையா இராமஜெயம் பொறியியல் தொழில்நுட்பக் கல்லூரியிலும் பயின்றவர்.\n\nSection::::தொழில்.\nமுதுநிலை கட்டமைப்பு பொறியியலாளரான இவர் \"சூழிலியல் - தொழில்நுட்ப கட்டுமான\" (Enviro- Tec Construction) நிறுவனத்தை மதுரையில் நடத்தி வருகிறார்.\n\nSection::::வரலாறு.\nஇவரது தாய் வழி பாட்டனார் கே. எஸ். ராமகிருஷ்ணன், மதுரை நகராட்சி மன்றத் தலைவராக 1967 முதல் 1971 முடிய பணியாற்றியவர். பின்னர் 1971இல் மதுரை கிழக்கு சட்டமன்றத் தொகுதியிலிருந்து தமிழ்நாடு சட்டமன்றத்திற்கு தேர்ந்தெடுக்கப்பட்டவர். \n"}
{"id": "314242", "url": "https://ta.wikipedia.org/wiki?curid=314242", "title": "பரதேசி யூத தொழுகைக் கூடம்", "text": "பரதேசி யூத தொழுகைக் கூடம்\n\nபரதேசி யூத தொழுகைக் கூடம் (\"Paradesi Synagogue\") என்பது கொச்சியில் அமைந்துள்ள, நாடுகளின் பொதுநலவாயத்தில் உள்ள செயற்பாட்டிலுள்ள மிகவும் பழமையான யூத தொழுகைக் கூடம் ஆகும். 1567 இல் கட்டப்ப இது கொச்சி இராச்சியத்தில் \"கொச்சி யூத\" சமுகத்தினால் கட்டப்பட்ட ஏழு தொழுகைக் கூடங்களில் ஒன்றாகும்.\n\nஇந்திய மொழிகளின் பயன்பாட்டில் \"பரதேசி\" என்பது வெளிநாட்டவரைக் குறிக்கும் என்பதால் அத்தொழுகைக் கூடத்திற்கும் அப்பெயர் அமைந்தது. அது கொச்சி யூத தொழுகைக் கூடம் எனவும் அழைக்கப்படும்.\n\n"}
{"id": "314248", "url": "https://ta.wikipedia.org/wiki?curid=314248", "title": "1991 தமிழருக்கெதிரான கருநாடகக் கலவரம்", "text": "1991 தமிழருக்கெதிரான கருநாடகக் கலவரம்\n\n1991 தமிழருக்கெதிரான கருநாடகக் கலவரம் என்பது கருநாடக அரசு தமிழ்நாட்டுடன் காவிரி ஆற்று நீர்ப் பிணக்கு தொடர்பில் வன்முறையைக் குறிக்கும். இது திசம்பர் 12–13, 1991 காலப்பகுதியில் தென் கருநாடகப் பகுதியில் குறிப்பாக பெங்களூர், மைசூர் நகரங்களில் இடம் பெற்றது. இந்திய அரசாங்கத்தினால் நியமிக்கப்பட்ட காவிரி நீர் நீதிமன்ற ஆணைக்கெதிராக இடம்பெற்ற ஆர்ப்பாட்டத்தை தாக்குதல் நடத்தியோர் ஆரம்பித்தனர். இதனால் தென்கருநாடகப் பகுதியில் இருந்த தமிழர்கள் வெளியேறுமாறு வன்முறை தீவிரமடைந்தது. தமிழ்நாட்டின் எல்லையில் இருந்த கருநாடக நிலவுடமையாளர்கள் மீது பழிவாங்கல் நடந்ததாக குறிப்பிடப்பட்டது. கருநாடக அரசின் உத்தியோகபூர்வ புள்ளிவிபரம் பதினெட்டுப்பேர் கொல்லப்பட்டதாகத் தெரிவிக்க, சுயாதீன அறிக்கைகள் கொல்லப்பட்டவர்களின் எண்ணிக்கை பதினெட்டுப்பேருக்கு மேல் என்றது.\n\n\n"}
{"id": "314271", "url": "https://ta.wikipedia.org/wiki?curid=314271", "title": "ஜே குருடென்", "text": "ஜே குருடென்\n\nஜே மைக்கேல் Gruden (மார்ச் 4, 1967) ஒரு அமெரிக்க கால்பந்து பயிற்சியாளர் மற்றும் முன்னாள் குவாட்டர்பேக், தற்போதைய தலைமை பயிற்சியாளர் , வாஷிங்டன் ரெட்ஸ்கின் , தேசிய கால்பந்து லீக் (NFL). அவரது காலத்தில் அரினா கால்பந்து லீக் (AFL) ஆட்டத்தில், அவர்  விளையாட்டு வீரராக நான்கு முறையும், தலைமை பயிர்ச்சியாலராக இரண்டு முறையும் அரினாபோல்ஸ் விருதை வென்றுள்ளார். இவரது சகோதரர்,  ஆக்லேண்ட் ரைடர்ஸ் மற்றும் Tampa வளைகுடா போக்கநீர்ஸ்  ஆகிய கால்பந்து அணிகளின் முன்னாள் தலைமை பயிற்சியாளர். மேலும் தற்போதைய \"மன்டே நைட் ககால்பந்து அணியின் \"ஆய்வாளர்.\n\nSection::::ஆரம்ப காலம்.\nக்ருடன் டிஃப்பின், ஓஹிஹொ எனும் இடத்தில் பிறந்தார் . அவர்  George D. சேம்பர்லின் உயர்னிலை பள்ளி, தம்பா, புளோரிடா வில் பயின்ரார், அங்கே அவர் தலைமை பயிற்சியாளர் பில்லி டர்னர் அணி கீழ் குவாட்டர்பேக் ஆக உயர்நிலை பள்ளி கால்பந்து விளையாடினார்.\n\nSection::::கல்லூரி வாழ்க்கை.\nக்ருடன், லூயிஸ்வில் பல்கலைக்கழகத்தில் பயின்றார், அங்கே அவர் நான்கு ஆண்டுகள் (1985-1988)  லூயிஸ்வில் கார்டினல்ஸ் கால்பந்து அணியின் லெட்டர்மேன் ஆக இருந்துவந்தார். \n\nSection::::தொழில்சார் வாழ்க்கை.\nக்ருடன் இரண்டு முறை, உலக கால்பந்து லீக் (1991 ல் பார்சிலோனா மற்றும் 1995 ல் ஸ்காட்லாந்து) ஆட்டங்களில் விளையாடியுள்ளார். மேலும் இவர் சில பயிற்சி அணிகளில் 3 முறை  NFL (பீனிக்ஸ்) மற்றும் CFL (சேக்ரமெண்டோ) ஆக இருந்துள்ளார். இவர் அரினா கால்பந்து லீக் ஆட்டங்களில் 4 முறை  அரெனபௌல்  பட்டத்தை வென்றுள்ளார். 1992 ம் ஆண்டு  லீக் எம்விபி ( ஆட்டத்தில்  மிக முக்கிய வீரர்) என்ற பட்டத்தையும் வென்றுள்ளார்.\n\n\nSection::::பயிற்சியாளர் வாழ்க்கை.\nSection::::நாஷ்வில் காட்ஸ்.\n1997 ல் க்ருடன் தனது பயிற்சி வாழ்க்கையை offensive coordinator ஆக AFL நாஷ்வில் காட்ஸ் அணியிலிருந்து தொடங்கினார் . 1998ல், இவர் ஆர்லாண்டோ ப்ரேடர்ஸ் அணியின் தலைமை பயிற்சியாளரானது அவரது வாழ்க்கையில்  முக்கிய நிகழ்வானது. 1998 மற்றும் 2000 ஆண்டுகள்ல் ஆர்லாண்டோ உடன், இவர் அரெனாபோல் பட்டத்தையும் வென்றார். பின்பு இவர் விளையாட்டில் ஓய்வு அறிவித்து பின்னர் மீண்டும் 2002 ல் ப்ரேடர்ஸ் அண்க்காக விளையாட துவங்கினார். ஆனால் 2003 பயிற்சியாள்ர்  பிரான் பபாசெடெரொ இறந்த பிறகு  இவர் ஓய்வை அறிவித்து பின்னர் அணியின் தலைமை பயிற்சியாளாரானார். க்ருடன் ஒரு ஒட்டுமொத்த AFL இன் தலைமை பயிற்சி பல சாதனைகளை புரிந்துள்ளார்.\n\nSection::::தனிப்பட்ட வாழ்க்கை.\nக்ருடனின் தந்தைபெயர் ஜிம், இவர் முழு நேரம கல்லூரி மற்றும் NFL உதவி பயிற்சியாளர், மேலும் இவர்  சான் பிரான்சிஸ்கோ 49ers இன் முன்னாள் பிராந்திய சாரணர். க்ருடனின் சகோதரர் ஜான், இவர் ஆக்லேண்ட் ரைடெர்ஸ் மற்றும் டெம்பா வளைகுடா புக்கானேர்ரஸ் அணிகளின் தலைமை பயிற்சியாளர். இப்போது இவர் மன்டே நைட் கால்பந்து அணியின் இஎஸ்பிஎன் ஆய்வாளராக உள்ளார். இவரின் மற்றொரு சகோதரர், ஜேம்ஸ், ஒரு கதிரியக்கர்ராக மயோ கிளினிக் இல் பணிபுரிகிறார்.\n\nசெப்டம்பர் 16, 2005 ல் க்ருடன் போதையில் வாகனம் ஓட்டிய குற்றத்திற்காக புளோரிடா காவல்துறையால் கைது செய்யப்பட்டார் . அவர்  இரத்த ஆல்கஹால் சோதனைகள் மூலம் செய்யப்பட்ட சோதனைகளில் 0.106% மற்றும் 0.110% என்ற அளவுகளில் மது உட்கொண்டிருப்பது உறுதி செய்யப்பட்டது. அவர் ஒப்புக்கொண்டதாளும் கவனக்குறைவாக வாகனம் ஓட்டியதற்காகவும்   $750 அபராதம் விதிக்கப்பட்டது .\n"}
{"id": "314272", "url": "https://ta.wikipedia.org/wiki?curid=314272", "title": "வெப்மெத்தெட்ஸ் உருவாக்குநர்", "text": "வெப்மெத்தெட்ஸ் உருவாக்குநர்\n\nவெப்மெத்தெட்ஸ் உருவாக்குநர் ஜாவா-சார்ந்த ஒருங்கிணைந்த தொகு சூழல் (IDE). இதன் மூலம் குறியீட்டை வெப்மெத்தெட்ஸ் ஒருங்கிணைப்பு வழங்கியில் வடிவமைக்கலாம்.\n\nஇவை வெப்மெத்தெட்ஸ் தொடர்ச்சி எனும் வரைகலை நிரலாக்க மொழியை பயன்படுத்தி ஒருங்கிணைந்த பயன்பாட்டு வடிவமைப்பை எளிய முறையிலும் மிக வேகமாகவும் வடிவமைக்க உதவுகின்றன. வெப்மெத்தெட்ஸ் தனது 7 ஆவது பதிப்பின் மூலம் வெப்மெத்தெட்ஸ் வடிவமைப்பானை அறிமுகப்படுத்தியுள்ளது .இந்த வடிவமைப்பபான் எக்லிப்ஸ் ஐ அடிப்படையாகக்கொண்ட ஐ.டி இ (IDE ).\n\nஇவற்றின் மூலம் தன்னகத்தே குறியீட்டை சேமித்து அதை செயல்படுத்த முடியாது. இவை ஒருங்கிணைந்த வழங்கியில் ஒரு பயனரே ஆகும். இவை அந்த ஒருங்கிணைந்த சர்வருக்கு கட்டளையிட்டு செயல்களை செய்துமுடிக்கின்றன.\n\nSection::::நிரல் அம்சங்கள்.\nவெப்மெத்தெட்ஸ் படைப்பாளி பின்வரும் தொகுக்கும் வசதிகளை கொண்டுள்ளன:\n\n"}
{"id": "314279", "url": "https://ta.wikipedia.org/wiki?curid=314279", "title": "கையால் ஆண்குறியை தூண்டுதல்", "text": "கையால் ஆண்குறியை தூண்டுதல்\n\nகையால் ஆண்குறியை தூண்டுதல் (ஆங்கிலம்:Handjob) என்பது ஆணுடைய ஆண்குறியை மற்றொரு நபர் கையாண்டு புணர்ச்சிப் பரவசநிலையைத் தருவதாகும். இந்த முறையானது சுய இன்பத்தோடு ஒத்துப்போகிறது. ஆனால் சுயஇன்பத்தில் ஆண் தன்னுடைய ஆண்குறியை அவரே கையாளுதலும், ஹேண்ட்ஜாப் முறையில் பிறர் கையாளுதலையும் வேறுபாடாகும்.\n\nபுணர்ச்சியில் ஈடுபடும் ஆண், தன்னுடைய இணையான பெண்ணின் யோனி, பெண்குறிக் காம்பு போன்றவற்றை விரலால் தூண்டிவிடுதலும், பெண்ணானவள், தன்னுடைய இணையான ஆணின் ஆண்குறியை கையாளுதலும் பரஸ்பர சுயஇன்பம் என்று அழைக்கப்படுகிறது.\n\n"}
{"id": "314281", "url": "https://ta.wikipedia.org/wiki?curid=314281", "title": "இருத்தல்", "text": "இருத்தல்\n\nஇருத்தல் அல்லது இருப்பு (\"existence\") என்பது பொதுவாக ஒன்றின் இருப்பின் புறநிலை தொடர்ச்சிகளின் சுயாதீனத்தைக் கொண்டிருத்தலாகும்.\n\nஉள்ளியம் இருந்து கொண்டிருத்தலின் இயற்கை, இருத்தல் அல்லது உண்மைநிலை ஆகியவற்றை பொதுவில் ஆராய்கிறது. அத்துடன் இருந்து கொண்டிருத்தலின் வகைகளின் அடிப்படையையும் அவற்றின் தொடர்புகளையும் ஆராய்கிறது.\n\nபாரம்பரியமாக இது மீவியற்பியல் என்ற மெய்யியலின் முக்கிய பகுதியாக பட்டியலிடப்பட்டு, உள்ளியம் உட்பொருள் இருப்பு பற்றிய கேள்விகளுடன் தொடர்பு கொள்கிறது (எ.கா: \"\"யூடிஎஃப்ஜே-39546284 என்ற விண்மீன் கட்டமைப்பு இருக்கிறதா?\"\"). மேலும், உட்பொருட்கள் எவ்வாறு குழுவாக முடியும், அதிகாரப்படி முறையில் தொடர்பு, ஒற்றுமைகளினதும் வேற்றுமைகளினதும்படி எவ்வாறு துணைப்பிரிப்புக்கள் அமையும் போன்றன பற்றியும் இது தொடர்பு கொள்கிறது.\n\nபொருள்முதல் வாதம் இருப்பது எதுவோ அது பொருள், ஆற்றல் என்பன மட்டுமே என்கிறது. ஆகவே எல்லாமே சடப்பொருளின் கூட்டாக, எல்லாச் செயல்களுக்கும் ஆற்றல் தேவையாக, சடப்பொருளின் இடையூடாட்டத்தின் விளைவாக அனைத்துத் தோற்றப்பாடுகள் அமைகின்றன.\n\nஉயிர் என்பது சுய தங்கி வாழ்தலுள்ள உயிரியல் நிகழ்வுகளைக் கொண்டிருக்கும் வேறுபாடு கூறுகளின் பண்பாகும். அவ்வாறு இல்லாதது அல்லது அத்தகைய செயற்பாடற்றது (இறப்பு), அல்லது செயற்பாடு இல்லாதததும் \"உயிரற்ற\" என்று வகைப்படுத்தப்படுகிறது\n\n\n\n"}
{"id": "314284", "url": "https://ta.wikipedia.org/wiki?curid=314284", "title": "நல்லதும் கெட்டதும்", "text": "நல்லதும் கெட்டதும்\n\nசமயம், நன்னெறி, மெய்யியல், உளவியல் ஆகியவற்றில் நல்லதும் கெட்டதும் அல்லது நன்மையும் தீயதும் (\"good and evil\") என்பது மிகவும் பொதுவான இருபிரிவு ஆகும். மனிச்சிய, ஆபிரகாமிய சமயச் செல்வாக்கு கலாச்சாரங்களில் தீமை என்பது நன்மைக்கு எதிரான இரட்டைப் போராட்டமாகவும், இதில் தீமை அழிக்கப்பட்டு, நன்மை மேலோங்கும் எனப் பொதுவாக நம்பப்படுகிறது. பௌத்த கலாச்சார ஆன்மீகச் செல்வாக்கில், நன்மை தீமை ஆகிய இரண்டும் இரட்டைப் போராட்டத்தின் பகுதிகளாக நம்பப்படுகிறது. இதனை ஒன்றுமில்லாமை அல்லது வெறுமை மூலம் வெல்ல முடியும் எனவும், நன்மை தீமை ஆகிய இரண்டு வேறுபட்ட கொள்கைகளைக் கண்டுணர்தல் எனவும், ஆயினும் அது உண்மையல்ல, அவற்றின் இருமையை வெற்றுப்படுத்தி, ஒருமையை அடைதல் எனவும் விளக்குகிறது.\n\n\n"}
{"id": "314286", "url": "https://ta.wikipedia.org/wiki?curid=314286", "title": "நத்வாசாரை", "text": "நத்வாசாரை\n\nநத்வாசாரை \"(Nadwasaray)\" இந்தியாவின் உத்தரப் பிரதேச மாநிலம் மவூ மாவட்டத்திலுள்ள, கௌசி நகருக்கு வெளியே 9 கிலோமீட்டர் தொலைவில் அமைந்துள்ள ஒரு கிராமம் ஆகும். நத்வாகாசு என்ற பெயராலும் இக்கிராமம் அழைக்கப்படுகிறது. \n\n2011 ஆம் ஆண்டின் நிலவரப்படி, இக்கிராமத்தின் மக்கள் தொகை சுமார் 5000 முதல் 6000 பேர் ஆகும். போதுமான அளவுக்கு அடிப்படை வசதிகளும், 24 மணி நேர மின்சார வசதியும் இல்லாத ஒரு கிராமமாக நத்வாசாரை கிராமம் இருக்கிறது. 2005 ஆம் ஆண்டில் இங்கு ஒரு தொலைபேசி இணைப்பகம் நிறுவப்பட்டது . மனிதவள மேம்பாட்டு நிறுவனம் இக்கிராமத்தில்தான் முதன்முதலாக ஒரு பள்ளிக்கூடத்தை நிறுவியது . 1990 ஆம் ஆண்டு அமைக்கப்பட்ட இப்பள்ளிக்கூடத்தின் பெயர் பால சிசு நிகேதன் என்பதாகும். சிறுவர் மற்றும் தொடக்கப்பள்ளியாக ஆரம்பிக்கப்பட்ட இப்பள்ளி , மவூ மாவட்டத்தின் மாவட்டக் கல்வித் துறையால் எட்டாம் வகுப்பு வரையிலான நடுநிலைப்பள்ளியாகத் தரம் உயர்த்தப்பட்டது. இப்பள்ளியில் 350 மாணவர்களுக்கு மேல் கல்வியறிவு பெறுகின்றனர். இவர்களில் 30 சதவீதம் மாணவர்கள் பெண்கள் என்பது குறிப்பிடத்தக்கதாகும் .\n"}
{"id": "314292", "url": "https://ta.wikipedia.org/wiki?curid=314292", "title": "பொன் விதி", "text": "பொன் விதி\n\nபொன் விதி (\"Golden Rule\") என்பது தன்னை எவ்வாறு ஒருவர் நடத்த விரும்புகிறாரோ அவ்வாறே மற்றவரை நடத்தும் கோட்பாடாகும். இது பிறர்நல கோட்பாடாக சமயங்களிலும் கலாச்சாரங்களிலும் காணப்படுகிறது.\n\nஇக்கோட்பாடு நேரான அல்லது மறையான தடையுத்தரவான ஆளும் வழிகாட்டலாக பின்வருமாறு காணப்படலாம்:\n\n\n"}
{"id": "314293", "url": "https://ta.wikipedia.org/wiki?curid=314293", "title": "காரணம்", "text": "காரணம்\n\nகாரணம் (\"Reason\") என்பது விடய தொடர்பான உணர்வை விழிப்புணர்க் கொள்திறனாகவும், ஏரணம் பிரயோகித்தலாகவும், காரணிகளை உறுதி செய்வதாகவும், செயல் வழக்கத்தை மாற்றல் அல்லது நியாயப்படுத்தலாகவும், புதிய அல்லது ஏற்கெனவே இருக்கம் தகவல் அடிப்படையில் உள்ள நிறுவன அமைப்பும் நம்பிக்கையும் ஆகும். இது மனித பண்புக்கூறு செயற்பாடுகளான மெய்யியல், அறிவியல், மொழி, கணிதம், கலை ஆகியவற்றுடன் நெருங்கிய தொடர்பு கொண்டதாகவும், மனித இயல்புப் பண்புகளாக வரையறுக்கலாம் என கருதப்படுகிறது.\nகாரணம் அல்லது அதன் பண்பு சிலவேளை பகுத்தறிவு என கருதப்படுகிறது.\n"}
{"id": "314298", "url": "https://ta.wikipedia.org/wiki?curid=314298", "title": "பண்டைய கிரேக்க மெய்யியல்", "text": "பண்டைய கிரேக்க மெய்யியல்\n\nபண்டைய கிரேக்க மெய்யியல் கி.மு 6 ஆம் நூற்றாண்டில் எழுச்சியுற்று கெலனியக் காலம் வரையிலான உரோமைப் பேரரசு காலப் பண்டைக் கிரேக்கம் வரை தொடர்ந்து, 1453 வரை காணப்பட்டது. இது பல பரந்த, வகையான விடயங்களான அரசியல் தத்துவம், நன்னெறி, மீவியற்பியல், உள்ளியம் (மெய்யியல்), ஏரணம், உயிரியல், சொல்லாட்சிக் கலை, அழகியல் போன்றனவற்றுடன் தொடர்புபட்டிருந்தது.\n\nபல மெய்யியலாளர்கள் இன்று, கிரேக்க மெய்யியல் பல மேற்கத்திய நாகரிகத்தில் தாக்கம் செலுத்தியது என ஏற்றுக் கொள்கிறார்கள். ஆல்பிரட் நார்த் வொய்ட்ஹெட் குறிப்பிடும்போது: \"ஐரோப்பிய மெய்யியல் மரபின் பாதுகாப்பான பொதுப் பண்பு என்பது அது பிளேட்டோவின் அடிக்குறிப்புகளின் ஒரு தொடரைக் கொண்டுள்ளது என்பதாகும்.\" தெளிவாக, செல்வாக்கின் உடைவுபடாமை பண்டைக் கிரேக்கம், கெலனிய மெய்யியலாளர்கள் முதல் ஆரம்ப இசுலாமிய மெய்யியல், ஐரோப்பிய மறுமலர்ச்சி, அறிவொளிக் காலம் வரை தொடர்ந்தது.\n\n\n\n"}
{"id": "314300", "url": "https://ta.wikipedia.org/wiki?curid=314300", "title": "மத்திய கால மெய்யியல்", "text": "மத்திய கால மெய்யியல்\n\nமத்திய கால மெய்யியல் என்பது சுமார் கி.பி ஐந்தாம் நூற்றாண்டில் மேற்கு உரோமைப் பேரரசு வீழ்ச்சியில் இருந்து 16 ஆம் நூற்றாண்டு மறுமலர்ச்சி வரையான நடுக் கால மெய்யியல் ஆகும். மத்திய கால மெய்யியல் 8 ஆம் நூற்றாண்டு மத்தியில் பகுதாதுவிலும் 8 ஆம் நூற்றாண்டு கடைசிப் பகுதியில் சார்லமேன் நாடோடி அவையிலும் பிரான்சில் ஆரம்பமாகியது. மரபார்ந்த கால கிரேக்கத்திலும் உரோமிலும் ஏற்பட்ட பண்டைய கலாச்சார வளர்ச்சியை மீளவும் கண்டுபிடிக்கும் செயற்பாடாக பகுதியளவில் அமைந்தும், இறையியல் பிரச்சனைகளின் தேவையையை பகுதியாக வெளிக்கொணருவதாகவும், புனிதக் கோட்பாட்டுடன் சமயச் சார்பற்ற கற்றலை இணைப்பதாகவும் அமைந்தது.\n\n\n"}
{"id": "314302", "url": "https://ta.wikipedia.org/wiki?curid=314302", "title": "காவேரி (இதழ்)", "text": "காவேரி (இதழ்)\n\nகாவேரி (இதழ்) என்பது 1940- 1950 ஆம் ஆண்டுகளில் கும்பகோணத்திலிருந்து மாதம் தோறும் வெளிவந்த ஓர் இலக்கிய இதழ் ஆகும். கே. எஸ். இராமானுசம் என்பவர் இந்த காவேரி இதழின் வெளியீட்டாளரும் ஆசிரியரும் ஆவார்.\n\nகதை, கவிதை, கட்டுரை, தொடர்கதை போன்ற இலக்கியப் படைப்புகள் காவேரி இதழில் இடம்பெற்றன.\nஓரங்க நாடகங்கள், மொழிபெயர்ப்புக் கதைகள், ஆசிரிய உரைகள் ஆகியனவும் இந்த இதழில் அச்சேறி வெளிவந்தன.\nஅந்தக் காலத்தில் அறியப்பட்ட சுத்தானந்த பாரதியார், தமிழழகன், நா.சீ வரதராசன், இளம்பாரதி, தொ. மு. பாஸ்கரத் தொண்டைமான் போன்ற இலக்கிய எழுத்தாளர்கள் இந்த காவேரி இதழில் எழுதி வந்தார்கள்.\n\nSection::::சான்றாவணம்.\nகாவேரி இதழ் தொகுப்பு, பாகம்:ஒன்று வெளியீடு:கலைஞன் பதிப்பகம், தியாகராய நகர், சென்னை-17\n"}
{"id": "314304", "url": "https://ta.wikipedia.org/wiki?curid=314304", "title": "பாரீசுவ ஜீனாலயம்", "text": "பாரீசுவ ஜீனாலயம்\n\nபாரீசுவ ஜீனாலயம் என்பது தமிழ்நாட்டின் தற்போதைய கிருட்டிணகிரி மாவட்டத்தில் உள்ள ஒசூரில் இருந்த ஒரு சைன கோயிலாகும். இக்கோயில் சைனத்தின் இருபத்து மூன்றாவது தீர்தரங்கரான பார்சுவநாதருக்கு அமைக்கப்பட்டது ஆகும்.\nSection::::வரலாறு.\nபழங்காலத்தில் செவிடப்பாடி என அழைக்கப்பட்ட ஒசூரில் \"ஸ்ரீ பூசந்திர சித்யான நந்தி தேவரின்\" மகனான \"தண்டநாயக்க கங்கியப்பன்\" என்பவரால் பதினோராம் நூற்றாண்டில் கட்டப்பட்டது இந்த பாரீசுவ ஜீனாலயம். இத்தகவலை ஒசூரில் வெங்கடேஷ் நகர் பகுதியில் உள்ள வெங்கடரமண சுவாமி கோயில் உள்ள குன்றில் உள்ள கி.பி. 1127 ஆண்டைச் சேர்ந்த போசள மன்னன் விட்டுணுவர்தனன் காலத் தமிழ்க் கல்வெட்டு குறிப்பிடுகிறது. இந்தக் குன்றிலேயே இந்த சைனக் கோயில் இருந்திருக்கிறது. அந்தக் கோயில் என்ன ஆனது என்று தெரியவில்லை. இங்கிருந்த சைனர்கள் இடம்பெயர்ந்த காலத்திற்கு பிறகு இப்போது உள்ள வெங்கடரமணர் கோயிலாக பிற்காலத்தில் அது மாற்றப்பட்டதாக இருக்க வாய்ப்புண்டு. இதற்குச் சான்றாகக் கோயிலை ஒட்டிய பகுதியிலேயே இந்தக் கல்வெட்டும் சைனத் தீர்தரங்கர் சிற்பமும், கோயிலுக்குப் படியேறும் படிக்கட்டை ஒட்டி இன்னொரு தீர்த்தரங்கர் சிற்பமும் உள்ளன. இந்தக் குன்றில் சைனத் துறவிகள் வாழ்ந்ததற்காண அடையாளங்கள் உள்ளன.\n"}
{"id": "314306", "url": "https://ta.wikipedia.org/wiki?curid=314306", "title": "மேவார்", "text": "மேவார்\n\nமேவார் அல்லது மேவாட் (Mewar or Mewāḍ) (இந்தி: मेवाड़) இந்தியாவின் தென்கிழக்கு இராஜஸ்தான் மாநிலத்தில் அமைந்த நிலப்பரப்பாகும். மேவார் பகுதியில் பில்வாரா மாவட்டம், சித்தோர்கார் மாவட்டம், ராஜ்சமந்து மாவட்டம், உதய்பூர் மாவட்டம், மற்றும் மத்தியப் பிரதேசத்தின் சில பகுதிகள் அடங்கியுள்ளது.\n\nமேவார் பகுதி பல்லாண்டுகளாக இராசபுத்திர மன்னர்களால் ஆளப்பட்டது. இந்தியப் பிரிவினைக்கு முன்னர் வரை, பிரித்தானிய இந்தியாவில் இருந்த மேவார் பகுதிகளை, இராசபுத்திரர்கள் பிரித்தானியர்க்கு அடங்கிய சுதேச சமஸ்தான மன்னர்களாக ஆண்டனர். \n\nSection::::அமைவிடம்.\nமேவார் பகுதியின் வடமேற்கில் ஆரவல்லி மலைத்தொடரும், வடக்கில் அஜ்மீரும், தெற்கில் குசராத்தும், தென்கிழக்கில் மத்தியப் பிரதேசத்தின் மால்வா பகுதியும், கிழக்கில் இராஜஸ்தானின் ஹதோதி பகுதியும் எல்லைகளாக அமைந்துள்ளது.\n\nSection::::வரலாறு.\nமேவார் இராச்சியம் உதய்ப்பூர் நகரத்தைத் தலைநகராகக் கொண்டு கி பி 530இல் நிறுவப்பட்டது. எனவே மேவாரை உதய்ப்பூர் இராச்சியம் என்றும் அழைப்பர். பின்னர் மேவாரின் தலைநகராக அமைந்த சித்தோர்கர் கோட்டையை 1568இல் அக்பர் 1568இல் கைப்பற்றினார். முகலாயப் பேரரசில் மேவார் பகுதி 150 ஆண்டுகள் இருந்தன.\n\nமேவார் பகுதிகளை இராஜபுத்திர மோரி, குகிலோத் மற்றும் சிசோதியா குல இராஜபுத்திர மன்னர்கள் 1400 ஆண்டுகளுக்கு மேலாக ஆண்டனர்.\n1949இல் இந்தியப் பிரிவினைக்கு பின்னர் 1949இல் மேவார் பகுதிகள் இந்திய அரசுடன் இணைக்கப்பட்டது. சித்தோர்கார் நகரம் சிசோதியா இராஜபுத்திர குலத்தினரின் தலைநகராக விளங்கியது..\n\nSection::::பொருளாதாரம்.\nமேவார் பகுதியின் பொருளாதாரம் சுற்றுலாத் துறை, கைவினைப் பொருட்கள், சிறுதானியங்கள், நிலக்கடலை, சோயாபீன்ஸ் மற்றும் கல் தொழிற்சாலைகளையே நம்பியுள்ளது.\n\n\n"}
