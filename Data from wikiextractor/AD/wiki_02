{"id": "248375", "url": "https://ta.wikipedia.org/wiki?curid=248375", "title": "இராபர்ட் கிராண்ட் ஐத்கென்", "text": "இராபர்ட் கிராண்ட் ஐத்கென்\n\nஇராபர்ட் கிராண்ட் ஐத்கென் (\"Robert Grant Aitken\", டிசம்பர் 31, 1864 - அக்டோபர் 29, 1951) அமெரிக்க வானியலாளர்.\n\nSection::::வாழ்க்கை.\nஐத்கென் 1864ஆம் ஆண்டில் திசம்பர் 31ஆம் நாளன்று கலிஃபோர்னியாவில் உள்ள ஜாக்சனில் பிறந்தார். அவர் மசாசூசட்டு வில்லியம் கல்லூரியில் பட்டம் பெற்றார். 1888இல் இருந்து1891 வரை கலிபோர்னியாவில் உள்ள இலிவர்மோர் கல்லூரியில் கல்வி கற்பித்தார். பசுபிக் பல்கலைக்கழகக் கல்லூரியில் 1891 முதல் கணிதவியல் பேராசிரியராகப் பணிபுரிந்தார். 1895இலிருந்து 1935இல் ஓய்வுபெறும்வரை மவுண்ட் ஃஆமில்டனில் இருந்த லிக் வான்காணகத்தில் இயக்குநராக இருந்தார். \n\nஇவர் இரும வின்மீன்களைப் பற்றிய ஆய்வை முறையாகத் தொடங்கி அவற்றின் இருப்புகளையும் அவை ஒன்றோடொன்று சுற்றும் வட்டணைகளையும் கணக்கிட்டறிந்தார். டபிள்யூ. ஃஉசேவுடன் இணைந்து 1899 இல் இருந்து இரும விண்மீன்களின் மாபெரும் அட்டவணையை உருவாக்கினார். இந்தப் பணியின் முன்னேற்றம் தொடர்ந்து இலிக் வான்காணகச் செய்தியிதழில் வெளியிடப்பட்டது. ஃஉசே 1905 இல் விலகினார்; பின்னர் வந்த ஐத்கனோ வானளக்கை செய்வதை மட்டுமே விரும்பினார். என்றாலும் 1915 இல் இவர் ஏறக்குறைய 3100 இரும விண்மீன்களைக் கண்டுபிடித்தார். இவற்றோடு ஃஉசேவும் 1300 இரும விண்மீன்களைக் கண்டுபிடித்தார். இம்முடிவுகள் 1932 இல் வெளியிடப்பட்டன. இவை .\"வடமுனை 120 பாகையில் அமையும் இரும விண்மீன்களின் புதுப்பொது அட்டவணை எனப்பெயரிடப்பட்டன.\" இந்த அட்டவணையின் வாட்டணைத் தகவல்கள் ஏராளமான விண்மீன்களின் பொருண்மை சார்ந்த புள்ளிவிவரங்களைக் கணக்கிட்டறிய பெரிதும் உதவியது. இவர் பர்மிங்காமின் இரும விண்மீன் பட்டியலையும் திருத்தி வெளியிட்டார். இரும விண்மீன்களின் அட்டவணை உருவாக்கத்துக்காக இவருக்கு புரூசு பதக்கம் 1926 இல் வழங்கப்பட்டது.\n\nதன் வாழ்நாளில் ஐத்கன், கோள்களின் நிலா இருப்புகளையும் வட்டணைகளையும் வால்வெள்ளிகளின் இருப்புகளையும் வட்டணைகளையும் கணக்கிட்டார்.இவர் 1908 இல் நடுவண் பசிபிக் கடலில் உள்ள பிளிண்ட் தீவுக்கு ஒளிமறைப்புத் தேட்டப் பணியில் சேர்ந்தார். இவரது நூல் \"இரும விண்மீன்கள்\" முதலில் 1918 இல் வெளியிடப்பட்டது.இதன் இரண்டாம் பதிப்பு 1935 இல் வெளியிடப்பட்டது. இவர் 1894 இல் பசிபிக் வானியல் கழகத்தில் சேர்ந்தார். இவர் 1899 இலும் 1915 இலும் பசிபிக் வானியல் கழகத் தலைவராகத் தேர்வு செய்யப்பட்டார். இவரக்கழகத்து வெளியீடுகளின் பதிப்பாசிரியராக விளங்கினார். இவர் 1932 இல் அரசு வானியல் கழகத்தில் டார்வின் உரையாற்றினார். இதில் அப்போது இணை உறுப்பினராக இவர் இருந்தார். பின்னர் 1918 முதல் 1928 வரை பன்னாட்டு வானியல் ஒன்றியத்து இரும விண்மீன்கள் குழுவின் தலைவராக விளங்கினார்.\n\nSection::::சொந்த வாழ்க்கை.\nஐத்கன் காது கேட்புக் குறைபாட்டால் கேள்பொறியைப் பயன்படுத்தினார். இவர் 1888 இல் ஜெசி தாமசு என்பவரை மணந்தார். இவர்களுக்கு மூன்று ஆண்மகவும் ஒரு பெண்மகவும் பிறந்தனர். ஜெசி 1943 இல் இரந்துவிட்டார். இவரது பேரனான இராபர்ட் பேக்கர் ஐத்கன் பெயர்பெற்ற சென்புத்தரும் நூலாசிரியரும் ஆவார். இவரது பேத்தியான மார்யோரி ஜே. வோல்டு குறிப்பிடத்தக்க வேதியியலாளர் ஆவார்.\n\nSection::::தகைமைகள்.\nவிருதுகள்\n\n\n\n\n\nவழங்கியது.\n\nஇவர் பெயருடையவை\n\n\n\n\n\n\n\n\n\n\n\n\n\n"}
{"id": "248378", "url": "https://ta.wikipedia.org/wiki?curid=248378", "title": "ஓய்சிஃசு வினை", "text": "ஓய்சிஃசு வினை\n\nஓய்சிஃசு வினை (\"Hoesch reaction\") அல்லது அவுபென்-ஒய்சிஃசு வினை (\"Houben–Hoesch reaction\") என்பது ஓர் அரீன் சேர்மத்துடன் நைட்ரைல் வினைபுரிந்து அரைல் கீட்டோன் உருவாகும் ஒரு கரிம வேதி வினையாகும். இவ்வினை இலூயிசு அமிலம் மற்றும் ஐதரசன் குளோரைடு வினையூக்கியுடன் நிகழும் பிரெடெல்–கிராப்சு அசைலேற்ற வினை வகையாகும்.\n\nபோலோரோகுளூசினால் சேர்மத்தில் இருந்து 1-(2,4,6- மூவைட்ராக்சிபீனைல்)ஈத்தனோன் தொகுக்கும் வினை இதற்கு ஒர் எடுத்துக்காட்டாகும்:\n\nR-C=NHCl என்ற மின்னணுகவரியின் தாக்கத்தால் கேட்டிமைன் என்ற இடைநிலை வினைபொருள் தனித்துப்பிரிகிறது. கட்டாயமாக பீனால் அல்லது அனிலீன் போன்ற எலக்ட்ரான் அதிகம் கொண்ட அரீன் வினையில் இருக்கவேண்டும். காட்டர்மேன் வினை இதற்கு இணையான வினையாகக் கருதப்படுகிறது. காட்டர்மான் வினையில் நைட்ரைலுக்குப் பதிலாக ஐதரோசயனிக் அமிலம் பயன்படுகிறது.\n\nகுர்டு ஒய்சிஃசு மற்றும் சோசெப் அவுபென் ஆகியோர் இவ்வினையினைக் கண்டறிந்த காரணத்தால் அவர்கள் பெயர் இவ்வினைக்குச் சூட்டப்பட்டுள்ளது. முறையே 1915 மற்றும் 1926 ஆம் ஆண்டுகளில் இவினை வகையினை இவர்கள் அறிமுகப்படுத்தினர்.\nSection::::வினைவழிமுறை.\nஇரண்டு படி நிலைகளில் இவ்வினை நிகழ்கிறது. முதல் படிநிலையில் அணுக்கருகவர் கூட்டுவினை நிகழ்கிறது. இலூயிசு அமிலத்தின் உதவியால் நைட்ரைல் இமைனாக மாறுகிறது. இரண்டாவது படிநிலையில் நீர்த்தநிலையிலான இமைன் நீராற்பகுக்கப்பட்டு இறுதியாக அரைல் கீட்டோன் உருவாகிறது.\n"}
{"id": "248379", "url": "https://ta.wikipedia.org/wiki?curid=248379", "title": "அல் சுஃபி", "text": "அல் சுஃபி\n\nஅல் சுபி என அழைக்கப்படும் 'அப்தல் ரகுமான் அல்-சுஃபி (\"Abd al-Rahman al-Sufi\", ; டிசம்பர் 9, 903 – மே 25, 986) என்பவர் பாரசீக வானியல் வல்லுநர் ஆவார். இவர் அப்தல் ரகுமான் அபு அல்-உசைன், 'அப்துல் ரகுமான் சுஃபி, அசோபி என்ற பெயர்களிலும் அறியப்படுகிறார். இவரது நினைவாக நிலவுக் குழி ஒன்றுக்கு அசோபி எனவும், சிறிய கோள் ஒன்றுக்கு \"12621 அல்சுபி\" எனவும் பெயரிடப்பட்டுள்ளது. இவர் நாட்டுப்புறவியலிலும் தொன்மவியலிலும் கணிதத்திலும் ஆர்வம் கொண்டிருந்ததால் வானியல் ஆய்வில் ஈடுபட்டார். கிபி 964 இல் இவர் \"நிலையான உடுக்கள் பற்றிய நூல்\" ஒன்றை எழுதினார். இந்நூலில் அவர் தனது கண்டுபிடிப்புகளை எழுத்திலும், படங்களாகவும் தந்திருந்தார். இவர் 1018 விண்மீன்களின் பருமைகளையும் (Magnitudes) நிறங்களையும் இருப்பிடங்களையும் அடக்கிய அட்டவணையை உருவாக்கி வெளியிட்டார்.\n\n\n"}
{"id": "248380", "url": "https://ta.wikipedia.org/wiki?curid=248380", "title": "நபிவழி", "text": "நபிவழி\n\nநபிவழி அல்லது சுன்னா அல்லது சுன்னத்து என்பது இறைத்தூதர் முகம்மது அவர்களின் வாழ்க்கை மற்றும் வழிகாட்டல்களில் அடிப்படையில் முசுலிம்கள் தம் வாழ்க்கையில் பின்பற்ற பரிந்துரைக்கப்படுபவனவாகும். இவை இசுலாத்தின் ஐந்து அடிப்படைக் கடமைகளுக்கு அடுத்த நிலையில் உள்ளவை. ' என்ற சொல்லானது (, , பன்மையில் ' ), மூலச்சொல்லான ( ) என்பதில் இருந்து பெறப்பட்டதாகும். இதன் பொருள் மென்மையானது மற்றும் எளிதான வழி அல்லது நேரான வழி என்பதாகும். இச்சொல்லின் நேரடிப் பொருளானது ஒழுங்குபடுத்தபட்ட பாதையைக் குறிக்கிறது. இசுலாமிய நூல்களில், \"சுன்னா\" என்பது முகம்மது அவர்களின் வாழ்க்கையில் பின்பற்றப்பட்டவை மற்றும் அவரால் பின்பற்ற பரிந்துரைக்கப்பட்டவை ஆகியவற்றைக் குறிப்பதாக கூறப்பட்டுள்ளது. மேலும் முகம்மது அவர்களின் சரிய்யாவின் ஆசிரியராகவும், ஒரு சிறந்த முன்னுதாரமாகவும் கடைப்பிடக்கத் தகுந்தவர் என்றும் கூறுகிறது.(உசுவத்துன் ஹசனா - அழகிய முன்மாதிரி)\n"}
{"id": "248388", "url": "https://ta.wikipedia.org/wiki?curid=248388", "title": "அமின் அகுசன் இசுலாகி", "text": "அமின் அகுசன் இசுலாகி\n\nஇமாம் அமீன் அகுசன் இசுலாகி (Imam Amin Ahsan Islahi) ஒரு பாக்கித்தானிய இசுலாமிய அறிஞர் மற்றும் குர்ஆன் விரிவுரையாளர் ஆவார். இவரது உருது மொழியில் ஆக்கபட்ட குர்ஆன் விரிவுரையான (தப்சீர்) ததப்பர் இ குர்ஆன் மிகவும் புகழ் பெற்றதாகும். இவர் இந்தியான் ஒருங்கிணைந்து மாகாணத்தில்(தற்போதைய உத்தர பிரதேசம்) பிறந்து, பிரிவினைக்குப் பின் பாக்கித்தானுக்கு குடிபெயர்ந்தவர் ஆவார். மேலும் ஆரம்ப காலங்களில் சமாத்தே இசுலாமியிலும் முக்கிய பங்கு வகித்துள்ளார்.\n\nSection::::இவரது நூல்கள்.\nஇவர் தபப்பர் இ குர்ஆன் தவிர Complete Text of Tadabbur-i-Quran பல நூல்களை இயற்றியுள்ளார். அவற்றுள் சில:\n\n\n"}
{"id": "248391", "url": "https://ta.wikipedia.org/wiki?curid=248391", "title": "ஓவர்மான் மறுசீராக்கல் வினை", "text": "ஓவர்மான் மறுசீராக்கல் வினை\n\nஓவர்மான் மறுசீராக்கல் வினை (\"Overman rearrangement\") என்பது அலிவளைய ஆல்ககால்களை ஒரு இடைநிலைப் பொருள் வழியாக அலிவளைய முக்குளோரோ அசிட்டமைடுகளாக மாற்றியமைக்கும் கிளெய்சன் மறுசீராக்கல் வினை வகையைச் சார்ந்த வேதி வினை என்று விவரிக்கப்படுகிறது. இலாரி ஓவர்மான் 1947 ஆம் ஆண்டில் இந்த மறுசீராக்கல் வினையைக் கண்டறிந்தார்.\n\nஇந்த [3,3]- சிக்மா மின்னனு நகர்வு மறுசீராக்கம் என்ற மாறு தோற்றுரு தேர்வுக்கு வெப்பமூட்டுதல் அவசியமாகும். Hg(II) அல்லது Pd(II) உப்புகளும் வினையூக்கியாகச் செயல்படலாம். இறுதியாக விளைகின்ற அல்லைலமீன் அமைப்புகள் பலவித வேதியியல் அல்லது உயிரியல் முக்கியத்துவம் வாய்ந்த இயற்கை மற்றும் இயற்கையல்லாத கிளைசீன் போன்ற அமினோ அமிலங்களாக மாற்றமடைகின்றன..\n\nசமச்சீரற்ற தொகுப்பு வினைகளிலும் ஓவர்மான் மறுசீராக்கல் வினை பயன்படுகிறது.\n\n\n"}
{"id": "248392", "url": "https://ta.wikipedia.org/wiki?curid=248392", "title": "வடிவவியல் உருமாற்றம்", "text": "வடிவவியல் உருமாற்றம்\n\nவடிவவியல் உருமாற்றம் (\"geometric transformation\") என்பது சில வடிவவியல் அமைப்புகளைக் கொண்ட கணத்திலிருந்து அதே கணத்தை அல்லது அதைப்போன்ற வேறொரு கணத்தைத் தொடர்புபடுத்தும் ஒரு இருவழிக்கோப்பு ஆகும். குறிப்பாக, \"வடிவவியல் உருமாற்றம் என்பது புள்ளிகளின் கணங்களை ஆட்களமாகவும் வீச்சாகவும் கொண்ட சார்பாகும். பெரும்பாலும் ஒரு வடிவவியல் உருமாற்றத்தின் ஆட்களம், வீச்சு இரண்டுமே R அல்லது R ஆக இருக்கும். பெரும்பான்மை வடிவவியல் உருமாற்றங்கள் 1-1 சார்புகளாக இருப்பதால் அவற்றுக்கு நேர்மாறு உண்டு.\" இந்த உருமாற்றங்களைப் பற்றி அறிந்துகொள்வதன் மூலமாக வடிவவியலைத் தெரிந்து கொள்ளலாம்.\n\nவடிவவியல் உருமாற்றங்களின் ஆட்களங்களின் பரிமாணங்களைக் கொண்டு அவற்றை வகைப்படுத்தலாம். அதாவது அவை தள உருமாற்றங்களா அல்லது வெளி உருமாற்றங்களா எனக் காணலாம். மேலும், அவை பாதுகாக்கும் பண்புகளைக் கொண்டும் அவற்றை வகைப்படுத்தலாம்:\n\nஇவை ஒவ்வொன்றும் முந்தைய வகை உருமாற்றத்தை உள்ளடக்கியவையாகும்.\n\n\nஒரேவகையைச் சேர்ந்த உருமாற்றங்கள் அனைத்தும் சார்புகளின் தொகுப்பு செயலைப் பொறுத்து ஒரு குலம் ஆகும். இவை பிற உருமாற்றங்களின் உட்குலங்களாகவும் அமையலாம்.\n\n"}
{"id": "248393", "url": "https://ta.wikipedia.org/wiki?curid=248393", "title": "அஸ்வினிகள்", "text": "அஸ்வினிகள்\n\nஅஸ்வினிகள் அல்லது அஸ்வினி குமாரர்கள் (Ashvins or Ashwini Kumaras) ()இவர்களின் ஒருவர் நாசத்யா எனவும் மற்றவர் தஸ்ரா எனவும் அளிக்க படுவார்கள், இந்து தொன்மவியலின்படி இரட்டையர்களான இவர்கள் தேவர்களுக்கான மருத்துவர்கள். சூரியனுக்கும் சரண்யூ தம்பதியருக்குப் பிறந்தவர்கள். அஸ்வனிகளைப் பற்றிய குறிப்புகள், ரிக் வேதம், புராணம் மற்றும் மகாபாரதத்தில் உள்ளது.\n\nஅஸ்வினி குமாரர்கள் குறித்து, ரிக் வேதத்தில் 376 இடங்களில் குறிக்கப்பட்டுள்ளது.\n\nSection::::மகாபாரதத்தில்.\nமாத்திரியின் இரட்டை மகன்களான நகுலன் மற்றும் சகாதேவன், அஸ்வினிகுமாரர்களின் அம்சங்களாக பிறந்தவர்கள்.\n"}
{"id": "248395", "url": "https://ta.wikipedia.org/wiki?curid=248395", "title": "கின்னரர்", "text": "கின்னரர்\n\nகின்னரர் (Kinnara) (சமசுகிருதம் : किन्नर?) என்பவர்கள், இந்து தொன்மவியலின்படி இடுப்பிற்கு கீழ் பறவை உருவமும், இடுப்பிற்கு மேல் மனித உருவமும் கொண்ட ஆண் மற்றும் பெண் பாலினத்தவர்கள். இவர்களைப் பற்றிய குறிப்புகள் பௌத்த சமயத்திலும் உண்டு. . கின்னரர்கள் ஆடற்கலையில் வல்லவர்கள். இந்து மற்றும் பௌத்த வழிப்பாட்டுத் தலங்களில் கின்னரர்களின் உருவச்சிலைகளும், புடைப்புச் சிற்பங்களும், ஓவியங்களும் காணப்படுகிறது.\n"}
{"id": "248400", "url": "https://ta.wikipedia.org/wiki?curid=248400", "title": "மருத்துக்கள்", "text": "மருத்துக்கள்\n\nமருத்துக்கள் (Marutas) ), இந்து தொன்மவியிலில் மருதகனங்கள் என்றும் அழைப்பர். உருத்திரன்-பிரிசினி தம்பதியருக்கு பிறந்த மருத்துக்களின் எண்ணிக்கை 27 முதல் 60 ஆக குறிப்பிடப்பட்டுள்ளது.. புவியின் வடக்கு பகுதியில் வாழும் மருத்துக்கள் இடி, மின்னல் போன்ற படைக்கலன்கள், இரும்பு பற்களுடன், கடும் கோபத்துடன், சூறாவளி காற்று போன்று வெகு வேகமாக பயணிப்பவர்கள் என அறியப்படுகிறது.\n\nரிக் வேத மண்டலம் ஆறில், மந்திரம் 66இல் மழை, பெருங்காற்று, சூறாவளியுடன் கூடிய மழை ஆகியவைகளுக்கான தேவர்கள், மருத்துக்கள் என கூறுகிறது.\n\nதிதி-காசியபரிடம் இந்திரனை வெல்லக்கூடிய ஒரு மகனை அருள வேண்டினாள். குழந்தை கருவுற்ற நாளிலிருந்து நியம நிஷ்டைகளுடன் இருக்க வேண்டும் என்று காசியபர் கூறினார். அதற்குப் பங்கம் ஏற்பட்டால் நினைத்தது நிறைவேறாது என்றார். கருவுற்ற திதி ஒருநாள் கால்களைக் கழுவாமல் தூங்கச் செல்ல, இந்திரன் அணு அளவில் அவளது கருவறையுள் நுழைந்து கருவை வஜ்ராயுதத்தால் ஏழு பகுதிகளாக்கிட, மறுபடியும் அந்த ஒவ்வொன்றும் ஏழாக மொத்தம் நாற்பத்தொன்பது துண்டுகளாயின. \"கருக்கள்\" அழ, இந்திரன், கருக்களைப் பார்த்து \"மா ருத\" (அழாதே) என்று கூற அவை மருத்துகள் எனப்பட்டன. மருத்துக்கள், இந்திரனின் இளைஞர் படைகள் ஆவர்.\n"}
{"id": "248403", "url": "https://ta.wikipedia.org/wiki?curid=248403", "title": "இசுலாமிய வரலாற்றின் காலக்கோடு", "text": "இசுலாமிய வரலாற்றின் காலக்கோடு\n\nஇந்த இசுலாமிய வரலாற்றின் காலக்கோடு இசுலாமிய வரலாற்றில் கிரிகேரியன் மற்றும் இசுலாமிய நாட்காட்டியைத் தொடர்புபடுத்துகிறது.\n\n\n\n\n\n\n"}
{"id": "248416", "url": "https://ta.wikipedia.org/wiki?curid=248416", "title": "கலாசூரி", "text": "கலாசூரி\n\nகலாசூரி (\"Kala Suri\") என்பது இலங்கை அரசினால் \"கலை வளர்ச்சிக்காக சிறப்புப் பங்களிப்பை வழங்கிய கலைஞர்களுக்கு\" ஆண்டு தோறும் வழங்கப்படும் ஓர் உயரிய விருதாகும். இவ்விருதைப் பெறும் கலைஞர் தனது பெயருக்கு முன்னால் இப்பட்டத்தையும் சேர்த்துக் கொள்வர். இவ்விருதின் தரம் அரசு வழங்கும் வித்தியாநிதி விருதுக்கு அடுத்தபடியானதாகும்.\n\nSection::::விருதாளர்கள்.\nகலாசூரி விருது வழங்கப்பட்டவர்கள் சிலர்:\n\n"}
{"id": "248419", "url": "https://ta.wikipedia.org/wiki?curid=248419", "title": "பொறிவினை", "text": "பொறிவினை\n\nபொறிவினை (ஆங்கிலத்தில் machining) என்பது மூலப்பொருள் துண்டு ஒன்றினை தேவைப்படும் வடிவத்துக்கும், அளவிற்கும் மாற்றும் ஒரு செயற்முறையாகும். இதுவொரு கட்டுப்படுத்தப்பட்ட பொருள்-நீக்கல் முறையாகும்.\n\nஆயத்தச் செலவுகளை ஒப்பிடும்போது, பெரும்பாலான பொறிவினைகளுக்கு குறைவான செலவுதான் ஆகிறது. எனினும் ஒரு பொருளை பெருமளவு உற்பத்தி செய்யும்போது, அதிக செலவினை ஏற்படுத்தும் ஒரு செயற்முறையாக பொறிவினை கருதப்படுகிறது. \n\nசிறப்பான பரப்புச் சீர்மை தேவைப்படும்போதும், துல்லியமான அளவுகளை பெறவேண்டிய தேவையிருத்தலின்போதும் பொறிவினை எனும் செயற்முறையே தேர்ந்தெடுக்கப்படுகிறது.\n\n\n"}
{"id": "248433", "url": "https://ta.wikipedia.org/wiki?curid=248433", "title": "ஜான் கவுச் ஆடம்சு", "text": "ஜான் கவுச் ஆடம்சு\n\nஜான் கவுச் ஆடம்சு (\"John Couch Adams\", 5 சூன் 1819 – 21 சனவரி 1892) என்பவர் பிரித்தானிய கணிதவியலாளரும், வானியலாளரும் ஆவார்.\n\nஜான் ஆடம்சு இங்கிலாந்தின் இலான்செசுட்டன் நகரில் ஒரு குத்தகை உழவருக்கு மகனாகப் பிறந்தார். கேம்பிரிட்ஜ் பல்கலைக்கழகத்தில் 1843இல் கணிதத்தில் பட்டம் பெற்றார். 1859 முதல் இறக்கும் வரை அதே பல்கலைக்கழகத்தில் இலவுண்டீன் கட்டிலில் வானியல், வடிவியலில் இலவுண்டீன் பேராசிரியராகப் பணியாற்றினார். 1860இல் கேம்பிரிட்ச் வான்காணகத்தின் இயக்குனராக நியமிக்கப்பட்டார்.\n\nஇவர் 1846இல் இலவாய்ரியருக்கும் முன்பாகவே நெப்டியூன் என்ற கோளின் இருப்பைக் கண்டறிந்தார். இவரது கணக்கீடுகள், இலவாய்ரியரின் முன்கணிப்பு வெளியாகும்வரை, கண்டுகொள்ளப்படவில்லை. ஆடம்சின் முன்கணிப்பின் முன்மையைப் பிறகு ஜேம்சு சால்லீசும், ஜான் ஹெர்சலும் சுட்டிக் காட்டினர்.\n\nஇவர் 1852இல் நிலாவின் நிரலியக்க வேறுபாடுகளையும், 1866இல் கோள்களின் சிற்றலைவுகளையும் ஆய்வு செய்தார். இவை இரண்டுமே வான்கணிதவியற் சிக்கல்களாகும். இவரது வானியல் கட்டுரைகள் இருதொகுதிகளாக 1876இலும் 1901இலும் வெளியிடப்பட்டன.\n"}
{"id": "248436", "url": "https://ta.wikipedia.org/wiki?curid=248436", "title": "6 ஆம் நூற்றாண்டின் இசுலாமிய வரலாற்றின் காலக்கோடு", "text": "6 ஆம் நூற்றாண்டின் இசுலாமிய வரலாற்றின் காலக்கோடு\n\nSection::::ஆறாம் நூற்றாண்டு (500–600).\nதோராயமாக 126 BH - 23 \n"}
{"id": "248439", "url": "https://ta.wikipedia.org/wiki?curid=248439", "title": "வால்ட்டர் சிட்னி ஆடம்சு", "text": "வால்ட்டர் சிட்னி ஆடம்சு\n\nவால்ட்டேர் சிட்னி ஆடம்சு (\"Walter Sydney Adams\" டிசம்பர் 20, 1876 - மே 11, 1956) ஒரு அமெரிக்க ]]வானியியலாளர்]] ஆவார்.\n\nSection::::வாழ்க்கைக் குறிப்பு.\nவால்ட்டேர் சிட்னி ஆடம்சு துருக்கி அந்தியோக்கியா நகரில் 1876இல் கிறித்தவ மதப்பரப்புனர்கள் லூசியன் ஆடம்சு, நான்சி ஆடம்சு ஆகியோருக்குப் பிறந்தார். 1985 ஆம் ஆண்டில் ஐக்கிய அமெரிக்காக்குக் குடிபெயர்ந்தார். 1898 இல் டார்த்மவுத் கல்லூரியில் பயின்று பட்டம் பெற்றார். சிகாகோ பல்கலைக்கழகத்தில் வானியல் முதுவர் பட்டம் பெற்றுள்ளார். 1901இல் இருந்து யெர்கேசு வான்காணகத்தில் ஜார்ஜ் ஹேலின் கீழ் உதவியாளராகப் பணிபுரிந்தார். இருவரும் 1904இல் மவுண்ட் வில்சன் வான்காணகத்துக்கு இடம் மாறினர். அங்கு ஆடம்சு 1913 முதல்1923 வரை உதவி இயக்குநராகவும் 1923இல் இருந்து இயக்குநராகவும் 1940 வரையிலும் பணிபுரிந்தார்.\n\nSection::::பணி.\nஇவரது தொடக்க காலப் பணி சூரியக் நிறமாலையியலில் இருந்தாலும் பிறகு விண்மீன் கதிர்நிரலியலுக்கு மாறியது. இவர் கதிர்நிரலைக் கொண்டே குறளை விண்மீனையும் பெருவிண்மீனையும் பிரித்துணரலாம் என்பதைக் கண்டுபிடித்தார். என்றாலும் இவருக்குப் பெரும்புகழ் தந்தது சீரசு விண்மீனுடன் ஒரேவட்டணையில் சுற்றிவரும் சீரசு-பி யைப் பற்றிய ஆய்வேயாகும்.\n\n1924இல் இவர் பெருமுயற்சி எடுத்து கதிர்நிரலாய்வு வழியாக செம்பெயர்ச்சிக்கான நோக்கீடுகளைப் பதிவு செய்தார். சீரசு-பி ஆய்வை இது முழுநிறைவாக்கியதோடு, ஐன்சுடைனின் பொது சார்பியல் கோட்பாட்டுக்கான நல்ல சான்றை வழங்கியது.\n\nஇவரது நினைவாக சிறுகோள் ஒன்றுக்கு 3145 வால்ட்டர் ஆடம்சு என்ற பெயரிடப்பட்டது. செவ்வாயின் விண்கல் வீழ் பள்ளம் ஒன்றுக்கு இவரது பெயர் சூட்டப்பட்டது. நிலாவின் பள்ளம் ஒன்றுக்கு ஜான் கவுச் ஆடம்சு, சார்லசு இட்ச்காக் ஆடம்சு ஆகியோருடன் இணைந்து ஆடம்சு என்ர பெயர் சூட்டப்பட்டது.\n"}
{"id": "248441", "url": "https://ta.wikipedia.org/wiki?curid=248441", "title": "7 ஆம் நூற்றாண்டின் இசுலாமிய வரலாற்றின் காலக்கோடு", "text": "7 ஆம் நூற்றாண்டின் இசுலாமிய வரலாற்றின் காலக்கோடு\n\nSection::::ஏழாம் நூற்றாண்டு (601 - 700).\nதோராயமா 23 BH - 81 AH.\n\nSection::::மேலும் பார்க்க.\nஇசுலாமிய வரலாற்றின் காலக்கோடு\n"}
{"id": "248442", "url": "https://ta.wikipedia.org/wiki?curid=248442", "title": "நோயில் பூசுதல் (அருட்சாதனம்)", "text": "நோயில் பூசுதல் (அருட்சாதனம்)\n\nநோயில் பூசுதல் என்பது குணமளிக்கும் அருட்சாதனம் ஆகும். கடுமையான நோயினால் பாதிக்கப்பட்டவர்கள் நோயில் பூசுதல் மூலம் இறைவனின் இரக்கத்தை பெற்று குணமடைவர் என்பது கத்தோலிக்கக் கிறிஸ்தவர்களின் நம்பிக்கை. பொதுவாக இறக்கும் தருவாயில் இருப்பவர்களுக்கே வழங்கப்படுகிறது. \n\nSection::::நோயில் பூசுதல் திருசடங்கு.\nநோயில் பூசுதலின் போது குருவானவர் நோயாளியின் மீது புனித எண்ணெய் ஊற்றி செபிப்பார். பிறகு நோயாளிக்கு நற்கருணை வழங்குவார்.\nSection::::ஆதாரங்கள்.\nநோயில் பூசுதல் யாருக்கு வழங்கப்படுகிறது?\nநோயில் பூசுதல்\n"}
{"id": "248444", "url": "https://ta.wikipedia.org/wiki?curid=248444", "title": "ஜார்ஜ் பிடெல் ஏரி", "text": "ஜார்ஜ் பிடெல் ஏரி\n\nசர் ஜார்ஜ் பிடெல் ஏரி (\"Sir George Biddell Airy\", 27 சூலை 1801 – 2 சனவரி 1892) ஓர் ஆங்கிலேய கணிதவியலரும், வானியலாளரும் ஆவார்.\n\nஜார்ஜ் ஏரி வடகிழக்கு இங்கிலாந்தில் பிறந்தார். அவரது தந்தை ஒரு வரித் தண்டலர். இவர் கொல்சேச்டெர் பள்ளியில் பயின்றார். பிறகு 1819இல் கேம்பிரிட்ஜ் பல்கலைக்கழகத்தில் சேர்ந்தார். 1826இல் கேம்பிரிட்ஜ் பல்கலைக்கழகத்தில் கணிதவியல் பேராசிரியரானார். 1835 இல் இருந்து அரச வானியலாராக 46 ஆண்டுகள் பணியாற்றினார். இவருக்கு இங்கிலாந்து அரசக் கழகம் கோப்லே விருதையும் அரசக் கழக விருதையும் (சர்) வழங்கியது. 1827முதல் 1883 வரை இவர் அக்கழகத்தின் தலைவராகவும் விளங்கினார்.\n\nஏரி கேம்பிரிட்ஜ் வான்காணகத்தின் இயக்குநராகப் பணியாற்றியபோது மேம்படுத்தப்பட்ட வான்கோளக் கிடைவரை நோக்கீட்டு முறையை அறிமுகப்படுத்தினார். நோக்கீடுகளை உரிய அளவுகோலில் அடக்கி பதிப்பிக்கும் முறையை உருவாக்கினார்.\n\n1847இல் நிலா நோக்கீடுகளுக்கான வானுச்சித் தொடுவரை (altazymuth) கருவியை நிறுவினார். 1859இல் 33செ.மீ. புவி நடுவரை தொலைநோக்கியையும் புதிய சுழலியக்க வட்டத்தையும் (new transit circle) அமைத்தார். மேலும் 1838இல் காந்த, வானிலையியல் என்ற புதிய துறை ஒன்றையும் தோற்றுவித்தார். சூரியக் கரும்புள்ளிகளுக்கான அன்றாடப் பதிவேட்டையும் நடைமுறைப்படுத்தினார்.\n\nஇவர் அமெரிக்கா, கனடா நட்டெல்லையை வகுத்தார். ஒரிகான், கடலோரப் பகுதி எல்லையையும் வகுத்தார்.\n\nSection::::சொந்த வாழ்க்கை.\nஏரி பேரழகியான இரிச்சர்டா இசுமித்தை(1804–1875), டெர்பிழ்சயருக்கு நடைப்பயணம் போகும்போது சந்தித்துள்ளார். இதைப்பற்ரி பிறகு வர் எழுதினார், \"கண்ணொடு கண் நோக்கின ... அதில் விதி பிணைந்து விட்டது ... நான் நாங்கள் கட்டாயம் இணையவேண்டும் என உணர்ந்தேன்,\" . இருநாள் கழித்து வர் தன் காதலை வெளியிட்டுள்ளார். இரிச்சர்டாவின் தந்தை ஏரி தன் மகளை மணக்கப் போதுமான செல்வ வளம் உள்ளவரல்ல எனக் கருதியுள்ளார். ஏரி 1830 இல் கேம்பிரிட்ஜ் பதவி பெற்றதும் இரிச்சர்டவை மணக்கும் ஒப்புதலைப் பெற்றுள்ளார்.\n\nஇவர்கள் ஒன்பது குழந்தைகளைப் பெற்றனர். ஒன்பது குழந்தைகளில் மூவர் இளமையிலேயே இறந்துவிட்டனர். பிழைத்தவரில் மூத்த மகன் வில்ஃபிரிட் ஏரி ஒருபொறியாளர்; நெச்டானில் இருந்த கலோனல் ஜார்ஜ் டாம்லைனின் ஆர்வெல் பார்க் வான்காணகத்தின் வடிவமைப்பாளர்]]. Wilfrid's daughter was the artist Anna Airy.\n\nஇவர்களின் மகன் ஃஊபர்ட் ஏரி (1838-1903) ஒரு மருத்துவர். இவர் ஒற்றைத் தலைவலி ஆய்வின் முன்னோடி.\n\nஇவர்களின் பெரிய மகள் ஃஇல்டா (1840–1916), 1864 இல் எட்வார்டு உரூத்தை மண்ந்தார். Airy was knighted on 17 June 1872.\n\nஇவர்1881 இல் ஓய்வு பெற்றதும் கிரீன்விச்சூக்கு அருகில் உள்ள குரூம்சு ஃஇல்லில் தன் திருமணமாகிய மகள்களுடன் வாழ்ந்தார். இவர் 1891 இல் கீழே விழுந்து உள்காயம் அடைந்துள்ளார். இதற்காக அறுவை மேற்கொண்ட பிறகு சில நாட்களே உயிர்தரித்துள்ளார். இறப்பின்போது அவரது சொத்து மதிப்பு £27,713. ஏரியும் அவர் மனைவியும் இறந்த குழந்தைகளும்சுஃபோக்கில் உள்ளபிளேஃபோர்டு மேரி திருச்சவையில் அடக்கம் ச்ய்யப்பட்டுள்ளனர். A cottage owned by Airy still stands, adjacent to the church and now in private hands.\n\n=தகைமைகளும் விருதுகளும்==\n\n\n\n\n\n\n\n\nA complete list of Airy's 518 printed papers is in Airy (1896). Among the most important are:\n\n\n\n"}
{"id": "248445", "url": "https://ta.wikipedia.org/wiki?curid=248445", "title": "தட்சகன்", "text": "தட்சகன்\n\nதட்சகன் (Takshaka) இந்து தொன்மவியலில் காசிபர் - கத்ரு தம்பதியருக்கு பிறந்த நாகர் குலத்தினருள் ஒருவர். இவனின் உடன் பிறந்தவர்களில் சிறப்பானவர்கள் அனந்தன், ஆதிசேஷன், வாசுகி, சங்கபாலன், குளிகன், கார்க்கோடகன், பத்மன். மகாபாரதத்தில் தட்சகனின் வாழ்விடமான காண்டவ வனத்தை, கிருஷ்ணரின் துணையுடன் அருச்சுனன் எரித்து, தட்சகனையும் அவன் குலத்தினரையும் விரட்டி அடித்து, அங்கு இந்திரப்பிரஸ்தம் எனும் நகரை அமைத்தான்.\n\nSection::::மகாபாரதத்தில் தட்சகன்.\nமகாபாரதத்தில் தட்சகன் நாகர்களின் அரசன் ஆவான். (1,3). தேவர்களின் தலைவன் இந்திரன் தட்சகனின் நண்பன் (1-225,227,230). காண்டவ வனத்தில் தன் குடிகளுடன் வாழ்ந்து கொண்டிருந்த காலத்தில், இந்திரப்பிரஸ்தம் எனும் நகரை அமைக்கும் பொருட்டு, அருச்சுனன் தட்சகன் வாழ்ந்த காட்டை அழித்து நகராக்கினான். அந்நேரத்தில் நாகர்கள் தலைவன் தட்சகன் குருச்சேத்திரம் சென்றிருந்தான். இதனால் தட்சகனின் குடும்பமே அழிகிறது. அவன் மகன் \"அஸ்வசேனன்\" மட்டுமே உயிர் பிழைக்கிறான், தன் நாகர் இனங்களைக் கொன்ற அருச்சுனனை பழி வாங்க சூளுரைத்து, கர்ணனிடம் நட்பு கொண்டான். குருச்சேத்திரப் போரின், கர்ண பருவத்தில், கர்ணன் அருச்சுனனின் கழுத்தை நோக்கி குறி வைத்து நாகாஸ்திரத்தை (அஸ்வசேனன்) ஏவிய போது, கிருஷ்ணரின் தந்திரத்தால், அருச்சுனனின் தேரை தரையில் ஒரு அடி ஆழத்திற்கு கீழே இறக்கியதால், அருச்சனின் மகுடத்தை நாகாஸ்திரம் பறித்தது. இதனால் அருச்சுனன் உயிர் காப்பாற்றப்பட்டது. பின் கிருஷ்ணனின் வழிகாட்டல் படி அஸ்வசேனனை அர்ஜுனன் கொல்கிறார்\n\nSection::::நாக வேள்வி.\nபரிட்சித்து மன்னன், மௌன விரதத்தில் இருந்த முனிவர் கழுத்தில் செத்த பாம்பை போட்டு அவமதித்த காரணத்தால், ஏழு நாட்களில் நாகம் தீண்டி இறப்பான் என்ற சாபத்திற்கு ஆளாகி, தட்சகனால் கடிபட்டு இறந்தான். பரிட்சித்தின் மகன் ஜனமேஜயன், தன் தந்தையை கொன்ற தட்சகனின் நாகர்கள் குலத்தை கருவறுக்க, ஏழு நாட்கள் தொடர்ந்து நாக வேள்வியைச் செய்தான். வேள்வித் தீயில் இந்திரன் தயவால் தட்கன் தவிர அனைத்து நாகங்களும் விழுந்து மாண்டன. இறுதியில் தட்சகன் வேள்வித் தீயில் விழ சில விநாடிகள் இருக்கையில், நாக குலப் பெண் ஜரத்காருக்கும், அதே பெயர் கொண்ட ஒரு முனிவருக்கும் பிறந்த ஆஸ்திகர் என்பவர் ஜனமேஜயனிடம் நாக வேள்வியை நிறுத்தக் கேட்டுக் கொண்டதன் பேரில் தட்சகன் மட்டும் உயிர் பிழைத்தான்.\n"}
{"id": "248447", "url": "https://ta.wikipedia.org/wiki?curid=248447", "title": "உறுதிப் பூசுதல் (அருட்சாதனம்)", "text": "உறுதிப் பூசுதல் (அருட்சாதனம்)\n\nஉறுதிப் பூசுதல் (\"confirmation\") என்பது தூய ஆவியைக் கொடையாகப் பெற்றுத்தரும் அருட்சாதனமாகும். உறுதிப் பூசுதல் திருசடங்கை ஆயரே நிறைவேற்றுவார்.\n\nSection::::உறுதிப் பூசுதல் திருசடங்கு.\nஉறுதிப் பூசுதலை இரண்டாவது திருமுழுக்கு அதாவது தூய ஆவியரால் பெறும் திருமுழுக்கு எனவும் குறிப்பிடுவர். உறுதிப் பூசுதல் திருசடங்கின் போது ஆயர் உறுதிப் பூசுதல் பெறுபவர் தலையில் கை வைத்து செபிப்பார்.\n\nSection::::ஆதாரங்கள்.\nஉறுதிப்பூசுதலினால் கிடைக்கும் நன்மைகள்\nஉறுதிப் பூசுதல்\nஉறுதிப்பூசுதல் பற்றி\n"}
{"id": "248448", "url": "https://ta.wikipedia.org/wiki?curid=248448", "title": "மெல்வின் ஜோன்ஸ்", "text": "மெல்வின் ஜோன்ஸ்\n\nமெல்வின் ஜோன்ஸ் (சனவரி 13, 1879 – சூன் 1, 1961) என்பவர் பன்னாட்டு அரிமாசங்கங்களின் நிறுவனராவார்\nSection::::வாழ்க்கையும்,கல்வியும்.\nஇவர் ஐக்கிய அமெரிக்காவின் அரிசோனா மாகாணத்தில் சிலா ஆற்றின் கரையில் இருந்த இராணுவ முகாமில் பிறந்தார். இவரது தாயார் பெயர் லிடியா தந்தை கால்வின் ஜோன் அமெரிக்க இராணுவத்தில் கேப்டனாக இருந்தார். அப்போது அமெரிக்க இராணுவத்துக்கும் சையு அப்பாக் இந்தியர்களுக்கும் இடையில் போர் நடந்துகொண்டிருந்தது. ஏழு ஆண்டுகள் போருக்குப்பின் இவரின் தந்தை செயிண்ட் லூயிசுக்கு மாற்றப்பட்டார். அங்கே மெல்வினின் பள்ளிப்படிப்பு தொடர்ந்தது. இவரது கல்லூரிjfபடிப்பை யூனியன் வணிகக் கல்லூரியிலும், இல்லினாய்ஸ் மாகாணத்தின் செடாக் கல்லூரியில் சட்டப்படிப்பையும் பயின்றார்.\nSection::::வாழ்க்கைத் துணை.\nஇவர் ரோசா அமெண்டா என்ற பெண்ணைக் காதலித்து 1909இல் மணந்தார்.\nSection::::தொழில்.\nபடிப்பை முடித்தபின் 1904இல் சிகாகோவில் இருந்த ஜான்சன் ஹிக்கின்ஸ் காப்பீட்டு முகமையில் விற்பனையாளர் பணியில் சேர்ந்தார். தொழிலில் ஏற்பட்ட அணுபவத்தைக் கொண்டு இவரே சொந்தமாக ஒரு காப்பீட்டு முகமை நிறுவனத்தைத் துவக்கி சிகாகோ நகரின் வெற்றிகரமான தொழிலதிபரானார்.\nSection::::வணிக வட்டம்.\nஅக்காலகட்டத்தில் சிகாகோ நகரின் வணிக வட்டம் என்ற அமைப்பு இயங்கிவந்தது. வணிக வளர்ச்சிக்காக, கருத்து பரிமாற்றம் செய்ய இவ்வமைப்பு ஒவ்வொரு வாரமும் கூடிவந்தது. இச்சங்கத்தில் உறுப்பினரான மெல்வின் தனது திறமையால் 1915இல் அச்சங்கத்தின் செயலாளர் ஆனார். இவரது பேச்சாற்றலாலும், திட்டங்களாலும் அனைவரையும் கவர்ந்தார். 1916இல் வணிக வட்டத்தின் இயக்குநர் கூட்டத்தில் சங்கம் தன் குறுகிய வட்டத்தில் இருந்து சமுதாயத்திற்கும், ஏழ்மையில் துன்பப்படும் மக்களுக்கும் தொண்டாற்றவேண்டும் என்ற மனப்பான்மையை வளர்த்துக்கொள்வதன் அவசியத்தை எடுத்துக்கூறி அனைவரையும் இணங்க வைத்தார்.\n\nSection::::அரிமா சங்கம்.\nஇதுபோன்ற வணிக வட்டங்கள் பல அக்காலத்தில் நாடு முழுவதும் இயங்கிவந்தன. இச்சங்கங்களைத் தொடர்பு கொண்டு அனைத்துச் சங்கப் பிரதிநிதிகளையும் 1917ஆம் ஆண்டு ஒருங்கிணைக்கும் நோக்கத்துடன் கூட்டினார். இச்சங்கங்களை ஒருங்கிணைத்து லயன்ஸ் கிளப் என்ற பெயரில் இயங்குவதென அனைவரையும் ஒருமனதாக ஏற்றுக்கொள்ள வைத்தார். அவரையே அதன் செயலாளராகத் தேர்ந்தெடுத்தனர். இச்சங்கத்தின் சட்டதிட்டங்கள், கொள்கைகள், கோட்பாடுகள் சீர்செய்யப்பட்டு 1920ஆம் ஆண்டு கனடாவில் உள்ள லின்ஸ்டாரில் ஒரு கிளை துவக்கப்பட்டது இதன்பின் அரிமாசங்கம் ஒரு பன்னாட்டு இயக்கமானது. இதன் பின்னர் அரிமாசங்கம் மிக வேகமாக வளர்ந்தது.\n\nதனது காப்பீட்டுத் தொழிலை 1926இல் விட்டுவிட்டு அரிமாசங்கத்தின் முழுநேரபணியாளராகப் பொறுப்பேற்றார். இச்சங்கத்தின் வளர்ச்சி 1950இல் 4,00,000 உறுப்பினர்களை எட்டியபோது சர்வதேச அரிமாசங்கங்களின் ஆயுட்கால பொதுச்செயலாளர் என்ற பொறுப்பினை ஆட்சிக்குழு இவருக்கு வழங்கியது. பின்னர் இவரின் பதவி ”நிறுவனர் மற்றும் பொதுச்செயலாளர்” எனப் பெயர் மாற்றப்பட்டது.\n"}
{"id": "248450", "url": "https://ta.wikipedia.org/wiki?curid=248450", "title": "எறிவீரப்பட்டணங்கள்", "text": "எறிவீரப்பட்டணங்கள்\n\nஎறிவீரப்பட்டணங்கள் என்பவை வணிகக்குழுக்களால் அரசர், நாட்டார், ஊரார் ஆகியோரின் பாதுகாப்பை நம்பாது தங்கள் சொந்த வணிகவீரர்களின் பாதுகாப்பில் ஏற்படுத்திக்கொள்ளப்பட்ட காவல் நகரங்களாகும். இவை எறிவீரப்பட்டணம், எறிவீரதளம், வீரதாவளம், எறிபடைநல்லூர், தேசிஎறிவீரப்பட்டணம் எனப் பலவாறாக அழைக்கப்பட்டன. இத்தகைய நகரங்கள் நாடுகள் சந்திக்கும் இடங்களிலும், இரு எல்லைப்புறங்களையொட்டியும், பண்டைய பெருவழிகளிலேயே உருவாக்கப்பட்டிருக்கின்றன. இவை நகரம், புரம், பெருந்தெரு, பேரங்காடி, பட்டணம், பட்டினம் என்று அழைக்கப்பட்ட உள்நாடுகளிலிருந்த வணிக நகரங்களிலிருந்து வேறுபட்டவையாகும். இவை உள்நாடுகள், ஊர்களைக் கடந்து சென்று வணிகம் நடத்திய திசையாயிரத்து ஐந்நூற்றுவர் வணிகக்குழுவினருக்குரியவை. இத்தகு வணிக நகரங்கள் இருந்த இடங்களாக அறியப்பட்டுள்ளவற்றுள் சில:\n"}
{"id": "248452", "url": "https://ta.wikipedia.org/wiki?curid=248452", "title": "ஆமினா", "text": "ஆமினா\n\nஆமினா பின்த் வஹாப் (; \"\"; இறப்பு 577 கிபி) அவர்கள் இசுலாமிய இறைத்தூதர் முகம்மது நபியின் தாயார் ஆவார். இவர் தந்தை மதினாவைச் சேர்ந்தவர். இவர் முகம்மது நபியின் இளம் வயதிலேயே (ஆறாம் வயதில்) மதினாவிற்குச் சென்று விட்டு மீண்டும் மக்கா நோக்கி திரும்பும் போது வழியில் மரணமடைந்தார்.\n"}
{"id": "248461", "url": "https://ta.wikipedia.org/wiki?curid=248461", "title": "2015 நேபாள நிலநடுக்கம்", "text": "2015 நேபாள நிலநடுக்கம்\n\n2015 நேபாள நிலநடுக்கம் (\"2015 Nepal earthquake\") 2015 ஏப்ரல் 25 ஆம் நாள் சனிக்கிழமை உள்ளூர் நேரம் 11:56 மணிக்கு (6:11:26 ஒருங்கிணைந்த அனைத்துலக நேரம்) இடம்பெற்ற 7.8 M நிலநடுக்கத்தைக் குறிக்கும். நேபாளத்தின் லாம்சுங் மாவட்டத்தின் கிழக்கு-தென்கிழக்கே 15 கிமீ (9.3 மைல்) தூரத்தில் மையம் கொண்டிருந்த இவ்வதிர்வு 15 கிமீ (9.3 மைல்) ஆழத்தில் இடம்பெற்றது. 1934 நிலநடுக்கத்தின் பின்னர் நேபாளத்தில் இடம்பெற்ற மிக மோசமான நிலநடுக்கம் இதுவாகும். குறைந்தது 7,000 பேர் உயிரிழந்துள்ளதாக அறிவிக்கப்பட்டுள்ளது. இவர்களில் பெரும்பான்மையானோர் நேபாளத்திலும், வேறு சிலர் அண்டை நாடுகளான இந்தியா, சீனா, வங்காளதேசம் ஆகிய நாடுகளிலும் இறந்துள்ளனர். தலைநகர் காட்மாண்டூவில் பல-நூற்றாண்டுகள் பழமையான யுனெசுக்கோ உலகப் பாரம்பரியக் கட்டடங்கள் பல அழிந்துள்ளன.\n\nநேபாளத்தின் பல இடங்களிலும் தொடர்ச்சியான பின்னதிர்வுகள் இடம்பெற்றன. ஏப்ரல் 26 உள்ளூர் நேரம் 12:54:08 மணிக்கு 6.7 அளவு பின்னதிர்வு இடம்பெற்றுள்ளது.\n\nSection::::நிலநடுக்கம்.\nநிலநடுக்கம் கிட்டத்தட்ட 20 செக்கன்கள் வரை நீடித்திருந்தது. ஆரம்பத்தில் நிலநடுக்க அளவு 7.5 M என்ற அளவிலேயே ஐக்கிய அமெரிக்க நில அளவாய்வத் துறை அறிவித்திருந்தது. பின்னர் 7.9 M ஆக அதிகரித்த நிலையிலும், இறுதியில் 7.8 M என்ற அளவுக்கும் குறைக்கப்பட்டது. சீன நிலநடுக்க மையம் இதனை 8.1 M ஆக அறிவித்தது. இந்திய வானிலையியல் துறை இரண்டு நிலநடுக்கங்கள், முறையே 06:11, 06:45 ஒசநே நேரங்களில், இடம்பெற்றதாக அறிவித்திருந்தது. முதலாவது 7.9 ரிக்டர் அளவிலும், இரண்டாவது 6.6 ரிக்டர் அளவிலும் இடம்பெற்றது. நேபாளத்தின் பரத்பூர் என்ற நகரமே நிலநடுக்கம் நடந்த புள்ளிக்கு மிக அருகாமையில் இருந்த முக்கிய நகரமாகும். இது நிலநடுக்க மையத்தில் இருந்து 53 கிமீ தூரத்தில் இருந்தது. 4.5 M அளவில் மேலும் 28 பின்னதிர்வுகள் இடம்பெற்றிருந்தன.\n\nSection::::நிலவியல்.\nநடு ஆசியாவில் யூரேசியக் கண்டத் தட்டும் அதன் கீழேயுள்ள இந்தியக் கண்டத் தட்டும் உரசும் தெற்கு எல்லைப் பகுதியில் நேபாளம் அமைந்துள்ளது. 2,400 கிமீ (1,500 மைல்) நீள இமயமலையின் கிட்டத்தட்ட மூன்றில் ஒரு பகுதியை நேபாளம் கொண்டுள்ளது. புவியியல் ரீதியாக, நேபாள இமயமலைப் பகுதி ஐந்து கண்டத்தட்டு வலயங்களாகப் பிரிக்கப்பட்டுள்ளன. இவை (1) தெராய் சமவெளி (2) உப இமயம் (சிவாலிக் மலைத் தொடர்), (3) சிறிய இமயம் (மகாபாரதத் தொடர், மற்றும் மத்திய பள்ளத்தாக்குகள்) (4) உயர் இமயம், (5) உள் இமயம் (திபெத் தெத்தீசு) என்பவையாகும்.\n\nSection::::செறிவு.\nஐக்கிய அமெரிக்க நில அளவாய்வத் துறையின் அறிக்கையின் படி, நிலநடுக்கத்தின் தீவிரம் காட்மண்டூவில் IX (\"வன்மை\") ஆக இருந்தது. நிலவதிவுகள் இந்தியாவின் பீகார், உத்தரப் பிரதேசம், அசாம், மேற்கு வங்காளம், சிக்கிம், உத்தராகண்டம், ஒடிசா, ஆந்திரப் பிரதேசம், குசராத்து, புதுதில்லியை அண்டிய பகுதிகள், மற்றும் கருநாடகத்தின் தென்பகுதி வரை உணரப்பட்டது. பீகாரில் பல கட்டடங்கள் சேதமடைந்தன. ஒடிசாவில் வீடுகள் பலவற்றில் வெடிப்புகள் தோன்றின. தென் மாநிலமான கேரளத்தின் கொச்சியில் சிறிய அளவிலான அதிர்வுகள் பதிவாயின. பட்னாவில் V (\"மிதமான\") தீவிரம் பதிவானது. வங்காளதேசம், டாக்காவில் IV (\"மென்மையான\") செறிவு பதிவானது. சீனாவின் தென்மேற்கே திபெத் முதல் செங்டூ வரை நிலநடுக்கம் உணரப்பட்டது. இது நிலநடுக்க மையத்தில் இருந்து 1,900 கிமீ தூரம் ஆகும். பாக்கித்தானிலும் பூட்டானிலும் நிலநடுக்கங்கள் உணரப்பட்டன.\n\nSection::::இமயமலையில் பனிச்சரிவு.\nஇந்த நிலநடுக்கத்தின் பாதிப்பால், இமயமலையிலுள்ள எவரெஸ்ட் மலைச்சிகரத்தின் கீழ்-முகாமில் பனிச்சரிவு ஏற்பட்டது. இதில் 18 பேர் கொல்லப்பட்டனர்; 60இற்கும் மேற்பட்டோர் காயமடைந்தனர்.\n\n\n \n\n\n\n\n\n\n\n\n\n\n\n\n\n\n\n\n\n\n"}
{"id": "248466", "url": "https://ta.wikipedia.org/wiki?curid=248466", "title": "சமஅளவைக் குலம்", "text": "சமஅளவைக் குலம்\n\nகணிதத்தில் சமஅளவைக் குலம் (\"isometry group\") என்பது ஒரு மெட்ரிக் வெளியிலிருந்து அதே வெளிக்கு முழுக்கோப்புகளாக அமையும் அனைத்து சமஅளவை உருமாற்றங்களின் கணம் ஆகும். இக்கணம் சார்புகளின் தொகுப்பு செயலியைப் பொறுத்து ஒரு குலமாகிறது. இக்குலத்தின் முற்றொருமை உறுப்பு, முற்றொருமைச் சார்பாகும்.\n\nஒரு மெட்ரிக் வெளியின் ஒவ்வொரு சமஅளவைக் குலமும் சம அளவை உருமாற்றங்களின் குலத்தின் உட்குலமாக இருக்கும். பெரும்பாலும் சமஅளவைக் குலங்கள் வெளிகளில் வரையறுக்கப்பட்ட சார்புகளாகவும், வெளிகளில் அமைந்த பொருட்கள் அல்லது வடிவங்களின் சமச்சீர்களாகவும் அமைகின்றன.\n\n\n"}
{"id": "248474", "url": "https://ta.wikipedia.org/wiki?curid=248474", "title": "பர்மா பசார்", "text": "பர்மா பசார்\n\nபர்மா பசார் எனப்படுவது மியன்மாரில் இருந்து நாடு திரும்பிய மியன்மார் தமிழர்களுக்காக தமிழக அரசு சென்னை நகரத்தில், மெரினா கடற்கரை ஒட்டிய, பாரிமுனை பகுதியில் அமைத்துக் கொடுத்த ஒரு சந்தைத் தொகுதி ஆகும். இது பாரிமுனை எனும் பகுதியில், சென்னைக் கடற்கரை தொடருந்து நிலையத்தின் எதிரில் உள்ளது. 1969ம் ஆண்டு தமிழக அரசினால் இந்த கடைத்தொகுதி அமைக்கப்பட்டது. சுமார் 200 கடைகளை ஒரு வரிசையில் கொண்டமைந்துள்ள இந்த கடைத்தொகுதி ஒரு கிலே மீட்டர் நீளமாக பகுதியில் அமைந்துள்ளது.\n\nSection::::வரலாறு.\nபர்மா பஜாரானது 19ஆம் நூற்றாண்டின் இறுதியில் சென்னை சென்ட்ரல் ரயில் நிலையத்துக்கு அருகில் இருக்கும் கந்தசாமிக் கோவிலைச் சுற்றி இருந்துள்ளது. ஆனால் அது பர்மாபசார் என அப்போது அழைக்கப்படவில்லை. குஜிலி பஜார் என்ற பெயரில் இருந்துள்ளது. காரணம் அங்கு குஜிலி பாட்டுப் புத்தகங்கள் விற்கப்பட்டதால் அப்பெயர் பெற்றிருக்கலாம் என கருதப்படுகிறது. ஆங்கிலேயர் ஆட்சிக்காலமான அப்போது அது ‘தீவ்ஸ் பஜார்’ என்றும் அழைக்கப்பட்டது. காரணம் அங்கு முடிச்சவிக்கிகள் (ஜேப்படி திருடர்கள்) அதிகமாக இருந்ததுதான். இந்த ‘தீவ்ஸ் பஜார்’ பற்றி 1913இல் வெளியான ’விஷ்ணு ஸ்தல மஞ்சரி' இதழில் “வேடிக்கை பார்ப்பதிலேயே மனம் செலுத்தாமல் அப்போதுக்கப்போது தங்களுடைய ஜேபியிலும் மடியிலும் வைத்திருக்கும் பணப் பைகளைக் கவனித்து வர வேண்டும். இவ்விடத்தில் முடிச்சவிழ்க்கும் பேர்வழிகள் அதிகம்\" என்று \"மயிலை கொ. பட்டாபிராம முதலியார்\" எழுதியுள்ளார். 1925ஆம் ஆண்டு வெளியான ‘பஞ்சாமிர்தம்’ இதழில் எழுத்தாளர் அ. மாதவையா இதைப்பற்றி விரிவாக எழுதியுள்ளார். \n\n1960களில் பர்மாவிலிருந்து வந்த அகதிகளுக்கு அங்கு அரசாங்கம் இடம் ஒதுக்கியதால், அன்று முதல் அது பர்மா பஜார் என்று அழைக்கப்படுகிறது. இந்த பஜாரில் உள்ள வணிகர்களின் நலனுக்கான அமைப்பாக 1966 ஆம் ஆண்டு முதல் பர்மா தமிழர் மறுமலர்ச்சி சங்கம் இயங்கிவருகிறது.\n\nSection::::பஜார்.\nசென்னை கடற்கரை ரயில் நிலையம் அருகே சுமார் ஒரு கிலோமீட்டர் நீளத்துக்கு இந்த பஜார் உள்ளது. பஜாரில் சுமார் 200 கடைகள் உள்ளன. தொடர்வண்டி நிலையத்தில் இருந்து பல பயணிகள் தொடர்ந்து வெளியே வருவதால், சந்தை எல்லா நேரங்களிலும் பரப்பரப்பாகவே இருக்கிறது.   ஒரு வாரத்துக்கு 100,000 க்கும் மேற்பட்ட மக்கள் இந்தப் பாதையைக் கடந்து செல்லுகிறார்கள் என மதிப்பிடப்பட்டுள்ளது.\n\n2017 ஆண்டு மதிப்பீட்டில், இங்கு உள்ள 600க்கும் மேற்பட்டக் கடைகள் உள்ளதாகவும், அதில் 5,000க்கும் மேற்பட்டவர்கள் வேலை செய்கின்றனர் எனப்படுகிறது.\n"}
{"id": "248475", "url": "https://ta.wikipedia.org/wiki?curid=248475", "title": "அ. ஜெ. வில்சன்", "text": "அ. ஜெ. வில்சன்\n\nபேராசிரியர் அல்பிரட் ஜெயரத்தினம் வில்சன் (\"Alfred Jeyaratnam Wilson\", 1928 - 31 மே 2005) இலங்கைத் தமிழ் கல்விமானும், வரலாற்றாளரும், எழுத்தாளரும் ஆவார். இலங்கைப் பல்கலைக்கழகம், நியூ பிரன்சுவிக் பல்கலைக்கழகம் ஆகியவற்றில் பணியாற்றியவர்.\n\nSection::::வாழ்க்கைக் குறிப்பு.\nஅல்பிரட் வில்சன் 1928 ஆம் ஆண்டில் கே. ஆர். வில்சன் என்பவருக்கு மகனாகப் பிறந்தார். கொழும்பு றோயல் கல்லூரியில் கல்வி பயின்றார்.. இளங்கலைப் பட்டத்தை (இலங்கைப் பல்கலைக்கழகத்திலும், முனைவர் பட்டத்தை இலண்டன் பொருளியல் பள்ளியிலும் பெற்றார்.\n\nவில்சன் இலங்கைத் தமிழரசுக் கட்சித் தலைவர் எஸ். ஜே. வி. செல்வநாயகத்தின் மகள் சுசிலி என்பவரைத் திருமணம் புரிந்தார் இவர்களுக்கு மல்லிகா, மைதிலி, குமணன் என மூன்று பிள்ளைகள் உள்ளனர்.\n\nSection::::பணி.\nவில்சன் \"சிலோன் டெய்லி நியூஸ்\" பத்திரிகையில் சில காலம் பணியாற்றினார். பின்னர் 1952 முதல் 1972 வரை 20 ஆண்டுகள் இலங்கைப் பல்கலைக்கழகத்தில் விரிவுரையாளராகப் பணியாற்றினார். 1969 ஆம் ஆண்டில் பேராதனைப் பல்கலைக்கழகத்தில் அரசியல் அறிவியல் துறை ஆரம்பிக்கப்பட்ட போது அதன் முதல் தலைவராக ஏ. ஜெ. வில்சன் நியமிக்கப்பட்டார். 1970 முதல் 1994 வரை கனடாவின் நியூ பிரன்சுவிக் பல்கலைக்கழகத்தின் ஃபிரெடெரிக்டன் வளாகத்தில் அரசியல் அறிவியலில் பேராசிரியராகப் பணியாற்றினார். இளைப்பாறிய பின்னர் அதே பல்கலைக்கழ்கத்தில் வருகைதரு பேராசிரியராகப் பணியாற்றினார்.\n\n1978 முதல் 1983 வரை இலங்கை சனாதிபதி, ஜே. ஆர். ஜெயவர்த்தனாவுக்கு அரசமைப்புச் சட்டத்தில் ஆலோசகராக இருந்தார். அமெரிக்க அரசத் திணைக்களத்தில் தெற்காசியாவுக்கான ஆலோசகராகவும் பணியாற்றியிருந்தார். கனடியப் பன்னாட்டு அபிவிருத்தி ஆணையம், கனடிய அகதிகளுக்கான ஆலோசனைச் சபை, அமெரிக்காவின் பல்கலாசார அமைச்சு, மற்றும் குடிவரவுத் தீர்ப்பாயம் ஆகியவற்றிலும் பணியாற்றினார்.\n\nSection::::மறைவு.\nவில்சன் 2000 மே 31 இல் ரொறன்ரோவில் தனது 71வது அகவையில் காலமானார்.\n\nSection::::ஆக்கங்கள்.\nவில்சன் எட்டு நூல்களையும், நூற்றுக்கும் அதிகமான கட்டுரைகளையும் எழுதியுள்ளார்\n\n"}
{"id": "248477", "url": "https://ta.wikipedia.org/wiki?curid=248477", "title": "க. யோகசங்கரி", "text": "க. யோகசங்கரி\n\nவீரசிங்கம் கணேசசங்கரி யோகசங்கரி (\"Veerasingam Ganeshasangari Yogasangari\", இறப்பு: 19 சூன் 1990) இலங்கைத் தமிழ்ப் போராளியும், அரசியல்வாதியும், முன்னாள் நாடாளுமன்ற உறுப்பினரும் ஆவார்.\n\nதமிழர் விடுதலைக் கூட்டணி தலைவர் வீ. ஆனந்தசங்கரியின் சகோதரரான வி. கணேசசங்கரி என்பவரின் மகன் யோகசங்கரி ஆவார்.\n\nயோகசங்கரி 1989 நாடாளுமன்றத் தேர்தலில் ஈழமக்கள் புரட்சிகர விடுதலை முன்னணியின் சார்பில் யாழ்ப்பாண மாவட்டத்தில் போட்டியிட்டு நாடாளுமன்றம் சென்றார்.\n\nயோகசங்கரியும், ஈழமக்கள் புரட்சிகர விடுதலை முன்னணியின் மூத்த உறுப்பினர்கள் சிலரும் 1990 சூன் 19 இல் சென்னை கோடம்பாக்கத்தில் வைத்து சுட்டுக் கொல்லப்பட்டனர். இப்படுகொலைகளை தமிழீழ விடுதலைப் புலிகள் நடத்தியதாகக் குற்றம் சாட்டப்பட்டது.\n"}
{"id": "248499", "url": "https://ta.wikipedia.org/wiki?curid=248499", "title": "அருணன்", "text": "அருணன்\n\nஅருணன் () (Aruṇa or Arun), இந்து தொன்மவியல்படி காசிபர்-வினதா தம்பதியரின் செந்நிறமுடைய மூத்த மகன். கருடனின் அண்ணன். சூரியனின் தேரை ஓட்டுபவர் என்பதாலும், சூரியன் உதிக்கும் முன்பே அருணன் தோன்றுவதாலும், அந்நேரத்தை அருணோதயம் என்பர்.\n\nSection::::வரலாறு.\nகாசிபர் வழங்கிய வரத்தின்படி, வினதை, கத்ருவின் குழந்தைகளான ஆயிரம்நாகர்களை விட ஆயிரம் மடங்கு வலுமிக்க இரண்டு முட்டைகளை இட்டாள். முட்டையிட்டு ஐநூறு ஆண்டுகள் ஆகியும் இரண்டு முட்டைகளிலிருந்தும் குஞ்சு பொறிக்காததால், வினதை அவசரப்பட்டு அதில் ஒரு முட்டையை உடைத்துப் பார்க்கும் போது, அதில் இடுப்புக்குக் கீழ் வளர்ச்சி அடையாத அருணன் தோன்றினான். முட்டையிலிருந்து தானாகக் குஞ்சு பொறிக்கும் முன்பு வலிந்து முட்டையை உடைத்துப் பார்த்த காரணத்தால், முழு வளர்ச்சி அடையாத தன்னைப் பெற்ற தாயான வினதாவை,\nகத்ருவின் அடிமையாக ஆவாய் எனச் சாபமிட்டு, சூரியனின் தேரோட்டியானன்.\n\nபின்னர் ஐந்நூறு ஆண்டுகள் கழித்து இரண்டாவது முட்டையிலிருந்து கருடன் தோன்றினான். கருடன் தேவ லோகத்திலிருந்து அமிர்தம் கொண்டு வந்து கத்ருவிடம் வழங்கி தன் தாயை அடிமைத்தனத்திலிருந்து விடுவித்தார்.\n\nஇராமாயணம் இதிகாசத்தில் காணப்படும் சடாயு மற்றும் சம்பாதி எனும் கழுகு அரசர்கள் அருணனின் மகன்கள்.\n\n"}
{"id": "248511", "url": "https://ta.wikipedia.org/wiki?curid=248511", "title": "ஜரத்காரு", "text": "ஜரத்காரு\n\nஜரத்காரு (Jaratkaru), இந்து தொன்மவியலின்படி, முனிவரான இவர், தன் பெயரைக் கொண்ட வாசுகியின் தங்கையான நாககன்னி ஜரத்காருவை, தன் முன்னோர்களின் வேண்டுதலின்படி மணந்தவர். ஜரத்காரு முனிவருக்கும் நாககன்னியான ஜரத்காருக்கும் பிறந்தவரே ஆஸ்திகர்.\nதன் தாயின் (நாககன்னி ஜரத்காரு), சகோதர்களான நாகர்களை குறிப்பாக தட்சகனை, ஜனமேஜயன் நடத்திய வேள்வித்தீயில் வீழ்ந்து இறப்பதிலிருந்து ஆஸ்திகர் காத்தருளினார். ஜரத்காருவைப் பற்றிய குறிப்புகள் புராணங்கள் மற்றும் மகாபாரதம் ஆதி பருவத்தில் காணப்படுகிறது.\n\nஅரித்துவார் அருகே உள்ள சிறு மலை மீது நாக்கன்னி ஜரத்காருவை மானசா தேவி என்ற பெயரில் கோயில் கட்டி வழிபடுகின்றனர்\n\n"}
{"id": "248512", "url": "https://ta.wikipedia.org/wiki?curid=248512", "title": "அல்லைலமீன்", "text": "அல்லைலமீன்\n\nஅல்லைலமீன் (\"Allylamine\") என்பது CHNH. என்ற மூலக்கூறு வாய்பாடு கொண்ட ஒரு கரிமச் சேர்மமாகும். நிறைவுறாத அமீன் சேர்மத்திற்கு இந்த நிறமற்ற திரவம் ஒரு மிக எளிமையான எடுத்துக்காட்டாகும்.\n\nSection::::தயாரிப்பும் வினைகளும்.\nஅல்லைல் குளோரைடை அமோனியாவுடன் சேர்த்து வினைபுரிய வைத்து தொடர்ந்து காய்ச்சி வடிப்பதன் மூலம் அல்லைலமீன், இரட்டை அல்லைலமீன், மூவல்லைலமீன் ஆகிய மூன்றுவகை அல்லலைமீன்களும் தயாரிக்கப்படுகின்றன. அல்லைல் சமதையோ சயனேட்டை நீராற்பகுத்தல் வினையின் மூலம் தூய்மையான அல்லைலமீன் மாதிரிகள் தயாரிக்க முடியும் . இது அமீனின் பண்புகளை குறிப்பிடத்தக்க அளவில் வெளிப்படுத்துகிறது\n\nபலபடியாக்கல் வினைவழிமுறையில் பல்லல்லைமீன் வகை ஒரின பலபடிகள் அல்லது இணை பலபடிகள் தயாரிக்க முடியும். இப்பலபடிகள் தலைகீழ் சவ்வூடு பரவலில் சீரிய சவ்வுகளாக விளங்குகின்றன. \n\nநடைமுறையிலுள்ள அல்லைலமீன்கள் விரிவான மருத்துவப் பயன்கள் கொண்டுள்ளன. புளூனரிசின் மற்றும் நாப்டிஃபைன் ஆகியன சில குறிப்பிடத்தக்க மருந்து வகைகளாகும். ஒற்றைத் தலைவலிக்கான மருந்தாக புளூனரிசின் என்ற அல்லலைமீனும் பூஞ்சைத் தொற்று நோய்களுக்கு, உதாரணமாக படர்தாமரை, கழிப்பறைப் படை நோய்களுக்கு எதிரான எதிர்ப்பு சக்தியாக விளங்குகிறது.\n\nSection::::பாதுகாப்பு.\nபிற அல்லைல் வழிப்பொருட்கள் போலவே அல்லைலமீன் கண்ணீர் புகை குண்டாக உள்ளது. தோலில் எரிச்சலை உண்டாக்கும் இச்சேர்மத்தை உட்கொள்ள நேரிட்டால், எலிகளிடம் அதனுடைய உயிர்போக்கும் அளவு 106 மிகி/கிகி எனக் கணக்கிடப்பட்டுள்ளது. \n\n"}
{"id": "248513", "url": "https://ta.wikipedia.org/wiki?curid=248513", "title": "ஆஸ்திகர்", "text": "ஆஸ்திகர்\n\nஆஸ்திகர் (Astika (Hinduism), மகாபாரதத்தில், ஆதி பருவத்தில் கூறப்படும் ஜரத்காரு என்ற முனிவருக்கும், வாசுகியின் தங்கையான ஜரத்காரு என்ற நாககன்னிக்கும் பிறந்தவர். தன் தாய் \"ஜரத்காரு\" வேண்டுதலுக்கு இணங்க, ஜனமேஜயனின் நாக வேள்வியை நிறுத்தியதன் மூலம், நாக வேள்வியில் வீழ்ந்து இறக்கின்ற நிலையில் இருந்த தன் தாயின் இனத்தாரான தட்சகன் முதலான நாகர்களை காத்தவர் ஆஸ்திகர் என்ற இளம் வயது முனிவர்.\n"}
{"id": "248514", "url": "https://ta.wikipedia.org/wiki?curid=248514", "title": "பரதன் (பேரரசன்)", "text": "பரதன் (பேரரசன்)\n\nபரதன் (Bharata) (சமசுகிருதம்: भरत) சமசுகிருத மொழியில் \"பரதன்\" எனில் \"ஏற்றுக் கொள்ளப்பட்டவன்\" என்று பொருள். துஷ்யந்தன்-சகுந்தலை தம்பதியருக்கு காட்டில் பிறந்தவன். \nபரதனின் இயற்பெயர் சர்வதமனா என்பதாகும். \"சர்வதமனா\" எனில் \"அனைத்தையும் அடக்கி ஆள்பவன்\" என்று பொருள். ஆறு வயது நிரம்பிய சகுந்தலையின் மகன், கன்வ முனிவரின் ஆசிரமத்தில் வளர்கையில் எந்த பலம் மிகுந்த மிருகத்தையும் பற்றி அடக்கி வைப்பதால் \"சர்வதமனா\" (அனைத்தையும் அடக்கி கைப்பற்றுபவன்) என்று அழைக்கப்படட்டும் என்று கன்வர் முனிவர் கூறினார்.\n\nபரதன், துஷ்யந்தனுக்குப் பின்பு குரு நாட்டின் பேரரசனான். பரதனின் வம்சத்தில் பிறந்ததால், பாண்டவர் மற்றும் [[பெளரவர்|\"பரத குலத்தினர்\" என்பர்.\n\n[[இந்தியக் குடியரசு|இந்தியக் குடியரசை]] பாரத் ([[பரத கண்டம்]]) என்று அதிகாரப்பூர்வமாக அழைக்கப்படுவது, இப்பேரரசன் பரதன் பெயரில்தான். வர்ஷம் எனில் மலைகளால் சூழப்பட்ட பகுதி எனப் பொருள்.\n\nSection::::முன் வரலாறு.\n[[விசுவாமித்திரர்]] - [[மேனகை|மேனகைக்கும்]] பிறந்த சகுந்தலையை விட்டுப் பிரிந்தனர் தம்பதியர். சாகுந்தலப் பறவைகளால் காக்கப்பட்ட [[சகுந்தலை|சகுந்தலையை]] [[கண்வர்|கன்வர்]] என்ற முனிவர் எடுத்து வளர்த்தார். பருவ வயதடைந்த சகுந்தலை, தற்செயலாக காட்டில் [[துஷ்யந்தன்|துஷ்யந்தனை]] சந்தித்து பழகி [[களவு மணம்|கந்தர்வ திருமணம்]] செய்து கொண்டனர். சகுந்தலையின் விரலில் ஒரு மோதிரத்தை அணிவித்து, சில நாட்கள் சகுந்தலையுடன் உறவாடி விட்டு, தன் நாட்டை நோக்கிச் சென்றான். துஷ்யந்தன் பிரிவால் வாடிக் கொண்டிருந்த சகுந்தலைக்கு பரதன் பிறந்தான். ஒரு நாள் சகுந்தலை பரதனை தூக்கிக் கொண்டு, துஷ்யந்தனின் அரண்மனைக்கு சென்று, தன்னையும் பரதனையும் ஏற்றுக் கொள்ள வேண்டினாள். துஷ்யந்தன் சகுந்தலையையும், சர்வதமனாவையும் ஏற்றுக் கொள்ளவில்லை. [[விசுவாமித்திரர்]], துஷ்யந்தனிடம் நடந்த உண்மைகளைக் கூறியும் சகுந்தலையையும் சர்வதமனாவையும் ஏற்றுக் கொள்ள மறுத்து விட்டான். பின் வானத்தில் \"அசரீரி\" ஒலி கேட்ட பின்பு துஷ்யந்தன், சகுந்தலையையும் [[பரதன் (பேரரசன்)|பரதனையும்]] ஏற்றுக் கொண்டான். \"சர்வதமனா\" ஏற்றுக் கொண்ட குழந்தையானபடியால், \"பரதன்\" என்று அழைக்கப்பட்டான்.\nSection::::குடும்பம்.\nபரதனின் மூன்று மனைவிகள் மூலம் ஒன்பது குழந்தைகளும் பிறந்தன. ஆனால் அவர்கள் அனைவரும் நாடாள தகுதியற்ற காரணத்தாலேயே, பரதனின் மனைவியர் அவர்களை தங்கள் கையாலேயே கொன்று விட்டனர். பின்னர் பரதன் புத்திர வேள்வி செய்து, அவ்வேள்வியில் உதித்த மகனுக்கு \"பூமன்யு\" எனப்பெயரிட்டான். நற்குணமுடைய பூமன்யு பரதனுக்குப் பின் நாடாண்டான்.\n\n\nSection::::மேற்கோள்கள்.\n[[பகுப்பு:இந்து தொன்மவியல்]] \n[[பகுப்பு:மகாபாரதக் கதை மாந்தர்கள்]]"}
{"id": "248516", "url": "https://ta.wikipedia.org/wiki?curid=248516", "title": "தி கோல்", "text": "தி கோல்\n\nதி கோல் (\"The Goal\") என்ற நாவல் எலியஹு எம் கொல்ரட் என்பவரால் எழுதப்பட்டது. இது முதலில் 1984 இல் வெளியிடப்பட்டது மேலும் இரண்டு முறை திருத்தப்பட்ட மறுவெளியீடு செய்யப்பட்டுள்ளது. தமிழில் அஞ்சனா தேவ் என்பவரால் மொழி பெயர்க்கப்பட்டுள்ளது.\n\nSection::::கதை அடிப்படை.\nஇது ஒரு கற்பனை கதை. ஒரு தொழில்சாலையில் புதிய அதிகாரியாக பொறுப்பேற்ற ஒருவர் நலிந்துகிடக்கும் இக்கட்டான சூழ்நிலையில் இருந்து எப்படி மீட்டு எடுக்கிறார் என்பதே கதை.\n\n"}
{"id": "248517", "url": "https://ta.wikipedia.org/wiki?curid=248517", "title": "நாப்டிஃபைன்", "text": "நாப்டிஃபைன்\n\nநாப்டிஃபைன் (\"Naftifine\", வணிகவியல் குறியீட்டுப் பெயர் நாப்டின், \"Naftin\") என்பது ஒரு பூஞ்சை எதிர்ப்பு மருந்து வகை அல்லைலமீன் ஆகும். பாதப் படை, கவட்டைப்படை, உடற்படை போன்ற பூஞ்சை பாதிப்பு நோய்களைக் குணப்படுத்த இதைப் பயன்படுத்துகிறார்கள்.\n\nநாப்டிஃபைனின் மதிப்புமிக்க இச்செயல்பாட்டிற்கு துல்லியமான வழிமுறை அறியப்படவில்லை. ஆனால் சிகுவாலீன் 2,3 ஈப்பாக்சிடேசு நொதியைக் கட்டுபடுத்துவதன் மூலம் தேர்ந்தெடுத்த சில உயிரியல் தொகுப்பு வினைகளைத் தடுக்கிறது. இதன் அரைவாழ்வுக் காலம் 2 முதல் 3 நாட்கள் எனக் கணக்கிடப்பட்டுள்ளது. இதன் வளர்சிதை மாற்றத்தில் தோன்றும் கழிவுகள் சிறுநீர் மற்றும் மலம் மூலம் வெளியேற்றப்படுகிறது.\n"}
{"id": "248527", "url": "https://ta.wikipedia.org/wiki?curid=248527", "title": "சிற்பி (இசையமைப்பாளர்)", "text": "சிற்பி (இசையமைப்பாளர்)\n\nசிற்பி (\"Sirpy\") என்ற திரைப் பெயரால் அறியப்படும் இரா. நாராயணன் (\"R. Narayanan\") தமிழ், தெலுங்கு, மலையாளத் திரைப்பட இசையமைப்பாளர் ஆவார். இவர் சில பாடல்களையும் பாடியுள்ளார்.\n\nஇவர் 1993ஆம் ஆண்டில் கோகுலம் என்ற தமிழ்த் திரைப்படத்தில் இசையமைப்பாளராக அறிமுகமானார். இவர் 1997இல் கலைமாமணி விருதைப் பெற்றுள்ளார்.\n"}
{"id": "248537", "url": "https://ta.wikipedia.org/wiki?curid=248537", "title": "குருத்துவம் (கத்தோலிக்கம்)", "text": "குருத்துவம் (கத்தோலிக்கம்)\n\nகுருத்துவம் அருட்சாதனம் மூலம் மக்கள் குருவாக திருநிலைப்படுத்தப்படுகிறார்கள். குருக்களுக்கு மட்டுமே திருப்பலி நிறைவேற்றவும், அருட்சாதனங்களை வழங்கவும் அதிகாரம் உண்டு. கடவுளின் அழைப்பை பெற்றவர்கள் மட்டுமே குருத்துவம் அருட்சாதனம் பெறுவார்கள். குருத்துவ அருட்சாதனத்தை ஆயர் அல்லது அதற்கு மேல்நிலையிலுள்ள பேராயர், கர்தினால், திருத்தந்தை ஆகியோர் வழங்குவர்.\nSection::::குருத்துவத்தின் மூன்று நிலைகள்.\nSection::::திருத்தொண்டர்.\nகுருவாக பயிற்சி பெறுபவர்கள் பயிற்சியின் இறுதியாண்டுக்கு முந்தியாண்டில் திருத்தொண்டர்களாக திருநிலைப்படுத்தப்படுகிறார்கள். திருத்தொண்டர்கள் திருமுழுக்கு, திருமணம், நோயில் பூசுதல் ஆகிய மூன்று அருட்சாதனங்களை வழங்க அதிகாரம் உண்டு. \n\nSection::::குரு.\nகத்தோலிக்க திருச்சபையில் பெரும்பாலும் பங்குகளை நிர்வகிப்பவர்களாக உள்ளனர். கத்தோலிக்க திருச்சபை உயர்மறைமாவட்டம், மறைமாவட்டம், மறைவட்டம், பங்குதளம் என நிர்வாக பிரிவுகளாக பிரிக்கப்பட்டுள்ளது.\nSection::::ஆயர்.\n\"முதன்மை கட்டுரை: ஆயர்\"\nமறை மாவட்டத்தின் தலைவராக ஆயர் செயல்படுகிறார். குருப்பட்டம் பெற்று 5 ஆண்டுகள் நிறைவடைந்த, 35-வயது நிரம்பிய, நன்மதிப்பை பெற்ற குரு ஒருவர் திருதந்தையால் ஆயராக நியமிக்கப்படுகிறார்.\nSection::::கர்தினால்.\n\"முதன்மை கட்டுரை: கர்தினால்\"\n\nSection::::திருதந்தை.\n\"முதன்மை கட்டுரை: திருத்தந்தை\"\nதிருச்சபையின் கண்கண்ட தலைவர் திருத்தந்தை ஆவார். திருத்தந்தை உரோமை உயர்மறைமாவட்டத்தின் ஆயராவார்.\nSection::::ஆதாரங்கள்.\nகுருத்துவம்\nகுருத்துவம் அருட்சாதனம்\n"}
{"id": "248544", "url": "https://ta.wikipedia.org/wiki?curid=248544", "title": "திருமணம் (கத்தோலிக்கம்)", "text": "திருமணம் (கத்தோலிக்கம்)\n\n\"இக்கட்டுரை கத்தோலிக்க கிறிஸ்தவர்களின் திருமணமுறை பற்றியது. இதர பயன்பாடுகளுக்கு திருமணம்\"\n\nதிருமணம் என்பது ஆணும் பெண்ணும் இணைந்து வாழ்வதற்கான வாழ்நாள் ஒப்பந்தம். இவ்வொப்பந்தம் தம்பதியர்களில் ஒருவர் இறக்கும்வரை ஒருவரை ஒருவர் கட்டுப்படுத்துகிறது.\n\nSection::::திருமண வாக்குறுதி.\nஇன்பத்திலும் துன்பத்திலும், உடல் நலத்திலும் நோயிலும் ஒருவருக்கொருவர் பிரமாணிக்கமாயிருந்து, வாழ்நாளெல்லாம் நேசிக்கவும் மதிக்கவும் தம்பதியர்கள் கடவுளின் முன்னிலையிலும், திருச்சபை முன்னிலையிலும் வாக்களிக்கின்றனர். மேலும் எவ்வித வற்புறுத்தலுமின்றி, முழு மனதுடன் இவ்வாக்குறுதி அளிக்கக் கடமைப்பட்டிருக்கின்றனர்.\nSection::::திருமணத்தின் புனிதம்.\nதிருமணம் கடவுளால் நிச்சியக்கப்படுகிறது. இதை குறித்து மாற்கு நற்செய்தியாளர் தனது நற்செய்தியில் 10-வது அதிகாரம் 6 முதல் 9 வரை உள்ள வசனங்களில் இயேசு கூறுதாக இவ்வாறு குறிப்பிடுகிறார்.\n\n\"படைப்பின் தொடக்கத்திலேயே கடவுள், 'ஆணும் பெண்ணுமாக அவர்களைப் படைத்தார். இதனால் கணவன் தன் தாய் தந்தை விட்டுவிட்டுத் தன் மனைவியுடன் ஒன்றித்திருப்பான். இருவரும் ஒரே உடலாய் இருப்பர்.' இனி அவர்கள் இருவர் அல்ல; ஒரே உடல். எனவே கடவுள் இணைத்தை மனிதர் பிரிக்காதிருக்கட்டும்\" என்றார்.\"\n\nசீராக்கின் ஞானநூலில் 26 அதிகாரம் 3ம் வசனத்தில் இவ்வாறு குறிப்பிடப்படுகிறது.\n\n\"நல்ல மனைவியே ஒருவனுக்குக் கிடைக்கும் நல்ல சொத்து. ஆண்வருக்கு அஞ்சி நடப்போர் பெறும் செல்வங்களுள் ஒன்றாக அவளும் அருளப்படுவாள்.\"\n\nSection::::மணதம்பதியர்கள்.\nமணதம்பதியர்கள் இருவரும் திருமுழுக்க பெற்ற கிறிஸ்தவர்களாக இருக்க வேண்டும். மணதம்பதியர்களில் ஒருவர் கண்டிப்பாக கத்தோலிக்கக் கிறிஸ்தவராக இருக்கவேண்டும். எதிர்பாலினராக இருக்க வேண்டும். \n\nSection::::கடமைகள்.\nதம் பிள்ளைகளை நல்வழியில் வளர்க்க தம்பதியர்கள் கடமைப்பட்டிருக்கிறார்கள்.\n\nSection::::ஆதாரங்கள்.\nதிருமணம்\nதிருமணமும் கத்தோலிக்கமும்\nதிருமண ஒப்பந்தம்\n"}
{"id": "248545", "url": "https://ta.wikipedia.org/wiki?curid=248545", "title": "ஓமர் கய்யாம்", "text": "ஓமர் கய்யாம்\n\nஓமர் கய்யாம் என அழைக்கப்படும் கியாஸ் ஒத்-தீன் அபொல்-ஃபத் ஓமார் இபின் எப்ராகிம் கய்யாம் நேஷபூரி (பாரசீக மொழி:غیاث الدین ابو الفتح عمر بن ابراهیم خیام نیشابوری பிறப்பு நேஷபூர், பாரசீகம், மே 18, 1048, இறப்பு டிசம்பர் 4, 1122) ஒரு பாரசீகக் கவிஞரும், கணிதவியலாளரும், மெய்யியலாளரும், வானியலாளரும் ஆவார். இவர் ஓமர் அல் கய்யாமி எனவும் அழைக்கப்படுகிறார். இவர் அவரது கவிதைகளுக்காகவே கூடுதலாக அறியப்படுகிறார். \"இயற்கணிதப் புதிர்கள் தொடர்பான செயல்விளக்கம் குறித்த ஆய்வுக்கட்டுரை\" \"(Treatise on Demonstration of Problems of Algebra)\", கணிதவியலில் அவரது குறிப்பிடத்தக்க பங்களிப்புகளில் ஒன்றாகும். இதில் முப்படிச் சமன்பாடுகளுக்குத் தீர்வு காண்பதற்கான வடிவவியல் முறை ஒன்றைக் கொடுத்துள்ளார். இருபடிச் சமன்பாடுகளைத் தீர்க்கும் விதியைத் தந்தார். இவர் இயற்றிய இயற்கணக்கியல் பர்சியாவில் பாடநூலாகப் பயன்பட்டது.காலக்கணிப்பு முறையின் மேம்பாட்டுக்கும் இவர் பங்களிப்புச் செய்துள்ளார். பர்சியக் காலங்காட்டியைத் திருத்தியமைத்தார். இது 365 நாட்களைக் கொண்ட எகிப்தியவகை ஆகும். உயர் வெப்ப தட்ப ஆண்டின் அளவைத் துல்லியமாகக் கணக்கிட்டார்.\n\nSection::::இளமைக்காலம்.\nகய்யாம், ஈரானில் உள்ள, அன்றைய செல்யூக் பேரரசின் கோராசானின் தலைநகரமான நிஷாப்பூரில் பிறந்தார். இது அன்று கெய்ரோ, பாக்தாத் ஆகிய நகரங்களுக்குப் போட்டியாக விளங்கியது. இவர் கூடாரங்கள் செய்யும் ஒரு குடும்பத்தில் பிறந்ததாகக் கருதப்படுகிறது. இவர் தனது சிறு வயதின் ஒரு பகுதியை இன்றைய வடக்கு ஆப்கனிஸ்தானில் உள்ள பால்க் என்னும் நகரில் கழித்தார். அங்கே ஷேக் முகம்மத் மன்சூரி என்பவரிடம் கல்வி பயின்றார். பின்னர், கோராசான் பகுதியில் சிறந்த ஆசிரியராக விளங்கிய இமாம் மோவாபாக் நிஷாபூரி என்பவரிடம் கல்வி பயின்றார்.\n\nமிகப் பிரபலமான \"மூன்று பள்ளித் தோழர்கள்\" என்னும் கதைப்படி, கய்யாமுடன் இன்னும் இரண்டு பெயர் பெற்ற மாணவர்களும் படித்து வந்தனர். அவர்களில் ஒருவர் நிசாம்-உல்-முல்க். இவர் பின்னர் செல்யூக்கிட் பேரரசில் வாசிர் எனப்படும் பெரிய பதவியில் அமர்ந்தார். மற்றவர் ஹசன்-இ-சாபா. இவர் ஹஷ்ஷாஷின் மதப்பிரிவுக்குத் தலைவரானார். இம் மூவரும் நண்பர்களாயினர். நிசாம்-உல்-முல்க் வாசிர் ஆனதும், மற்ற இரு நண்பர்களும் அவரிடம் சென்று அவரிடம் உதவி கோரினர். ஹசன்-இ-சாபா தனக்கு அரசில் ஒரு பதவி கேட்டுப் பெற்றுக்கொண்டார். ஆனால் அவர் பேராசை கொண்டவராக தனக்கு உதவிய வாசிரை பதவியிலிருந்து அகற்றும் தோல்வியுற்ற சதியொன்றில் பங்குபற்றியதனால் பதவியில் இருந்து அகற்றப்பட்டார். ஓமர் கய்யாம் அடக்கமாகத் தனக்கு வசிப்பதற்கும், அறிவியலைக் கற்பதற்கும், தொழுவதற்கும் ஒரு இடம் மட்டுமே கேட்டார். இவருக்கு உதவிப் பணமாக ஆண்டுக்கு 1,200 மித்கால் பொன் கொடுக்கப்பட்டது. கய்யாம் இதைக் கொண்டே தனது எஞ்சிய காலத்தைக் கழித்தார்.\n"}
{"id": "248546", "url": "https://ta.wikipedia.org/wiki?curid=248546", "title": "மார்கரெட் பர்பிட்ஜ்", "text": "மார்கரெட் பர்பிட்ஜ்\n\nஎலினார் மார்கரெட் பர்பிட்ஜ் \"(Eleanor Margaret Burbidge)\" (\"née\" பீச்சே), FRS (பிறப்பு ஆகத்து 12, 1919 (பிறப்பிடம் பெருமாஞ்செசுட்டர் சார்ந்த தவன்போர்ட்) ஒரு பிரித்தானிய அமெரிக்க வானியற்பியலாளர். இவர் வானியலில் பல அரிய ஆய்வுகளுக்குப் பெயர்பெற்றவர். மேலும் அரசு கிரீன்விச் வான்காணக இயக்குநர் உட்பட பல ஆட்சியியல் பதவிகளை வகித்தவர்.\n\nஇவர் தன் வாழ்நாளில் இலண்டன் பல்கலைக்கழக வான்காணகத்திலும் சிகாகோ நகர யெர்க்கேசு வான்காணகத்திலும் இங்கிலாந்தில் கேம்பிரிட்ஜில் உள்ள கேவண்டிழ்சு ஆய்வகத்திலும் சாண்டீகோவில் உள்ள கலிபோர்னியா பல்கலைக்கழகத்திலும் பணிபுரிந்தார் . இவர் தான் 1962 இல் இருந்து பணியாற்றிவந்த 1979 முதல் 1988 வரை கலிபோர்னியா பல்கலைக்கழக வானியல், விண்வெளி அறிவியல் மையத்தின் முதல் இயக்குநராகவும் பணிபுரிந்துள்ளார்.\n\nSection::::கல்வியும் வாழ்க்கைப்பணியும்.\nஇவர் 1936 இல் இலண்டன் பல்கலைக்கழகக் கல்லூரியில் வானியல் கற்கத் தொடங்கி. 1939 இல் இலவல் பட்ட்த்தைப் பெற்ரார். பின்னர் அங்கே தன் முனைவர் பட்ட்த்தை1943 இல் பெற்றார். இவருக்கு வாழ்சிங்டன் சிகாகோ நிறுவனத்தின் கார்னிகி ஆய்வுநல்கை மறுக்கப்பட்டது அப்போது இந்நல்கை பெறுபவர் மவுண்ட் வில்சன் வான்காணகத்தில் பணிபுரிபவராகவும் அவர் கட்டாயமாக ஆணாகவும் இருக்கவேண்டும் என்பதாலேயே மறுக்கப்பட்டுள்ளது.\n\nஇவர் 1950 இல் வின்கான்சின், வில்லியம்சுபேவில் உள்ள யெர்க்கேசு வான்காணக ஆய்வுநல்கைக்கு விண்னப்பித்துள்ளார். மேலும் இவர் 1951 இல் அமெரிக்காவுக்குப் புலம்பெயர்ந்துள்ளார். இவரது ஆய்வு விண்மீன்களில் உள்ள வேதிச்செறிவுகளில் குவிந்திருந்த்து. பின்னர் 1953 இல் இலண்டனுக்கு மீண்டு தன் கணவரான ஜியோஃப்ரி பர்பிட்ஜுடனும் வில்லியம் ஆல்ஃபிரெடு பவுலருடனும் பிரெட் ஆயிலுடனும் ஆய்வில் ஈடுபட்டுள்ளார். பர்பிட்ஜ் இணையரின் செய்முறை, நோக்கீட்டுத் தரவுகளைக் கொண்டு இக்குழு விண்மீன்களில் உள்ளே நிகழும் அனுக்கரு வினைகளால்தான் அனைத்து வேதித் தனிமங்கள் தொகுக்கப்பட்டுள்ளன என்ற கருதுகோளை உருவாக்கியது. இதனால் உருவாகிய வானியற்பியல் கோட்பாடு 1957 இல் வெளியிடப்பட்டது. இது BFH கோட்பாடு என, ஆய்வில் இணைந்தவர்களின் (Burbidge, Burbidge, Fowler, Hoyle-B2FH ) பெயரால் வழங்கப்பட்டது. இக்கோட்பாடு வானியற்பியலில் அடிப்படை ஆய்வுக்கு பேருந்துதல் அளித்தது.\n\nபத்தாண்டுகட்குப் பின்னர் , 1955 இல் இறுதியாகத் தன் கனவரின் உதவியளர் என்ற போர்வையில் மவுண்ட் வில்சன் வான்காணகத்தில் நுழைந்துள்ளார். நிலைய மேலாண்மை இதைக் கண்டுபிடித்த்தும் அவரை அங்கே பணிபுரிய இசைந்துள்லனர். ஆனால் இருவரும் மலைச்சாரலில் கீழே தனியாக ஒரு குடிலில் தங்குமாறும் மேலே உள்ள பொது ஆடவருக்கு மட்டுமேயான விடுதியில் தங்கக் கூடாது எனவும் கட்டுப்பாடு விதித்துள்ளது.\n\nஇவர் 1972 இல் அரசு கிரீன்விச் வான்காணகத்தினியக்குநர் ஆனார். இம்முரைதான் 300 ஆண்டுகட்குப் பிறகு இயக்குநர் பதவி அரசு வானியலாளருக்கு மாற்றாக கதிர்வீச்சு வானியலாளருக்கு வழங்கப்பட்டுள்ளது. பிறகு இப்பதவிக்கு நோபல் பரிசாளரான [[மார்ட்டின் இரைலுக்குத் தரப்பட்ட்து. இவர் 1974 இல், பதவியேற்ற 15 மாதங்கட்குப் பின்னர். அய்சக் நியூட்டன் தொலைநோகியை இதைவிட பயன்மிக்க வான்காணகத்துக்கு மாற்றப்பட நேர்ந்த முரண்பாடு எழுந்ததால் பதவி விலகியுள்ளார்.\n\nஇவர் வானியலில் பால்வேறுபாடு கட்டுவதை எதிர்த்துப் போராடினார். இதற்காக தனக்கு வழங்கப்பட்ட அமெரிக்க வானியல் கழக மகளிருக்கான ஆன்னி ஜம்ப் கெனான் விருதை ஏற்க மறுத்தார். இவர் பெண்களுக்குச் சார்பாகவோ எதிர்த்தோ காட்டப்படும் பால்பாகுபாட்டைநீக்கவேண்டும் என அறைகூவல் விடுத்தார். பன்னிரண்டு ஆண்டுகளுக்குப் பிறகு இவருக்கு அக்கழகம் மிக உயர்தகைமை விருதாகிய என்றி நோரிசு இரசல் விரிவுரைத் தகவு பால்வேறுபாடின்றி வழங்கப்பட்டது.\n\nஇவர் 1976 இல் அமெரிக்க வானியல் கழகத்தின் முதல் பெண் தலைவர் ஆனார். இவர் 1977 இல் அமெரீக்க குடியுரிமையைப் பெற்றார். மேலும் 1981 இல் அமெரிக்க அறிவியல் மேம்பாட்டுக் கழகத்தின் தலைவர் ஆனார்; இவர் அமெரிக்க வானியல் கழகத்தில் இணைத்தலைவராகவும் தலைவராகவும் இருந்துள்ளார்.\n\nஇவரது வாழ்க்கைப்பணிகளையும் அறிவியல்தகைமைகளையும் கருதி கலிபோர்னியா மகளிர் அருங்காட்சியக புகழ்முற்றத்தில் 2003 இல் இணைக்கப்பட்டார்.\n\nSection::::குடும்பம்.\nமார்கரெட் பீச்சே 1948 ஏப்பிரல் 2 இல் ஜியோஃப்ரி பர்பிட்ஜை மண்ந்தார். இவரொரு வானியற்பியலாளர். இருவரும் இணைந்து அந்நூற்றாண்டின் அரிய குறிப்பிடத்தகுந்த வானியற்பியல் கோட்பாடுகளில் ஒன்றை உருவாக்கினர்.. இவர்களுக்குச் சாரா என்றொரு மகள் 1956 இல் பிறந்தார். இவரது கணவர் ஜியோஃப்ரி பர்பிட்ஜ் 2010 இல் இறந்து விட்டார்.\n\nSection::::அறிவியல் பங்களிப்புகள்.\nஇவர் 1943 இல் தன் முனைவர் பட்ட்த்தைப் பெற்றதும், தொலைநோக்கிகளோடு கதிர்நிரல்வரைவிகளை இணைத்து பால்வெளிகளை ஆய்வு செய்யலானார். இவர் அமெரிக்க யெர்க்கேசு வான்காணகத்தில் B வகை விண்மீன்களையும் பால்வெளிக் கட்டமைப்பையும் ஆய்வு செய்தார்.\n\nஇவர் 1957 இல் BFH குழு விண்மீன்கள், சில எடை குறைந்தவற்றைத் தவிர, தம்முள்ளே அனுக்கரு வினைகள் வழியாக வேதித் தனிமங்களை உருவாக்குவதைக் கண்ணுற்றார்.இதற்கு 1959 இல் வார்னர் பரிசு ஆய்வாளர்களுக்குத் தரப்பட்டது. பின்னாளைய ஆய்வில் இவர்தான் முதன்முதலாக பால்வெளிகளின் பொருண்மைகளையும் சுழற்சிவரையையும் கண்டறிந்தார். இவர் குவேசார்கள் எனப்படும் பகுதிக் கதிர்வீச்சு உடுக்கணப் பொருள்களின் ஆய்விலும் முன்னோடியாகத் திகழ்ந்தார்.\n\nஇவர் சாண்டிகோவில் உள்ள கலிபோர்னியா பல்கலைக்கழகத்தில் 1990 இல் ஆப்புள் தொலைநோக்கித் திட்ட்த்தில் மங்கற்பொருள் காணும் கதிர்நிரல் வரைவி உருவாக்கத்தில்உதவியுள்ளார். இப்போது இவர் அங்கே இயற்பியல் தகவுறு பேராசிரியராக தொடர்ந்து இயல்செம்பெயர்ச்சி பற்ரியும் செந்தரம்சாரா அண்டவியல்கள் பற்றியும் ஆய்வு மேற்கொண்டு வருகிறார். Burbidge has contributed to over 370 articles on astronomical research.\n\nSection::::தகைமைகள்.\n\"விருதுகளும் பரிசுகளும்\"'\n\nஇவர் பெயரிடப்பட்டவை\n\n[[பகுப்பு:1919 பிறப்புகள்]]\nSection::::வெளி இணைப்புகள்.\n[[பகுப்பு:வாழும் நபர்கள்]]\n[[பகுப்பு:அமெரிக்க வானியலாளர்கள்]]\n[[பகுப்பு:பிரித்தானிய வானியலாளர்கள்]]\n[[பகுப்பு:அமெரிக்க வானியற்பியலாளர்கள்]]\n[[பகுப்பு:பெண் வானியலாளர்கள்]]\n[[பகுப்பு:பிரித்தானிய வானியற்பியலாளர்கள்]]\n[[பகுப்பு:ஆங்கிலேய வானியலாளர்கள்]]"}
{"id": "248547", "url": "https://ta.wikipedia.org/wiki?curid=248547", "title": "செங்குத்துக் குலம்", "text": "செங்குத்துக் குலம்\n\nகணிதத்தில் செங்குத்துக் குலம் (\"orthogonal group\") என்பது ஒரு நிலைப்புள்ளியை மாற்றாமல் பாதுகாக்கும், தூரம்-காக்கும் உருமாற்றங்களின் குலமாகும். உருமாற்றங்களின் தொகுப்பு இக்குலத்தின் ஈருறுப்புச் செயலியாக அமைகிறது. பரிமாண யூக்ளிடிய வெளியில் ஒரு நிலைப்புள்ளியை மாற்றாமல் காக்கும், தூரம்-காக்கும் உருமாற்றங்களின் (சமஅளவை உருமாற்றங்கள்) குலம், பரிமாண செங்குத்துக் குலம்; இதன் குறியீடு .\n\nமேலும் இக்குலம் செங்குத்து அணிகளின் குலமாக உள்ளது. இதன் செயலி ”அணிப்பெருக்கல்” ஆகும். ஒரு செங்குத்து அணியின் அணிக்கோவையின் மதிப்பு அல்லது ஆகும். அணிக்கோவையின் மதிப்பை ஆகக் கொண்டுள்ள செங்குத்து அணிகளின் குலம் சிறப்பு செங்குத்து குலம் என அழைக்கப்படுகிறது. இதன் குறியீடு SO(\"n\"). இன் உட்குலமாக SO(\"n\") அமையும்.,\n\nசெங்குத்து குலத்திலுள்ள உருமாற்றங்கள் இரு பரிமாணத்தில் ஒரு புள்ளியைப் பொறுத்த சுழற்சியாகவும், முப்பரிமாணத்தில் ஒரு கோட்டைப் பொறுத்த சுழற்சியாகவும் இருப்பதால் செங்குத்துக் குலமானது சுழற்சி குலம் என்றும் அழைக்கப்படுகிறது,\n\nSection::::ஒற்றை, இரட்டைப் பரிமாணம்.\nஒற்றை, இரட்டைப் பரிமாண செங்குத்துக் குலங்களின் அமைப்பு அப்பரிமாணங்களின் தன்மையைக் குறித்து சிலவகைகளில் மாறுபடும். எடுத்துக்காட்டாக, -மெய்யெண் களத்தில் நிகழும் ஆதியைப் பொறுத்த எதிரொளிப்பு, இரட்டைப் பரிமாணங்களில் திசைப்போக்கைப் பாதுகாப்பதாகவும், ஒற்றைப் பரிமாணங்களில் எதிராக்குவதாகவும் உள்ளது. இந்த வேறுபாட்டை வலியுறுத்துவதற்காகச் செங்குத்து குலங்கள் , ( or ) எனக் குறிக்கப்படுகின்றன.\n\nSection::::வடிவவியல் விளக்கம்.\n இன் சமவளவை உருமாற்றங்களை உறுப்புகளாக் கொண்டது யூக்ளிடிய குலம் . செங்குத்துக் குலம் , யூக்ளிடிய குலத்தின் உட்குலமாக இருக்கும். யூக்ளிடிய குலத்திலுள்ள உருமாற்றங்களில், ஆதியை மாற்றாமல் நிலையானதாகக் கொண்ட உருமாற்றங்களாலானது செங்குத்துக் குலம்.\nமையத்தை ஆதியாக எடுத்துக்கொண்டால், கோளம் () அல்லது -கோளம் மற்றும் கோள சமச்சீர் கொண்ட அனைத்துப் பொருட்களின் சமச்சீர் குலமாக செங்குத்துக் குலம் இருக்கும்.\n\n"}
{"id": "248548", "url": "https://ta.wikipedia.org/wiki?curid=248548", "title": "பன்னாட்டு சுழற் சங்கம்", "text": "பன்னாட்டு சுழற் சங்கம்\n\nபன்னாட்டு ரோட்டரி சங்கம் என்னும் பன்னாட்டு சுழற் சங்கம் (Rotary International) என்பது சமூக சேவையை நோக்கமாகக் கொண்ட ஒரு பன்னாட்டுச் சங்கமாகும். இது உலகில் நல்லெண்ணம், அமைதி ஆகியவற்றை உருவாக்க உதவும் பொருட்டு வணிகர் மற்றும் தொழிலதிபர்கள் ஆகியோரால் உருவாக்கப்பட்ட ஒரு மதச்சார்பற்ற, நிறம், இனம், மதம், பால், அரசியல் சார்பற்ற அனைத்து மக்களுக்கும் பொதுவான ஒரு திறந்த அமைப்பு ஆகும். உலகம் முழுவதும் 34.282 சங்கங்களும், 1.2 மில்லியன் உறுப்பினர்களும் உள்ளனர். ரோட்டரி கிளப் உறுப்பினர்கள் ரோட்ரியன்ஸ் என்று அழைக்கப்படுகின்றனர். இதன் உறுப்பினர்கள் பொதுவாக வாரத்திற்கு ஒரு நாள் விருந்துடன் சந்திக்கின்றனர் அச்சமயத்தில் தங்கள் சேவை, இலக்குகள், பணிகள் போன்றவற்றைப் பற்றி விவாதிக்கின்றனர். ரோட்டரியின் முதன்மைக் குறிக்கோள் \"தன்னைவிட மேலானது சேவை\" என்பது; அதன் இரண்டாம் பொன்மொழி, \"மிகச்சிறந்த இலாபம் என்பது சேவையே ஆகும்.\" என்பது\nSection::::வரலாறு.\nமுதல் ரோட்டரி சங்கம் உருவாக்கியவர் பால் பி ஹாரிஸ் என்பவராவார். மூன்று வர்த்தக நண்பர்களுடன் சிகாகோ நகரில் உள்ள டியர்பார்ன் தெருவில் உள்ள ஹாரிசின் நண்பர் கஸ்டவ் ஈ லோஹிர் என்பவரின் அலுவலகத்தில், பிப்ரவரி 23, 1905 அன்று கூடி சங்கத்தைத் துவக்கினர். In addition to Harris and Loehr (a mining engineer and freemason) இச்சங்கத்துக்கு உறுப்பினர்கள் ரோட்டரி கிளப் என்ற பெயரை தேர்ந்தெடுத்தனர். துவக்கத்தில் இவர்கள் ஒருவொருவர் அலுவலகங்களில் அடுத்த வந்த வாராந்திர சங்கக் கூட்டங்கள் சுழற்சி முறையில் நடத்தப்பட்டன. துவக்கப்பட்ட ஒரு ஆண்டுக்குள், சிகாகோவில் சங்கம் வளர்ந்து பெரிய ஆனது இதனால் ஒரு பொதுவான இடத்தில் வாராந்திர கூட்டங்களை நடத்தத் துவக்கினர்.\n\nஅடுத்தடுத்த நான்கு ரோட்டரி சங்கங்கள் ஐக்கிய அமெரிக்காவின் மேற்கு நகரங்களான சான் பிரான்சிஸ்கோ , பின்னர் ஓக்லாண்ட் , லாஸ் ஏஞ்சல்ஸ் , சியாட்டில் . ஆகிய இடங்களில் துவக்கப்பட்டன.அமெரிக்காவில் ரோட்டரி கிளப்புகள் தேசிய கூட்டமைப்பு 1910இல் உருவானது.22 பிப்ரவரி 1911 அன்று ரோட்டரி கிளப் டப்ளின் முதல் கூட்டம், அயர்லாந்தின் டப்ளினில் நடைபெற்றது. ஐக்கிய அமெரிக்காவுக்கு வெளியே முதன் முரலில் சோட்டரி சங்கம் 1912இல் கனடாவில் வினிபெக் நகரில் நிறுவப்பட்டது. To reflect the addition of a club outside of the United States, the name was changed to the International Association of Rotary Clubs in 1912.அமெரிக்க ஐக்கிய நாடுகளுக்கு வெளியே சங்கங்கம் துவக்கப்பட்டக் காரணத்தால் சங்கத்தின் பெயர் 1912 இல் பன்னாட்டு ரோட்டரி சங்கம் என்று மாற்றப்பட்டது. \n\nஆகஸ்ட் 1912 ஆம் ஆண்டில், ரோட்டரி சங்கம் வட அமெரிக்காவுக்கு வெளியே லண்டனில் முதன்முதலில் துவக்கப்பட்டது.\n\nகியூபாவில் 1916இலும், 1919 இல், பிலிப்பைன்சிலும், இந்தியாவில் 1920லும் சங்கங்கள் துவக்கப்பட்டன.\n\n1925 களில், சங்க உறுப்பினர்கள் எண்ணிக்கை 20,000 க்கும் மேல் தாண்டி சங்கங்களின் எண்ணிக்கையும் 200ஆக உயர்ந்தது. \n"}
{"id": "248552", "url": "https://ta.wikipedia.org/wiki?curid=248552", "title": "அல்லைல் ஆல்ககால்", "text": "அல்லைல் ஆல்ககால்\n\nஅல்லைல் ஆல்ககால் \"(Allyl alcohol)\" என்பது CH=CHCHOH என்ற மூலக்கூறு அமைப்பு வாய்பாடு கொண்டுள்ள ஒரு கரிமச் சேர்மமாகும். பன்னாட்டு தனி மற்றும் பயன்பாட்டு வேதியியல் ஒன்றியம் இச்சேர்மத்திற்கு 3- புரோபெனால் என்று பெயர் சூட்டியுள்ளது. பல ஆல்ககால்களைப் போல நிறமற்ற திரவமாய் தண்ணீரில் கரையக்கூடியதாக அல்லைல் ஆல்ககால் இருக்கிறது. குறிப்பிட்ட சில மெல்லிய ஆல்ககால்களை விட நச்சுத்தன்மை மிகுந்து காணப்படுகிறது. கிளிசரால் தயாரிப்பதற்குத் தேவையான மூலப்பொருளாக அல்லைல் ஆல்ககால் பயன்படுகிறது. சிலவகை சிறப்புத் தீத்தடுப்பு பொருட்கள், உலரும் எண்ணெய் மற்றும் நெகிழியாக்கிகள் போன்ற சிறப்புத் தயாரிப்புகளுக்கு முன்னோடியாகவும் விளங்குகிறது. அல்லைல் ஆல்ககாலை இன்று பல்வேறு முறைகளில் தயாரிக்க முடியும். அல்லைல் ஆல்ககால்களின் மிகஎளிய ஆல்ககால் CH2=CHCH2OH என்ற வாய்பாட்டை கொண்டிருக்கும் அல்லைல் ஆல்ககாலாகும். \n\nமுதன்முதலில் 1856 ஆம் ஆண்டு ஆகசிடே கேயவர்சு மற்றும் ஆகத்து ஆஃப்மான் ஆகியோர் அல்லைல் அயோடைடில் இருந்து சோப்பாக்குதல் முறையில் அல்லைல் ஆல்ககால் தயாரித்தார்கள். அல்லைல் குளோரைடை நீராற்பகுப்பு வினைக்கு உட்படுத்தி வணிகரீதியாக தற்பொழுது டொவ் நிறுவனம் மற்றும் செஃல் ( shell ) நிறுவனங்கள் தயாரிக்கின்றன.\n\nவினையூக்கி பொட்டாசியப் படிகாரம் உதவியுடன் புரோப்பைலீன் ஆக்சைடு உயர் வெப்பநிலையில் மறுசீரமைப்பு அடையும் முறையிலும் அல்லைல் ஆல்ககாலைத் தயாரிக்க முடியும். அல்லைல் குளோரைடைப் பயன்படுத்தி தயாரிக்கும் முறையைக் காட்டிலும் இம்முறையில் அல்லைல் ஆல்ககால் தயாரிப்பது சிறந்தது ஆகும். ஏனெனில் பின்னதில் உப்பு உருவாக்கப்படுவதில்லை என்பதோடு குளோரின் சேர்ந்துள்ள இடைநிலைகள் தவிர்க்கப்படுகின்றன. புரோப்பைலீன், அல்லைல் அசிட்டேட்டாக அசிட்டாக்சிலேற்றம் அடைகிறது. \n\nஇந்த அசிட்டேட்டு பின்னர் நீராற்பகுப்படைந்து அல்லைல் ஆல்ககாலைத் தருகிறது. புரோப்பைலீனை ஆக்சிசனேற்றம் செய்து அக்ரோலீன் தயாரித்து பின்னர் அதை ஐதரசனேற்றம் செய்தும் அல்லைல் ஆல்ககால் தயாரிக்க முடியும். \n\nSection::::வேறு முறைகள்.\nகோட்பாடுகளின்படி புரோப்பனாலை ஐதரசன் நீக்கம் செய்து அல்லைல் ஆல்ககாலைத் தயாரிக்க முடியும். கிளிசராலை ஆக்சாலிக் அமிலம் அல்லது பார்மிக் அமிலம் சேர்த்து வினைப்படுத்தியும் ஆய்வகத்தில் அல்லைல் ஆல்ககால் தயாரிக்கப்படுகிறது. \nபொதுவாக அல்லைலிக் சேர்மங்களை செலினியம் டையாக்சைடு முன்னிலையில் அல்லைலிக் ஆக்சிசனேற்றம் அடையச் செய்து அல்லைல் ஆல்ககால் தயாரிக்கிறார்கள்.\n\nSection::::பயன்கள்.\nதொகுப்பு முறையில் கிளிசரால் தயாரிக்கும்போது அல்லைல் ஆல்ககாலை கிளைசிடால் என்ற வேதியல் இடைநிலையாக மாற்றி பயன்படுத்துகிறார்கள். இதைத்தவிர கிளைசிடைல் ஈதர், கிளைசிடைல் எசுத்தர், கிளைசிடைல் அமீன்கள் தயாரிக்கவும் இது பயனாகிறது. டையல்லைல் தாலேட்டு போன்ற பலபடியாகும் எசுத்தர்கள் தயாரிக்கவும் பயன்படுகிறது . \n\nSection::::பாதுகாப்பு.\nதொடர்புடைய மற்ற ஆல்ககால்களை விட அல்லைல் ஆல்ககால் நச்சுத்தன்மை மிகுந்தது. இதனுடைய நச்சுத்தன்மை வாயில் வரம்பு மதிப்பு மில்லியனுக்கு 2 பகுதிகள் ஆகும். இது கண்ணீர் புகைகுண்டாகவும் அறியப்படுகிறது .\n\n\n"}
{"id": "248559", "url": "https://ta.wikipedia.org/wiki?curid=248559", "title": "இசிகாரா சோதனை", "text": "இசிகாரா சோதனை\n\nஇசிகாரா நிறச் சோதனை (\"Ishihara Test\") என்பது சிவப்பு-பச்சை நிறமுணர் குறைபாடுகளைக் கண்டறியப் பயன்படும் நோய் ஆய்வுச் சோதனை. இதனை வடிவமைத்த டோக்கியோ பல்கலைக்கழகப் பேராசிரியரும் மருத்துவருமான ஷிநோபு இஷிஹாரா என்பவரின் பெயரிலே இச்சோதனை வழங்கப்படுகிறது. இசிகாரா இச்சோதனைகளை முதலில் 1917-இல் வெளியிட்டார்.\n\nSection::::இசிகாரா தட்டுகள்.\nஇசிகாரா தட்டுகள் என்று குறிக்கப்படும் பல நிறத் தட்டுகளை இச்சோதனை கொண்டிருக்கும். இதன் ஒவ்வோர் தட்டும், சீரற்ற முறையில் பரப்பப்பட்ட பல வண்ணங்கள் அளவுகளிலான வட்டப் புள்ளிகளைக் கொண்டிருக்கும். இது போல் பரப்பப்பட்டுள்ள புள்ளிகளுக்கிடையில் இயல்பான நிறப்பார்வை உடையோருக்கு ஒரு எண்ணோ வடிவமோ தெளிவாகத் தெரியும். சிவப்பு-பச்சை நிறப்பார்வை குறைபாடு உடையோருக்கு அவை அரைகுறயாகவோ முற்றிலுமாகவோ தெரியாமல் போகலாம். இச்சோதனை முழுவதாக 38 தட்டுகளைக் கொண்டது. எனினும் ஒரு சில தட்டுகளைக் கடக்கும்போதே குறைபாடுகளைத் தெளிவாக அடையாளம் காணலாம். 24 தட்டுகள் மட்டுமே கொண்ட சிறிய சோதனைகளும் பயன்பாட்டில் உண்டு.\n\nபலவாறான சோதனைகளுக்காக, இத்தட்டுகள், பின்வருமாறு, வெவ்வேறு விதமாக வடிவமைக்கப்பட்டுள்ளன:\n\n\n"}
{"id": "248560", "url": "https://ta.wikipedia.org/wiki?curid=248560", "title": "மைத்திரி நடவடிக்கை", "text": "மைத்திரி நடவடிக்கை\n\nமைத்திரி நடவடிக்கை (அலுவல்ரீதியான பெயர்: Operation Maitri) என்பது 2015 நேபாள நிலநடுக்கத்தினையடுத்து இந்திய அரசும், இந்திய ராணுவமும் மேற்கொண்ட மீட்பு மற்றும் நிவாரண நடவடிக்கையாகும். நிலநடுக்கம் நிகழ்ந்த 15 நிமிடங்களில் இந்தியா தனது நடவடிக்கைகளை தொடங்கியது.\n\nSection::::மருத்துவ உதவிகள்.\nநேபாளத்தில் முகாமிட்டுள்ள இந்திய மருத்துவக்குழு, 65 அறுவைச் சிகிட்சைகளை செய்துமுடித்துள்ளது. காயமடைந்த 540 பேருக்கு சிகிட்சை அளித்துள்ளது\n\nSection::::காலக்கோடு.\nSection::::25 ஏப்ரல் 2015.\nதேசிய பேரிடர் மீட்புப் படையினைச் சேர்ந்த 10 குழுக்களும், மோப்ப நாய்களும் மதிய வேளையில் நேபாளத்தை அடைந்தன. உணவு, கூடாரங்கள் அடங்கிய 43 டன் நிவராணப் பொருட்களை இந்தியா அனுப்பியது.\n\nSection::::26 ஏப்ரல் 2015.\nமைத்திரி நடவடிக்கை தொடங்கியது. இந்திய விமானப்படை, நேபாளத்தில் வாழும் ஏறத்தாழ 500 இந்தியர்களை சனிக்கிழமை இரவில் தனது விமானங்களின் மூலமாக இந்தியாவுக்கு கொண்டுவந்தது. \n\nமருத்துவர்கள், செவிலியர், பொறியியல் செயற்படையினர், பேரிடர் மீட்புப் படையினர் இவர்களோடு மருத்துவக் கருவிகள், போர்வைகள், கூடாரங்கள் ஆகியன நேபாளம் செல்லும்பொருட்டு 10 விமானங்கள் ஏற்பாடு செய்யப்பட்டன.\n\nநாளின் இறுதிக்குள் 10 டன் போர்வைகள், 50 டன் குடிநீர், 22 டன் உணவுப் பொருட்கள், 2 டன் மருந்துப் பொருட்கள் என நிவாரண உதவிப் பொருட்களை காத்மாண்டு நகருக்கு இந்தியா அளித்தது. ஆயிரத்துக்கும் மேற்பட்ட பேரிடர் மீட்புப் படையினர், இந்தியர்களை சாலை வழியாக வெளியேற்றும் பணியில் ஈடுபடுத்தப்பட்டனர். இதற்காக 35 பேருந்துகள் பயன்படுத்தப்பட்டன. வெளிநாட்டவர்கள் இந்தியா வந்து பின்பு அவர்களின் நாடுகளுக்கு திரும்பும்வகையில் நல்லெண்ண விசாக்களை வழங்கும் பணியினை இந்தியா தொடங்கியது இந்திய இரயில்வே வழங்கிய 1 இலட்சம் குடிநீர் பாட்டில்கள் இந்திய விமானப் படையின் மூலமாக நேபாளத்துக்கு கொண்டு செல்லப்பட்டது.\n\nSection::::27 ஏப்ரல் 2015.\nஇந்த நாளின் காலை வரை, ஏறத்தாழ 1935 இந்தியர்களை 12 விமானங்கள் மூலமாக இந்திய விமானப் படை வெளியேற்றியது இடிபாடுகளை அகற்றவும், சாலைகளை செம்மைப்படுத்தவும் பொறியியல் செயல்வீரர்கள் அடங்கிய 10 குழுக்களை அனுப்புவதென இந்திய இராணுவம் முடிவெடுத்தது. மருத்துவக் குழுக்களுக்கு உதவும்வகையில் ஆக்சிஜன் உருளைகள் கொண்டுசெல்லப்பட்டன. தனது நாட்டினரை நேபாளத்திலிருந்து பத்திரமாக வெளியேற்ற உதவுமாறு ஸ்பெயின் விடுத்த கோரிக்கைக்கு இந்தியப் பிரதமர் உறுதியளித்தார்.\n"}
{"id": "248562", "url": "https://ta.wikipedia.org/wiki?curid=248562", "title": "அலைகற்றைத் திணறடித்தல்", "text": "அலைகற்றைத் திணறடித்தல்\n\nஅலைக்கற்றைத் திணறடித்தல் (\"bandwidth throttling\") என்பது ஓர் இணையச் சேவை வழங்கி வேண்டுமென்றே இணையச் சேவையை மந்தப்படுத்தும் செயலைக் குறிக்கும். தகவல் தொடர்புப் பிணையங்களில் ஏற்படும் போக்குவரத்தை நெறிப்படுத்தும் முயற்சிகளிலும் அலைக்கற்றை நெரிசலைக் குறைக்கும் முயற்சிகளிலும் பயன்படுத்தப்படும் ஓர் எதிர்வினை நடவடிக்கையாகக் கருதப்படுகிறது. இவ்வாறு திணறடிக்கும் செயல் வலைப் பிணையத்தின் பல்வேறு இடங்களில் நேரலாம். ஒரு குறும்பரப்பு வலையமைப்புகளில் வழங்கி முறிவுகளைத் தடுக்கவும், வலைய நெரிசலைக் குறைக்கவும் கணினி நிர்வாகி அலைக்கற்றை திணறடித்தலைப் பயன்படுத்தலாம். சற்றே பரந்த அளவில், ஒரு இணையப் பயனரின் அலைக்கற்றை பயன்பாட்டைக் குறைக்க வேண்டி இணையச் சேவை வழங்கி அலைக்கற்றையைத் திணறடிக்கலாம்.\n"}
{"id": "248563", "url": "https://ta.wikipedia.org/wiki?curid=248563", "title": "இந்தியாவில் இணைய சமத்துவம்", "text": "இந்தியாவில் இணைய சமத்துவம்\n\nஏப்ரல் 2015 வரையில் இந்தியாவில் இணைய சமத்துவத்தை நிர்வகிக்கும் சட்டம் எதுவும் இயற்றப்படவில்லை. இணைய சமத்துவம் என்பது இணையத்தில் பயனர்கள், அவர்கள் நாடும் பொருள், வலைதளம், பயன்படுத்தும் கருவிகள், இயக்கி, வலைபீடம் முதலியவற்றின் அடிப்படையில் வேற்றுமை பாராட்டாமல், வெவ்வேறு விதமான கட்டணங்கள் வசூலிக்காமல் அனைவரையும் சமமாக பாவிக்க வேண்டும் என்ற கொள்கை . ஏற்கனவே இந்திய இணையச் சேவை வழங்கிகளால் இணைய சமத்துவக் கொள்கை மீறல்கள் நிகழ்த்தப்பட்டுள்ளன.\n\"ஓவர் தி டாப் (ஓ.டி.டி) சேவைகளுக்கான ஒழுங்குமுறை கட்டமைப்பு\" தொடர்பான கலந்தாய்வு அறிக்கையை இந்தியத் தொலைத்தொடர்பு ஒழுங்குமுறை ஆணையம் பொதுமக்களின் கருத்துக்காக 2015 மார்ச்சில் வெளியிட்டுள்ளது. இவ்வறிக்கை ஒருதலைப் பட்சமாக விளங்குவதாகவும், குழப்பங்கள் நிரம்பியதாகவும் இருப்பதாகக் கடுமையாக விமரிசிக்கப்பட்டுள்ளது. இந்திய இணைய பயனர்களிடமிருந்தும், பல அரசியல் தலைவர்களிடமிருந்தும் இவ்வறிக்கைக்கு எதிராக கண்டனங்கள் எழுந்துள்ளன.\n"}
{"id": "248572", "url": "https://ta.wikipedia.org/wiki?curid=248572", "title": "தரவு பாகுபாடு", "text": "தரவு பாகுபாடு\n\nதரவு பாகுபாடு என்பது, சேவை வழங்கி, குறிப்பிட்ட தகவல்களை மட்டும் தேர்ந்தெடுத்து வடிகட்டுவதைக் குறிக்கும். இணைய சமத்துவம் குறித்த அண்மைக்கால விவாதங்களில் முக்கிய விவகாரமாக இது கருதப்படுகிறது. இணைய சமத்துவத்தைக் கருத்தில் கொண்டு தரவு பாகுபாட்டை இரு கோணங்களில் அணுக வேண்டும். ஒன்று வாடிக்கையாளர்களை எவ்விதத்திலும் பாதிக்காத வகையில் சிக்கனம் வேண்டி செய்யப்படும் பாகுபாடு; மற்றொன்று நேர்மையற்ற வகையில் வணிக நோக்கத்திற்காக செய்யப்படும் ஒருதலை பட்சமான பாகுபாடு. ஒரு பிரிவு வாடிக்கையாளகளுக்கு ஆதரவாகவும் மற்றொரு பிரிவுக்கு எதிராகவும் தரவுகளைப் பகுப்பதைத் தவிர்ப்பதாக, அனைவருக்கும் ஒன்றுபோல் சேவை வழங்குவதாக, ஒன்றுபோல் அணுகக்கூடியதாக பிணையத்தை அமைப்பதே பாரபட்சமற்ற பாகுபாடு வேண்டுவது.\n\nSection::::இணைய சமத்துவம்.\nபாரபட்சமற்ற சமத்துவமான முறையில் தகவல் போக்குவரத்தை நடத்தும் கொள்கையே \"இணைய சமத்துவம்\" என்று குறிப்பிடப்படுகிறது. இது சட்டங்களிலோ நெறிமுறைகளிலோ வரையறுக்கப்படாத கொள்கை மட்டுமே.\n"}
{"id": "248573", "url": "https://ta.wikipedia.org/wiki?curid=248573", "title": "இணையக் கோடல்", "text": "இணையக் கோடல்\n\nஇணையக் கோடல் என்பது, ஓர் இணையச் சேவை வழங்கி, இணையத்தில் கிடைக்கும் தகவல்களையோ இயக்கிகளையோ வேற்றுமையான தரத்திலும் விலைகளிலும் வழங்க இடம்தரும் இணைய சமத்துவத்தின் எதிர் கொள்கை. பென்ன் ஸ்டேட் பல்கலைக்கழகப் பேராசிரியரான ராப் ஃப்ரீட்மேன் இச்சொல்லாடலை உருவாக்கினார். தரவு பாகுபாடு, பிணைய மேலாண்மை உள்ளிட்டவை இக்கொள்கையோடு தொடர்புடைய பதங்கள்.\n"}
{"id": "248574", "url": "https://ta.wikipedia.org/wiki?curid=248574", "title": "போர் உலா (நாவல்)", "text": "போர் உலா (நாவல்)\n\nபோர் உலா விடுதலைப்புலிகளின் அமைப்பில், பசீலன் பீரங்கிப் படைப்பிரிவில் பணிபுரிந்த கப்டன் மலரவன் (லியோ, காசிலிங்கம் விஜித்தன்) என்ற இளைஞனின் பயணக்குறிப்புகள் அடங்கிய ஒரு நாவல் ஆகும். இந் நாவல் 1990 இல் இடம் பெற்ற மாங்குளம் இராணுமுகாம் மீதான தாக்குதலின் அனுபவத்தையும், அந்த நேரத்தில் நடந்த களச்சூழலையும் அடிப்படையாகக் கொண்டு எழுதப்பட்டது. இதன் ஆங்கில மொழிபெயர்ப்பு பென்குயின் பதிப்பகத்தால் War Journey என்ற பெயரில் வெளியானது. தமிழில் ஐந்து தடவைகள் மீள்பதிப்பு செய்யப்பட்டது. போர் உலா இலங்கை இலக்கியப் பேரவையின் 1993 ஆம் ஆண்டுக்கான இலக்கியத் தேர்வில் சிறந்த நாவலுக்கான பரிசைப் பெற்றது. இலங்கையில் வெளியான சிறந்த நாவல்களுக்குள் ஒன்றாகவும் ஆய்வாளரினால் ஏற்றுக்கொள்ளப்பட்டது.\n\nஇந் நூலில், தமிழீழ விடுதலைப் புலிகளின் தாக்குதல்களுக்கு பின்னால் அவர்களால் மேற்கொள்ளப்பட்ட இரகசிய ஏற்பாடுகள், தாக்குதல் தொடர்பான தெளிவான விபரங்கள், போரில் ஏற்பட்ட தாங்க முடியாத இழப்புக்கள், போரில் சந்தித்த கடினங்கள், தமிழ் மக்களுடன் ஏற்பட்ட சில முரண்பாடுகள், தற்கொலைத் தாக்குதல்கள் போன்ற பல்வேறு விடயங்கள் பதிவு செய்யப்பட்டுள்ளன.\n\n"}
{"id": "248582", "url": "https://ta.wikipedia.org/wiki?curid=248582", "title": "சொக்கநாத மாலை", "text": "சொக்கநாத மாலை\n\nசொக்கநாத மாலை, ஒரு சமய நூல் ஆகும். மாயூரம் முத்துசாமிப்பிள்ளை என்பவரால் 1893 ஆம் ஆண்டு எழுதப்பட்ட பிரபந்த மாலையாகும். திருக்கைலாய பரம்பரைத் தருமபுரவாதீன மடாலயத்தில் உள்ள சொக்கநாதனைப் பாடியவை ஆகும். காப்பைத் தவிர்த்து 100 பாடல்களைக் கொண்டுள்ளது.\n\n"}
{"id": "248583", "url": "https://ta.wikipedia.org/wiki?curid=248583", "title": "அயோடசமிலம்", "text": "அயோடசமிலம்\n\nஅயோடசமிலம் (Iodous acid ) என்பது HIO என்ற மூலக்கூறு வாய்பாடு கொண்ட ஒரு வேதிச் சேர்மம் ஆகும். இதன் உப்புகள் அயோடைட்டுகள் (\"iodites\") எனப்படுகின்றன. இத்தகைய உப்புகள் காண்பதற்கு மிகவும் அரியவையாகும்.\n"}
{"id": "248584", "url": "https://ta.wikipedia.org/wiki?curid=248584", "title": "எப்போதும் வென்றான்", "text": "எப்போதும் வென்றான்\n\nஎப்போதும் வென்றான் (ஆங்கிலம்:EPPODUMVENDRAN) இந்தியாவின் தமிழ்நாடு மாநிலத்தில் அமைந்துள்ள தூத்துக்குடி மாவட்டம், விளாத்திகுளம் வட்டம், ஒட்டப்பிடாரம் ஊராட்சி ஒன்றியத்தில் இருக்கும் ஒரு சிற்றூர். ஒட்டப்பிடாரம் வருவாய் வட்டத்தின் 3 ஆவது எண்கொண்ட வருவாய் கிராமம் (கிராம எண்:3) ஆகும். இந்த ஊரில் எப்போதும் வென்றான் நீர்த்தேக்கம் என்னும் ஓர் சிறிய நீர்த்தேக்கம் அமைந்துள்ளது.\n\nSection::::அமைவிடம்.\nமதுரையிலிருந்து தூத்துக்குடி செல்லும் நான்கு வழிச்சாலையில் எட்டையபுரத்திலிருந்து சுமார் 10 கி.மீ.தூரத்திலும், தூத்துக்குடியிலில் இருந்து சுமார் 27 கி.மீ.தூரத்திலும் அமைந்து உள்ளது. கடல் மட்டத்திலிருந்து 225 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பம்மனேந்தல் கிராமத்தில் 828 பேர் வசிக்கின்றார்கள்.இதில் ஆண்கள் 403,பெண்கள்425 பாலின விகிதம் 960. எழுத்தறிவு பெற்றவர்கள் 372 பேர். இதில் 271 பேர் ஆண்கள்; 101 பேர் பெண்கள். எழுத்தறிவு பெற்றுள்ளோர் சதவீதம் 53.22. ஆறு வயதுக்குட்பட்டோர் மொத்தம் 129 ஆண் குழந்தைகள் 66,பெண் குழந்தைகள் 63 ஆவர்.\n\n\n"}
{"id": "248586", "url": "https://ta.wikipedia.org/wiki?curid=248586", "title": "தேடல் நடுநிலைத்தன்மை", "text": "தேடல் நடுநிலைத்தன்மை\n\nதேடல் நடுநிலைத்தன்மை என்பது தேடல் பொறிகள் தேடல் முடிவுகளை வழங்க வகுக்கும் திருத்தக் கொள்கைகளில், முடிவுகளின் விரிவு, நடுநிலை, பொருத்தம் போன்றவைத் தவிர்த்த வேறு காரணங்களைக் கருதக் கூடாது எனும் கொள்கையாகும். அதாவது ஒரு பயனர் தேடுபொறியிடம் ஏதேனும் வினவினால், அதன் வரம்பில் உள்ள மிகப் பொருத்தமான முடிவுகளை எவ்வித வளைவு நெளிவுக்கும் உட்படுத்தாமல், தொடர்பான முடிவுகளை ஒதுக்காமலும், தொடர்பற்ற முடிவுகளைத் திணிக்காமலும் வழங்க வேண்டும்.\n"}
{"id": "248590", "url": "https://ta.wikipedia.org/wiki?curid=248590", "title": "அயோடின் முப்புளோரைடு", "text": "அயோடின் முப்புளோரைடு\n\nஅயோடின் முப்புளோரைடு (\"Iodine trifluoride\") என்பது IF என்ற மூலக்கூறு வாய்பாடு கொண்ட ஆலசனிடைச் சேர்மம் ஆகும். மஞ்சள்நிற திண்மமாக காணப்படும் இவ்வேதிப்பொருள் -28 பாகை செல்சியசு வெப்பநிலையில் சிதைவடைகிறது. தனிமங்களில் இருந்து தொகுப்பு வினையின் வழியாக இதைப் பெறமுடியும் ஆனால் மிகுந்த கவனத்துடன் செயல்படாவிட்டால் வினையின் இறுதியில் IF உருவாகிவிடும் என்பதைக் கவனத்திற் கொள்ளவேண்டும்.\n\nSection::::வினைகள்.\nF – 45 பாகை செல்சியசு வெப்பநிலையில் CClF முன்னிலையில் அயோடினுடன் வினைபுரிந்து அயோடின் முப்புளோரைடைக் கொடுக்கிறது. குறைவான வெப்பநிலையில் புளோரினேற்ற வினையை மாற்று முறையாக கையாள முடியும். I + 3XeF → 2IF + 3Xe. நிலைப்புத்தன்மை குறைவான சேர்மமாக இருப்பதால் அயோடின் முப்புளோரைடு தொடர்பான கூடுதல் விவரங்கள் அறியப்படவில்லை. \n\nSection::::வேதிப்பண்புகள்.\nஅயோடின் முப்புளோரைடு ஐந்து இலத்திரன் இணைகளைக் கொண்டுள்ளது. குளோரின் முப்புளோரைடு போலவே T-வடிவத்தில் காணப்படுகிறது என்று வலுவளவு ஓட்டு இலத்திரன் சோடிகளின் தள்ளுகைக் கொள்கை கணித்துள்ளது..\n"}
{"id": "248591", "url": "https://ta.wikipedia.org/wiki?curid=248591", "title": "அயோடின் முக்குளோரைடு", "text": "அயோடின் முக்குளோரைடு\n\nஅயோடின் முக்குளோரைடு (Iodine trichloride ) என்பது ICl என்ற மூலக்கூறு வாய்பாடு கொண்ட அயோடின் மற்றும் குளோரின் கலந்துள்ள ஆலசனிடை அல்லது இடை உப்பீனிச் சேர்மம் ஆகும். அடர்மஞ்சள்நிற திண்மமாக காணப்படும் இச்சேர்மம் ICl, ClI(μ-Cl)ICl, என்று பாலமிடும் இரண்டு குளோரின் அணுக்களைப் பெற்று இருபடிச் சேர்மமாக காணப்படுகிறது\n\nஅயோடினுடன் – 70 பாகை செல்சியசு வெப்பநிலையில் திரவநிலையில் உள்ள குளோரினை அதிகளவில் செலுத்துவதன் மூலமாக அயோடின் முக்குளோரைடைத் தயாரிக்க முடியும். உருகலில் இது கடத்தும் பண்புடன் இருப்பதால் வினையில் பிரிகைக்கான அடையாளம் தெரிகிறது\n\nதிரவநிலையில் உள்ள அயோடினுடன் குளோரின் வாயுவை 105 பாகை செல்சியசு வெப்பநிலையில் சேர்த்து சூடுபடுத்தியும் அயோடின் முக்குளோரைடைத் தயாரிக்க முடியும்.\n\nஅயோடின் முக்குளோரைடு ஓர் ஆக்சிசனேற்ற முகவராகச் செயல்படுகிறது. கரிமச் சேர்மங்களுடன் இணைய நேர்ந்தால் தீயை உருவாக்க வல்லதாக உள்ளது.\n"}
{"id": "248592", "url": "https://ta.wikipedia.org/wiki?curid=248592", "title": "நிக்கோல்-ரெயின் லெப்பாட்", "text": "நிக்கோல்-ரெயின் லெப்பாட்\n\nநிக்கோல்-ரெயின் லெப்பாட் (\"Nicole-Reine Lepaute\", 5 சனவரி 1723 – 6 டிசம்பர் 1788) என்பவர் பிரான்சு வானியலாளரும், கணிதவியலாளரும் ஆவார். இவர் பாரிசு வான்காணகத்தில் 1732 முதல் 1788 வரை பணியில் இருந்தார். ஹேலியின் வால்வெள்ளி 1759 ஏப்ரல் 13 இல் திரும்பத் தோன்றிய போது வியாழன் கோளும் காரிக் கோளும் புவியீர்ப்பால் அதை எவ்வளவு தொலைவு இழுக்கின்றன என்ற ஆய்வில் ஏ. சி. கிளாரட்டுக்குத் துணை புரிய லெப்பாட் அங்கு சேர்ந்தார். 1764 இல் நிகழ்ந்த சூரிய ஒளிமறைப்பை இவர் ஐரோப்பா முழுமைக்கும் பதிவு செய்தார். இப்பதிவுப்படம் பிரெஞ்சு அரசால் வெளியிடப்பட்டது.\n\nபிரெஞ்சு அறிவியல் புலங்களுக்கான கல்விக்கழகம் வெளியிட்ட’வானோடிகளுக்கும் கடலோடிகளுக்கும் பயன்படும் வான்குறிப்பு அட்டவணையை உருவாக்க 1759முதல்1774வரை இலாலண்டேவுடன் இணைந்து பணிபுரிந்தார். இவர் 1774முதல் 1783வரை ‘வான்பொருள் இருப்பு அட்டவணை’யின் (Astronomical Ephemeris) ஏழாம், எட்டாம் தொகுதிகளில் விண்மீன்களுடன் சூரியன், நிலா, கோள்களின் இருப்புகளையும் காட்டும் நுட்பத்தை உருவாக்கி 1784முதல்1792 வரையுள்ள பத்தாண்டுக் கால கட்டத்துக்கு அவற்றையும் அதில் இணைத்து வெளியிட்டார். இவரது நினைவாக சிறுகோள் ஒன்றுக்கு \"7720 லெப்பாட்\" எனவும், நிலவுக் குழி ஒன்றுக்கு \"லெப்பாட்\" எனவும் பெயரிடப்பட்டுள்ளது.\n"}
{"id": "248599", "url": "https://ta.wikipedia.org/wiki?curid=248599", "title": "எமதூதர்கள்", "text": "எமதூதர்கள்\n\nஎமதூதர்கள் (Yamaduta) இந்து தொன்மவியிலின்படி, எமதர்மராசாவின் தூதுவர்கள். எமனின் கட்டளைப்படி வாழுங்காலம் முடிந்த உயிர்களைக் கவர்ந்து, எமனின் முன் நிறுத்தி, பின் அவ்வுயிர்கள் செய்த பாவ-புண்ணியத்திற்கு ஏற்ப சொர்க்கம் அல்லது நரகத்திற்கோ அழைத்துச் செல்பவர்கள். இவர்களை எமகிங்கரர்கள் என்றும் அழைப்பர்.\n"}
{"id": "248603", "url": "https://ta.wikipedia.org/wiki?curid=248603", "title": "யமுனோத்திரி", "text": "யமுனோத்திரி\n\nயமுனோத்திரி (Yamunotri) () யமுனை ஆற்றின் பிறப்பிடமாகும். இது இந்தியாவின், இமயமலை கார்வால் மலைத்தொடரில் உத்தரகாண்ட் மாநிலத்தில் அமைந்துள்ள இந்துக்களின் புனித தலங்களில் ஒன்று. இங்கு அன்னை யமுனோத்திரி கோயில் உள்ளது. யமுனோத்திரி கடல் மட்டத்திலிருந்து 3293 மீட்டர் உயரத்தில், உத்தரகாசி மாவட்டத்தின் தலைமையிடமான உத்தரகாசி நகரத்திலிருந்து 30 கி. மீ., தொலைவில் உள்ளது. \n\nயமுனோத்திரி கோயில் அருகே வெந்நீர் ஊற்றுகள் உண்டு. \n\nSection::::புவியியல்.\nஉலக வரைபடத்தில் யமுனோத்திரியின் அமைவிடம் . உயரத்தில் அமைந்துள்ளது.\n\n"}
{"id": "248619", "url": "https://ta.wikipedia.org/wiki?curid=248619", "title": "அயோடேட்டு", "text": "அயோடேட்டு\n\nஅயோடேட்டு (\"Iodate\") என்பது அயோடிக் அமிலத்தினுடைய இணைப்புக் காரமாகும். அயோடேட்டு எதிர்மின் அயனியில் அயோடின் மூன்று ஆக்சிசன் அணுக்களுடன் பிணைக்கப்பட்டுள்ளது. இதனுடைய மூலக்கூறு வாய்பாடு IO ஆகும். அயோடேட்டு அயனியின் மூலக்கூறானது முக்கோண பட்டைக்கூம்பு வடிவமைப்பு கொண்டுள்ளது.\nபெரயோடேட்டை தையோயீத்தருடன் சேர்த்து ஒடுக்க வினைக்கு உட்படுத்தி அயோடேட்டைத் தயாரிக்க முடியும். இவ்வினையில் சல்பாக்சைடு உடன்விளை பொருளாக கிடைக்கிறது.\nஅயோடேட்டு குழுவைக் கொண்ட வேதிச் சேர்மங்கள் ஒரே வகையான பண்புகளுடன் உள்ளன. எடுத்துக்காட்டாக, சோடியம் அயோடேட்டு, (NaIO), வெள்ளி அயோடேட்டு (AgIO) மற்றும் கால்சியம் அயோடேட்டு (Ca(IO)) ஆகியனவற்றைக் கூறலாம். இவ்வகை அயோடேட்டுகள் பொதுவாக குளோரேட்டுகளை ஒத்திருக்கின்றன. அயோடினுக்குப் பதிலாக குளோரின் என்பது மட்டுமே வேறுபாடாக இருக்கின்றது.\nஅமிலச்சூழலில் அயோடிக்கமிலம் உருவாகிறது. பொட்டாசியம் ஐதரசன் அயோடேட்டு (KH(IO)) என்பது பொட்டாசியம் அயோடேட்டு மற்றும் அயோடிக் அமிலத்தினுடைய ஒர் இரட்டை உப்பு ஆகும். அதேவேளையில் இது ஒரு அமிலமாகவும் இருக்கிறது. அயோடின் மணிப்பொறி வினையில் அயோடேட்டுகள் பயன்படுத்தப்படுகின்றன. பொட்டாசியம் அயோடைடு போலவே பொட்டாசியம் அயோடேட்டும், கதிரியக்க அயோடின் ஈர்ப்பை எதிர்க்கும் முற்காப்பு நடவடிக்கையில் பயன்படுகிறது.\n\nSection::::ஆக்சி எதிர்மின்னயனிகள்.\nஅயோடினால் −1, +1, +3, +5, அல்லது +7 என்ற ஆக்சிசனேற்ற நிலைகளை ஏற்க முடியும். மின்சுமை ஏதுமற்ற பலஅயோடின் ஆக்சைடுகள் அறியப்பட்டுள்ளன.\n"}
{"id": "248620", "url": "https://ta.wikipedia.org/wiki?curid=248620", "title": "ஜோனதன் ஸ்விப்ட்", "text": "ஜோனதன் ஸ்விப்ட்\n\nஜோனத்தன் ஸ்விப்ட் (\"Jonathan Swift\", 30 நவம்பர், 1667 – 19 அக்டோபர், 1745) ஓர் ஆங்கில அயர்லாந்து எழுத்தாளரும், கவிஞரும், விகடகவியும், கட்டுரையாளரும், அரசியல்வாதியுமாவார். சிறிது காலம் டப்லினில் செயிண்ட் பாட்ரிக் தேவாலயத்தின் பாதிரியாராகப் பணியாற்றி பின் அதன் அதிகாரியுமானார். இவர் \"கலிவரின் பயணங்கள்\" என்ற உலகப் புகழ்பெற்ற புனைகதை மூலம் அறியப்படுகிறவர் ஆவார். \"புத்தகங்களின் யுத்தம்\", \"டிராப்பியரின் கடிதங்கள்\" போன்றவை இவரது புகழ்பெற்ற பிற படைப்புகள் ஆகும்.\n\nSection::::இளமை.\nஜோனதன் ஸ்விப்ட் அயர்லாந்தில் உள்ள டப்லின் நகரத்தில் 1667- ஆம் ஆண்டில் பிறந்தார். இவரது தந்தை பெயரும் ஜோனதன் ஸ்விப்ட் ஆகும். இரண்டாவது குழந்தையாக இவர் பிறந்த ஏழு மாதங்களில் அதே வருடத்தில் தந்தை இறந்தார். இவரது தாய் ஹெரிக் ஆவார். 1688 ஆம் ஆண்டில் இரண்டாம் ஜேம்ஸ் பதவி துறந்ததைத் தொடர்ந்து கத்தோலிக்கக் கலகம் ஆங்கிலக் குடியுரிமைப் போர் வெடித்தது. நிலச்சுவான்தாரராக இருந்த தந்தையின் சொத்துகளை அரசு பறித்துக் கொண்டது. எனவே ஸ்விப்ட் அவரது தாயாருடன் அகதியாக இங்கிலாந்துக்குச் சென்றார். அங்கு சர் வில்லியம் டெம்பிள் பிரபுவின் நம்பிக்கைக்குரியவரும் தனது உறவினருமான குட்வின் என்பவரது பாதுகாப்பில் வளர்ந்து பின்னர் வில்லியம் டெம்பிள் பிரபுவின் செயலாளராகவும் ஆனார்.\n\n"}
{"id": "248621", "url": "https://ta.wikipedia.org/wiki?curid=248621", "title": "மண்வாசனை (அறிவியல்)", "text": "மண்வாசனை (அறிவியல்)\n\nமண்வாசனை ( Petrichor) என்பது மழை நீர் உலர்ந்த மண் மீது விழும்போது ஏற்படும் வாசனையாகும். பல மனிதர்களுக்கு இந்த வாசனை பிடிக்கும். காய்ந்த மண் மீது மழைத்துளி படும்போது ஏற்படும் வேதிவினையால் இந்த வாசனை ஏற்படுகிறது.\n\nமண்ணில் வாழும் இழைபாக்டீரியாக்கள் என்கிற நுண்ணுயிர்கள் வெளியிடும் சியோச்மின் என்னும் சேர்மத்தால் இந்த வாசனை ஏற்படுகிறது. தங்கள் இனத்தைப் பெருக்கும் நோக்குடன் காய்ந்த மண்ணில் இவை தங்கள் வித்துக்களை வெளியிடுகின்றன. மழை பெய்யும்போது மண்ணில் வேகமாக விழும் நீர்த்துளிகளால் இவ்வித்துகள் மண்ணில் இருந்து சிதறி இனவிருத்திக்காகக் காற்றில் பயணிக்கின்றன. அவற்றுள் சில நம் மூக்கை வந்தடைகின்றன. இது அல்லாது மழை பெய்வதற்கு முன் ஒரு வாசனை வரும். அது ஓசோனின் வாசனையாகும்.\n\nமண்வாசனை, மரபணுக்கள் வழியாகக் கடத்தப்பட்டு மனிதர்களுக்குப் பிடித்தமான வாசனையாக உள்ளது.\n"}
{"id": "248631", "url": "https://ta.wikipedia.org/wiki?curid=248631", "title": "இணைய சமத்துவச் சட்டம்", "text": "இணைய சமத்துவச் சட்டம்\n\nஇணைய சமத்துவச் சட்டம் என்பது இணைய சமத்துவக் கொள்கையை வலியுறுத்தும் சட்டங்களையும், ஒழுங்கு முறைகளையும் குறிப்பதாகும்.\n\nஅகண்டலைவரிசை சேவை வழங்கிகள் எந்தவொரு இணையப் பொருளடக்கங்களைத் தடுக்கவோ, பிணையத்தின் செயல்திறனைக் குறைக்கவோ எண்ணம் கொள்ளாத போது, இணைய சமத்துவத்தை வலிந்து செயல்படுத்தும் ஒழுங்குமுறைகள் தேவையற்றது என்று இணைய சமத்துவ வலியுறுத்தலுக்கு எதிரானோர் கூறுகின்றனர் அகண்டலைவரிசை வழங்கிகளின் வேற்றுமை பாராட்டலைத் தவிர்க்கும் தீர்வாக, தற்போது பல தரப்புகளிலும் அவர்களிடையே குறுகியிருக்கும் போட்டியை அதிகப் படுத்துவதே சிறந்தது என்று மேலும் அவர்கள் வாதிடுகின்றனர்..\n"}
{"id": "248632", "url": "https://ta.wikipedia.org/wiki?curid=248632", "title": "தரவு பொட்டல ஆழ் சோதனை", "text": "தரவு பொட்டல ஆழ் சோதனை\n\nதரவு பொட்டல ஆழ் சோதனை (ஆங்கிலத்தில் \"Deep packet inspection\"; டி.பி.ஐ, தரவு பொட்டல முழு சோதனை மற்றும் தகவல் பிரிப்பு என்றும் வழங்கப்படும்) என்பது, கணினி பிணையங்களில் சோதனை முனைகளைக் கடக்கும் பொட்டலங்களின் தரவு பகுதிகளை (இயன்றபோது தலைப்பகுதியையும்) ஆய்ந்து, நெறிமுறை விலகிய பொட்டலங்கள், நச்சுநிரல்கள், எரித மின்னஞ்சல்கள், ஊடுருவல்கள் முதலியவற்றைத் தேடியோ, எவ்வகை பொட்டலங்கள் சோதனை முனையைக் கடக்கலாம் என்று வகுக்கப்பட்ட விதியின் அடிப்படையிலோ, வேறு இலக்கிற்கு பொட்டலத்தை திசைவிக்க வேண்டியோ, அல்லது புள்ளிவிவரங்களைச் சேகரிக்கவோ, அவற்றை வடிகட்டும் முறைகளுள் ஒன்று. ஐ.பி. பொட்டலங்கள் பல தலைப்பகுதிகளைக் கொண்டிருக்கும். பிணையக் கருவிகள் இயல்பான வெயல்பாட்டிற்கு இ.நெ.ப.4 தலைப்பகுதிகளின் முதல் தலைப்பகுதியை மட்டும் பயன்படுத்துவதே போதுமானது. அதன் இரண்டாம் தலைப்பகுதியைப் பயன்படுத்துவது மேலோட்டமான பொட்டல சோதனையாகக் கருதப்படுகிறது..\n"}
{"id": "248640", "url": "https://ta.wikipedia.org/wiki?curid=248640", "title": "மனித உரிமைகள் நாள்", "text": "மனித உரிமைகள் நாள்\n\nஐக்கிய நாடுகள் அவை 1948 ஆம் ஆண்டு டிசம்பர் 10 ஆம் நாள் உலக மனித உரிமைப் பேரறிக்கை என உலக மக்கள் அனைவருக்குமான வாழ்வுரிமைகளை பிரகடனப்படுத்தியது. அந்த நாளைக் குறிக்கும் வகையில் ஆண்டுதோறும் டிசம்பர் 10 ஆம் தேதி உலக நாடுகள் அனைத்தாலும் ”மனித உரிமை நாள்” கொண்டாடப்படுகிறது.\n\n1948 டிசம்பர் 10ஆம் நாள் ஒன்றுக்கூடிய ஐக்கிய நாடுகளின் பொது அவையால் அனைத்துலக மனித உரிமைகள் சட்டம் ஏற்றுக் கொள்ளப்பட்டதை பெருமைப்படுத்தும் பொருட்டு இந்நாள் கடைப்பிடிக்கப்படுகிறது. ஐ.நா.வின் பொது அவை நாடுகளுக்கும் தன்னார்வ நிறுவனங்களுக்கும் விடுக்கப்பட்ட வேண்டுகோளுக்கிணங்க 1950 முதல், டிசம்பர் 10 ஆம் நாள் மனித உரிமைகள் நாளாக கடைப்பிடிக்கப்படுகிறது.\n\nஐக்கிய நாடுகள் அவையின் நிகழ்வுகளில் முதன்மையான இந்நாளில், நியூயார்கில் அமைந்துள்ள அதன் தலைமைப்பீடத்தில் முக்கிய நிகழ்வுகள் இடம்பெறுவது வழக்கமாகும். இந்நாளில் ஐந்தாண்டுக்கு ஒரு முறை வழங்கப்படும் மனித உரிமைகளுக்கான ஐக்கிய நாடுகளின் பரிசு வழங்கப்படும். மேலும் பல அரச மற்றும் அரச சார்பற்ற நிறுவனங்களும் இந்நாளில் பல முக்கிய நிகழ்வுகளை நடத்துவது வழக்கமாகும்.\n\nSection::::நோக்கம்.\nஒவ்வொரு தனி மனிதனும் தான் வாழ்வதற்கான உரிமையை பெறுவதும், மற்ற மனிதரையும் வாழ விடும் நெறிமுறையை உணர்த்துவதே இப்பிரகடனத்தின் முக்கியக் கருத்தாகும். எல்லா மனிதர்களும் சுதந்திரமானவர்களாகவும், உரிமையிலும், கண்ணியத்திலும் ஒருவருக்கொருவர் சமமானவர்கள் என்பதை இப்பிரகடனம் வலியுறுத்துகிறது. இனம், நிறம், பாலினம், மொழி, மதம், அரசியல், நாடு, சமுதாய தோன்றல், சொத்து, பிறப்பு அல்லது சமூக உயர்வு போன்ற எந்த வித வேறுபாடுகளும் இன்றி ஒவ்வொரு மனிதனும் வாழ்வதன் அவசியத்தையும் உணர்த்தவே இந்நாள் கொண்டாடப்படுகிறது.\n\n"}
{"id": "248644", "url": "https://ta.wikipedia.org/wiki?curid=248644", "title": "முடிவுடன்-முடிவிணை நெறிமுறை", "text": "முடிவுடன்-முடிவிணை நெறிமுறை\n\nமுடிவுடன்-முடிவிணை நெறிமுறை (ஆங்கிலத்தில் \"end-to-end principle\") என்பது மரபார்ந்த கணினி பிணைய வடிவமைப்பு நெறிமுறையாகும் . இக்கொள்கை ஒரு 1981 மாநாட்டு அறிக்கையில் ஜெரோம் ஹெச். சால்ஜர், டேவிட் பி. ரீட் மற்றும் டேவிட் டி. கிளார்க் ஆகியோரால் முதன்முதலில் வடித்து வழங்கப்பட்டது.. \nமுடிவுடன்-முடிவிணை நெறிமுறை கூறுவதாவது, ஒரு பொது வலையமைப்பில், இயக்கிசார் செயல்கூறுகளை, வலையத்தின் இடைப்பட்ட முனைகளில் அல்லாமல் வலையத்தின் முடிமுனை உரைவிடங்களிலேயே, அவை அங்கிருந்தே முழுமையாகவும் சரியாகவும் செயல்படமுடியும் என்கிற நோக்கத்தில், உரைத்திருக்க வேண்டும்.\n"}
{"id": "248645", "url": "https://ta.wikipedia.org/wiki?curid=248645", "title": "அடுக்கு இணையம்", "text": "அடுக்கு இணையம்\n\nஅடுக்கு இணையம் அல்லது அடுக்கிவைத்த இணையம் (ஆங்கிலத்தில் \"Tiered Internet\") என்பது தொலைத்தொடர்பு வழங்கிகள் இணையப் போக்குவரத்தை பல அடுக்குகளில் பிரித்து நடத்த வழிவகை செய்ய உத்தேசிக்கப்பட்டுள்ள இணையக் கட்டமைப்பாகும். அதிவேக அடுக்குகள், ஒலி, ஒளிகளைப் பிரவகிக்கும் பெரு அகண்ட-அலைவரிசை இயக்கிகளைக் கொண்ட இணையதளங்களுக்கு என்று ஒதுக்கி தரப்படலாம்.\n\n"}
{"id": "248646", "url": "https://ta.wikipedia.org/wiki?curid=248646", "title": "உலக சிரிப்பு நாள்", "text": "உலக சிரிப்பு நாள்\n\nஉலக சிரிப்பு நாள் (\"World Laughter Day\") மே மாதத்தின் முதலாவது ஞாயிற்றுக்கிழமை அன்று கொண்டாடப்படும் ஒரு சிறப்பு நாள் ஆகும்.. இத்தினம் முதல் முதலாக சனவரி 10 1988 இல் கொண்டாடப் பட்டது. இதை இந்தியாவின் மும்பையைச் சேர்ந்த டாக்டர் மதன் கதரியா ஆரம்பித்து வைத்தார். இவர் மும்பையைத் தலைமை இடமாகக் கொண்டு சர்வதேச நாடுகள் முழுக்க இயங்கி வரும் ‘லாப்டர் யோகா இயக்கத்தைத் (Laughter Yoga Moveement) தொடங்கியவர்.\n\n"}
{"id": "248652", "url": "https://ta.wikipedia.org/wiki?curid=248652", "title": "ஆஸ்கர் ஷிண்ட்லர்", "text": "ஆஸ்கர் ஷிண்ட்லர்\n\nஆஸ்கர் ஷிண்ட்லர் (Oskar Schindler 28 ஏப்ரல் 1908 - 9 அக்டோபர் 1974) என்பவர் ஒரு ஜெர்மனியர். இவர் தொழிலதிபர், உளவாளி, நாசிக்கட்சி உறுப்பினர் என அறியப்படுகிறார். இவர் இனப்படுகொலையில் இருந்து 1200 யூதர்களை காப்பாற்றியதற்காக நினைவுக் கூறப்படுகிறார்.\n\nஜெர்மனியில் இட்லரின் நாசிக் கட்சி ஆட்சிக்கு வந்ததும், இவர் தன் வணிக ஆதாய நோக்கத்துக்காக அக்கட்சியில் சேர்ந்தார். போலந்து மீது இட்லர் 1939-ல் படையெடுத்து அதைக் கைப்பற்றினார். பிறகு ஷிண்ட்லரும் அங்கு போய் ஒரு சமையல் பாத்திரத் தொழிற்சாலையை விலைக்கு வாங்கி இராணுவத்துக்கு சமையல் பாத்திரம் தயாரிக்கும் ஒப்பந்தத்தைப் பெற்றார். அந்தத் தொழிற்சாலையில் குறைந்த சம்பளத்தில் யூதர்களை வேலைக்கு அமர்த்திக்கொண்டார். அங்கு நாஜிக்கலால் யூதர்கள் இனப்படுகொலை கொலை செய்யப்படுவதையும் கண்டு மனம் வருந்தி தன்னிடம் வேலை செய்யும் யூதர்களையாவது காப்பாற்ற வேண்டும் என முடிவெடுத்தார்.\n\nதனது பாத்திரத் தொழிற்சாலையை இராணுவத் தளவாட தொழிற்சாலையாக மாற்றிவிட்டதாக பொய்யாக அதிகாரிகளிடம் கூறி தன் தொழிற்சாலையை செக்கோஸ்லேவியாவுக்கு மாற்றவும் தனக்குத் தேவையான தொழிலாளிகளைத் தெரிவுசெய்து அழைத்துச் செல்லவும் இலஞ்சம் தந்து அனுமதி பெற்றார். பின் யூதத் தொழிலாளர்கள் அடங்கிய பட்டியல் ஒன்றைத் தயாரித்தார். 'ஷிண்ட்லர்ஸ் லிஸ்ட்' என வரலாற்றில் இடம்பெற்றுள்ள அந்த பட்டியலில் சுமார் 1,200 பேர் இருந்தனர். உயிரைப் பணயம் வைத்து அவர்களை செக்கோஸ்லேவியாவுக்கு அழைத்துச் சென்று அவர்கள் அனைவர் உயிரையும் காப்பாற்றினார்.\n\nஇவர் செய்த உதவியை மறக்காமல் இவருக்கு யூதர்கள் இறுதி வரை நன்றியுடன் இருந்து உதவினர். 1968இல் இவருக்கு இஸ்ரேலில் சிவப்புக் கம்பள வரவேற்பு அளிக்கப்பட்டது. ஆஸ்கர் ஷிண்ட்லர் மறைந்தபின் அவரது விருப்பப்படி அவரது உடல் இஸ்ரேலில் உடல் அடக்கம் செய்யப்பட்டது.\n\nஇவரது வாழ்க்கை நிகழ்வுகளைத் தழுவி ஸ்டீவன் ஸ்பீல்பர்க் இயக்கிய 'ஷிண்ட்லர்ஸ் லிஸ்ட்' என்ற திரைப்படத்தை எடுத்தார். இத்திரைப்படம் இத்திரைப்படம் 7 ஆஸ்கர் விருதுகளை வென்று புகழ்பெற்றது.\n"}
{"id": "248654", "url": "https://ta.wikipedia.org/wiki?curid=248654", "title": "ஓ. தணிகாசலம் செட்டியார்", "text": "ஓ. தணிகாசலம் செட்டியார்\n\nஓ. தணிகாசலம் செட்டியார் என்பவர் நீதிக்கட்சியின் முன்னோடித் தலைவர்களில் ஒருவர். வழக்குரைஞராக இருந்தார். பேச்சாற்றலும் வாதத் திறமையும் கொண்டவர். நீதிக்கட்சி சார்பில் சட்ட மன்ற மேலவையில் இரண்டு முறை உறுப்பினராக இருந்தார்.\n\n1919 இல் சென்னை மாநகராட்சிக் குழுவின் உறுப்பினராகத் தேர்ந்தெடுக்கப் பட்டார். 1925 இல் சென்னை மாநகராட்சி தலைவராகவும் தேர்ந்தெடுக்கப் பட்டார். அக்காலத்தில் நடந்த பிராமணரால்லாத மாநாடுகள் பலவற்றில் கலந்து கொண்டும் தலைமையேற்றும் செயல்பட்டார். நீதிக்கட்சித் தலைவர் சர் பிட்டி தியாகராயரோடு இணைந்து பணியாற்றினார்.\n\nஅரசுப் பணியிடங்களைச் சமூக விகிதாச்சாரப்படி நிரப்பிப் பகிர்ந்தளிக்க வேண்டும் என்று 1921 ஆம் ஆண்டில் ஓ. தணிகாசலம் சென்னை சட்ட மன்ற மேலவையில் தீர்மானங்கள் கொண்டுவந்தார். அவை பிற்காலத்தில் 1928 ஆம் ஆண்டில் எஸ் முத்தையா முதலியார் கொண்டு வந்த வகுப்பு வாரி ஒதுக்கீட்டுக்கு அடிப்படையாக அமைந்தன.\n\nநீதித் துறையில் முனிசீப் நியமன அதிகாரத்தை அரசே ஏற்று செயல்படுத்தவேண்டும் என்று 1921 ஆம் ஆண்டில் தீர்மானம் கொண்டு வந்தார்.\nசென்னையில் தியாகராயர் நகர் பகுதியில் ஒரு தெருவுக்கு இவருடைய பெயர் சூட்டப்பட்டுள்ளது என்பது குறிப்பிடத்தக்கது.\n\nSection::::இணைப்புரை.\nhttp://www.viduthalai.in/home/viduthalai/history-/39098-thirumagan-os-justice-party-tanikacalam-chettiar.html\n\nhttp://www.viduthalai.in/e-paper/39208.html\n"}
{"id": "248655", "url": "https://ta.wikipedia.org/wiki?curid=248655", "title": "இன்னர்வீல் சங்கம்", "text": "இன்னர்வீல் சங்கம்\n\nஇன்னர்வீல் சங்கம் (Inner Wheel Club) என்பது ஒரு பன்னாட்டு அளவில் இயங்கிவரும் பெண்கள் சங்கம் ஆகும். இச்சங்கம் பன்னாட்டு ரோட்டரி சங்கத்துடன் நெருங்கிய தொடர்புடைய அமைப்பாகும் இவ்வமைப்பு ரோட்டரியன்களின் மனைவிமார்களைக் கொண்டது. இதன் நோக்கம் நட்பும், சேவையும் ஆகும்.\n\n"}
{"id": "248657", "url": "https://ta.wikipedia.org/wiki?curid=248657", "title": "டப்ஸ்மாஷ்", "text": "டப்ஸ்மாஷ்\n\nடப்ஸ்மேஷ் என்பது திறன்பேசிகளில் இயங்கக்கூடிய பயன்பாடாகும். இது காணொளிகளை உருவாக்கி பகிர அனுமதிக்கிறது. பரவலாகா அறியப்பட்ட ஒலிப்பதிவுகளை பதிவிறக்கி, அதற்கேற்ப நுகப்பாவைகளை செய்து, அதை தாம் பேசுவதைப்போல காட்ட முடியும். எடுத்துக்காட்டாக, திரைப்பட வசனத்தை பின்னணியில் ஓடவிட்டு, திரையில் நம் முகத்தை காட்டி நாமே பேசியதைப் போல காட்ட முடியும். தமிழ் உள்ளிட்ட பல மொழிகளிரல், பிரபலமான ஒலிப்பதிவுகள் உள்ளன. பயனர்கள் தங்களுக்கு தெரிந்த ஒலிப்பதிவுகளையும் பதிவேற்றலாம்.\n\nஇது 2014, நவம்பர் 19ஆம் நாளில் வெளியானது. \n\n"}
{"id": "248658", "url": "https://ta.wikipedia.org/wiki?curid=248658", "title": "சோடியம் அயோடேட்டு", "text": "சோடியம் அயோடேட்டு\n\nசோடியம் அயோடேட்டு \"(Sodium iodate )\" என்பது NaIO என்ற மூலக்கூறு வாய்பாடுடன் கூடிய அயோடிக் அமிலத்தின் சோடியம் உப்பு ஆகும். இது ஒரு ஆக்சிசனேற்றியாகவும் ஆக்சிசன் ஒடுக்கிகளுடன் அல்லது எரியும் பொருட்களுடன் தொடர்பு கொள்ள நேரிடும்போது தீப்பிடித்து எரியக்கூடியதாகவும் உள்ளது.\n\nSection::::தயாரிப்பு.\nசோடியம் ஐதராக்சைடு போன்ற சோடியத்தைப் பகுதிப்பொருளாகக் கொண்டுள்ள காரங்கள் அயோடிக் அமிலத்துடன் வினைபுரிவதால் சோடியம் அயோடேட்டு கிடைக்கிறது.\n\nசூடாகவுள்ள அடர் சோடியம் ஐதராக்சைடு கரைசலுடன் அல்லது அதனுடைய கார்பனேட்டுடன் அயோடின் சேர்ப்பதன் மூலமாகவும் இதைத் தயாரிக்க முடியும்.\n\n\nSection::::வினைகள்.\nஐப்போ குளோரைட்டுகள் அல்லது வேறு வலுவான ஆக்சிசனேற்றிகளால் நீர் கரைசலிலுள்ள சோடியம் அயோடேட்டை பர்ரயோடேட்டுகளாக ஆக்சிசனேற்றம் செய்ய முடியும்.\n\n\nSection::::பாதுகாப்பு.\nவெப்பம் (இயற்பியல், அதிர்வு, உராய்வு, எளிதில் எரியும் பொருட்கள், ஆக்சிசன் ஒடுக்கிகள், அலுமினியம், கரிமச் சேர்மங்கள், கார்பன், ஐதரசன் பெராக்சைடு, சல்பைடுகள் போன்றவை சோடியம் அயோடேட்டுடன் தொடர்பு கொள்வதை தவிர்க்க வேண்டியது முக்கியமான பாதுகாப்பு நடவடிக்கையாகும்.\n"}
{"id": "248665", "url": "https://ta.wikipedia.org/wiki?curid=248665", "title": "தேசிய அறிவியல் நாள் (இந்தியா)", "text": "தேசிய அறிவியல் நாள் (இந்தியா)\n\nதேசிய அறிவியல் நாள் இந்தியாவில் பெப்ரவரி 28 ஆம் நாளில் ஆண்டு தோறும் கொண்டாடப்பட்டு வருகிறது.\n\nதேசத்தலைவர்கள் மற்றும் தியாகிகளைக் கொண்டாடுவது போல அறிவியல் மேதைகளும் போற்றப்பட வேண்டும் என்ற கருத்தின் அடிப்படையில் 1987 - ஆம் ஆண்டு இந்தத் தேசிய அறிவியல் நாள் இந்திய அரசால் அறிமுகப்படுத்தப்பட்டது. \n\nஒவ்வொரு ஆண்டும் ஒரு குறிக்கோளை அடிப்படையாக கொண்டு இந்நாள் கொண்டாடப்படுகிறது. 2013-ம் ஆண்டிற்காக, \"மரபணு மாற்றப்பட்ட பயிர்களும் உணவு பாதுகாப்பும்\" (Genetically Modified Crops and Food Security) குறித்த கொள்கையை வலியுறுத்தப்படுகிறது.\n\nSection::::வரலாறு.\nஇந்த தினம் கொண்டாடப்படும் வரலாறு மற்றைய தினங்களைப் போல அல்லாமல் வழக்கத்துக்கு மாறானது ஆகும். பொதுவாக தேசத்தலைவர்களின் பிறந்த மற்றும் நினைவு நாட்களே சிறப்பு நாட்களாக அறிவிக்கப்படும். இந்த இரண்டு வகையிலும் அல்லாமல் இந்திய மண்ணில் பிறந்து உலகம் போற்றும் வகையில் பல அரிய கண்டுபிடிப்புகளை ஆராய்ந்து வெளியிட்டவரும் சிறந்த இயற்பியல் மேதையுமான சர். சி. வி ராமன் தன்னுடைய நோபல் பரிசு பெற்ற ஆராய்ச்சி முடிவை வெளியிட்ட பிப்ரவரி 28 ம் தேதி தேசிய அறிவியல் தினம் என அறிவிக்கப்பட்டது.\n\nசர். சி. வி. இராமன் தனது புகழ்பெற்ற ராமன் விளைவை (\"Raman Effect\") இந்நாளிலேயே கண்டுபிடித்தார். இந்தக் கண்டுபிடிப்பு உலகளாவிய பெருமையை இந்தியாவிற்குப் பெற்றுத் தந்ததுடன் உயரிய விருதான நோபல் பரிசும் (1930) இவருக்கு கிடைத்தது. அந்நிகழ்வின் நினைவாகவும் அறிவியல் என்பது அடித்தட்டு மக்களையும் சென்றடைய வேண்டும் என்ற நோக்கோடும் இந்திய அரசு இந்நாளைத் தேசிய அறிவியல் நாளாகப் பிரகடனப்படுத்தியது.\n\nSection::::நோக்கம்.\nஎந்த ஒரு நாகரீகத்திற்கும் அடிப்படையான அறிவியலின் சிறப்பை இளம் தலைமுறை மாணவர்களுக்கு கூறும் வகையிலும், நாட்டின் அனைத்து பகுதிகளிலும்\nபல புதிய அறிவியல் சிந்தனைகளைக் கண்டறிவதும். அதனை தகுந்த முறையில் பயன்பாட்டிற்கு கொண்டுவரவும், புதிய கண்டுபிடிப்புகளை வரவேற்பதுமே அறிவியல் அறிஞர்களுக்கு நாம் செலுத்தும் உண்மையான நன்றிக்கடன் என்பதை உணரச் செய்வதே இந்நாளின் நோக்கமாகும். \n"}
{"id": "248668", "url": "https://ta.wikipedia.org/wiki?curid=248668", "title": "அலுமினியம் ஒற்றைபுளோரைடு", "text": "அலுமினியம் ஒற்றைபுளோரைடு\n\nஅலுமினியம் ஒற்றைபுளோரைடு \"( Aluminium monofluoride) )\" என்பது AlF என்ற மூலக்கூறு வாய்பாடுடன் கூடிய வேதிச் சேர்மம் ஆகும். உயர்ந்த வெப்பநிலையில் அலுமினியம் முப்புளோரைடை உலோக அலுமினியத்துடன் வினைப்படுத்துவதன் மூலமாக குறிப்பிட்ட இனவரையரைக்குள் அகப்படாத இச்சேர்மத்தைத் தயாரிக்க முடியும். ஆனால் வெப்பநிலை குறைந்தவுடன் இச்சேர்மம் வினைபடு பொருட்கள் நிலைக்கு திரும்பிவிடுகிறது. சிறப்பு அணுக்கூறுகளைப் பயன்படுத்தி அலுமினியம் (I) ஆலைடுகளில் இருந்து தருவிக்கப்படும் வழிப்பொருள் வகைகளில் நிலைப்புத் தன்மையை உண்டாக்க இயலும்.\n\nஇந்தச் சேர்மத்தின் மூலக்கூறுகள் விண்மீனிடை ஊடகத்தில் கண்டறியப்பட்டுள்ளன. அங்கு இவை பரந்த இடைவெளிகளில் காணப்படுவதால் மூலக்கூறிடை மோதல்கள் முக்கியத்துவம் பெறவில்லை.\n"}
{"id": "248671", "url": "https://ta.wikipedia.org/wiki?curid=248671", "title": "அலுமினியம்(II) ஆக்சைடு", "text": "அலுமினியம்(II) ஆக்சைடு\n\nஅலுமினியம்(II) ஆக்சைடு (\"aluminium(II) oxide\") அல்லது அலுமினியம் ஒற்றையாக்சைடு அல்லது அலுமினியம் மோனாக்சைடு (\"aluminium monoxide\") என்பது அலுமினியம் மற்றும் ஆக்சிசன் இணைந்து உருவாகும் AlO என்ற மூலக்கூறு வாய்பாடுடன் கூடிய வேதிச் சேர்மம் ஆகும். இது மேல் வளிமண்டலத்தின் அலுமினிய குண்டு வெடிப்புக்கு பின்னரான வாயு நிலையிலும் விண்மீன் உட்கவர் அலைமாலையிலும் கண்டறியப்பட்டுள்ளது. \n\n"}
{"id": "248672", "url": "https://ta.wikipedia.org/wiki?curid=248672", "title": "உலூத்விக் சுத்ரூவ", "text": "உலூத்விக் சுத்ரூவ\n\nகுசுத்தாவ் வில்கெல்ம் லூத்விக் ஸ்த்ரூவ (Gustav Wilhelm Ludwig Struve\", நவம்பர் 1, 1858 – நவம்பர் 4, 1920) என்பவர் உருசிய வானியலாளர் ஆவார். உருசிய மொழியில் இவர் லியூத்விக் ஒத்தோவிச் ஸ்த்ரூவ (\"Людвиг Оттович Струве\") அல்லது லியூத்விக் ஒத்தனோவிச் ஸ்த்ரூவ\"' (\"Людвиг Оттонович Струве\") என்றும் அழைக்கப்படுகிறார்.\n\nSection::::இளமைக்காலமும் கல்வியும்.\nலூத்விக் ஸ்த்ரூவ புனித பீட்டர்சுபர்க் நகரின் அருகேயுள்ள த்சார் கிராமத்தில் ஓட்டோ வொன் ஸ்ட்ரூவ், எமிலி திர்சன் ஆகியோருக்கு 1858 ஆம் ஆண்டில் பிறந்தார். இவர் தனது குடும்பப் பாரம்பரியத்தின் படி 1876 முதல் 1880 வரை தார்த்து பல்கலைக்கழகத்தில் (இன்றைய எசுத்தோனியாவில்) வானியல் கல்வி பயின்றார். பட்டப்படிப்புக்குப் பின்னர் தனது தந்தையாரின் கீழ் இயங்கி வந்த பூல்க்கோவா வான்காணகத்தில் பட்டப்பின் படிப்பைத் தொடர்ந்தார். 1883 இல் முனைவர் (PhD) பட்டம் பெற்றார். 1983 முதல் 1986 வரை பான், மிலன், பாரிஸ், லைப்சிக் ஆகிய இடங்களிலுள்ள வான்காணகங்களுக்கு சென்று ஆய்வுகளைத் தொடர்ந்தார். 1886 முதல் 1894 வரை தார்த்து வான்காணகத்தில் வானியலாளராகப் பணியாற்றினார். தனது ஐரோப்பியப் பயணங்களின் போது அவதானிக்கப்பட்ட தனது முடிவுகளைக் கொண்டு 1887 இல் habilitation (அறிவியலில் டாக்டர்) பட்டம் பெற்றார்.\n\nSection::::ஆய்வு.\nதந்தையின் இளைப்பாறலுக்கு சிறிது காலத்தின் பின்னர், 1894 இல் குஸ்தாவ் கார்கீவ் பல்கலைக்கழகத்தில் பணியாற்றச் சென்றார். அங்கு 1897 இல் வானியலிலும், புவியுருவவியலிலும் பேராசிரியராகவும், அங்குள்ள வான்கானகத்தின் இயக்குனராகவும் பதவியேற்றார். 1912 இல் கார்கீவ் பல்கலைக்கழகத்தில் இயற்பியல், மற்றும் கணித்த் துறையின் தலைவராக நியமிக்கப்பட்டார். 1919இல் சிம்பெரோபோலில் பேராசிரியரானார். அங்கு அவர் தாரிசு பல்கைக்கழகப் பேராசிரியரானார். 1920 இல் காலமானார்.\n\nSection::::வானியல் தகைமை.\nஇவரது தந்தையார் தலையாட்ட மாறிலி குறித்து ஆய்வுசெய்ய, சூரியக் குடும்பப் பரிப்புகள் அனைத்திலும் இவர் ஆய்வு மேற்கொண்டார்.இவர் விண்மீன்களின் பரிப்பாய்விலும் இருப்புகளாய்விலும் ஈடுபட்டு நம் பால்வழியின் சுழல்வீதத்தை/சுழல்வேகத்தை மதிப்பீடு செய்தார். மேலும் இவர் முழு நிலா ஒளிமறைப்பின்போது நிகழும் விண்மீன் மறைப்பில் சிறப்புப் பயிற்சி உடையவர்.இவர் வான்புள்ளியியலிலும் சூரியப் பரிப்பிலும் (இயக்கத்திலும்) புலமைச் சான்றவர்.\n"}
{"id": "248673", "url": "https://ta.wikipedia.org/wiki?curid=248673", "title": "எளிய குலம்", "text": "எளிய குலம்\n\nகணிதத்தில் எளிய குலம் (\"trivial group\") என்பது ஒரேயொரு உறுப்பைக்கொண்ட குலமாகும். எளிய குலங்கள் அனைத்தும் சம அமைவியமானவை. எளிய குலத்திலுள்ள அந்த ஒரு உறுப்பு அக்குலத்தின் முற்றொருமை உறுப்பாகும். இந்த முற்றொருமை உறுப்பின் குறியீடுகள்: 0, 1, \"e\" . இக்குலத்தின் செயலி ∗ எனில் .\n\nஎளிய குலமும் வெற்றுக் கணமும் ஒன்றல்ல; இரண்டும் வெவ்வேறானவை. வெற்றுக் கணத்தில் உறுப்புகளே கிடையாது, அதாவது அதில் முற்றொருமை உறுப்பு இல்லை; எனவே அது வெற்றுக்கணம் ஒரு குலமாகாது.\n\nஒரு குலம் \"G\" இன் முற்றொருமை உறுப்பு மட்டும் கொண்ட குலம் \"G\" இன் உட்குலமாக இருக்கும் என்பதால், எளிய குலமானது \"G\" இன் ”எளிய உட்குலம்” என அழைக்கப்படுகிறது.\n\nஒரு குலத்திற்கு ”எளிதற்ற தகு உட்குலங்களே இல்லை”யெனக் கூறப்பட்டால், எளியகுலம் மற்றும் அதேகுலம் \"G\" மட்டுமே அக்குலத்தின் உட்குலங்கள் எனப் பொருளாகும்.\n\nSection::::பண்புகள்.\nஎளிய குலம் முதலாம் வரிசை சுழற்குலமாகும். இதனால் எளிய குலத்தினை Z அல்லது C என்றும் குறிக்கலாம். எளிய குலத்தின் செயலி ”கூட்டல்” எனில் அது ”0” எனக் குறிக்கப்படும். எளிய குலத்தின் செயலி ”பெருக்கல்” எனில் அது ”1” எனவும் குறிக்கப்படும்.\n"}
{"id": "248674", "url": "https://ta.wikipedia.org/wiki?curid=248674", "title": "ஜி. டி. கார் அருங்காட்சியகம்", "text": "ஜி. டி. கார் அருங்காட்சியகம்\n\nஜி. டி. கார் அருங்காட்சியகம் (துவக்கம் 27 ஏப்ரல் 2015) என்பது தமிழ்நாட்டின் கோயமுத்தூர் நகரில் அவினாசி சாலையில் ஜி.டி. நாயுடு அறக் கட்டளையால் துவக்கி நடத்தப்பட்டுவரும் விலை மதிப்புள்ள பழம்பெரும் கார்களுக்கான அருங்காட்சியகம் ஆகும். இங்கு சுமார் 60 பழங்காலக் கார்கள் காட்சிப்படுத்தப்பட்டுள்ளன. மேலும் இங்கு பெரியார் ஈ.வெ.ரா. தனது சுற்றுப் பயணத்துக்கு பயன்படுத்திய வாகனம் மற்றும் ஜி.டி. நாயுடுவின் யுனைடெட் மோட்டார் சர்வீஸ் நிறுவனம் சார்பில் கோவையில் இருந்து பழனிக்கு இயக்கி வந்த ஒரு பேருந்தும் இடம் பெற்றுள்ளது சிறப்பு.\n\nஇவ்வருங்காட்சியகத்தில் அமெரிக்கா, ஜெர்மனி, இங்கிலாந்து, ஜப்பான், ஸ்பெயின் போன்ற பல்வேறு நாடுகளில் 1886-ம் ஆண்டு வடிவமைக்கப்பட்ட பென்ஸ் மோட்டார் வேகான் கார் முதல் நவீன கால பந்தயக் கார் என மிகப்பெரிய மோட்டார் வாகனத் தயாரிப்பு நிறுவனங்களால் தயாரிக்கப்பட்ட கார்கள் உள்ளன.\n\nஇங்குள்ள சுமார் நூறு ஆண்டுகள் பழமை வாய்ந்த கார்கள் ஜி.டி.நாயுடு மற்றும் அவரது குடும்பத்தினரால் வாங்கிச் சேகரிக்கப்பட்டவை. சுமார் 8 பழமையான கார்கள் மட்டும் வேறுநபர்களிடம் இருந்து அருங்காட்சியகத்துக்காக பெறப்பட்டுள்ளன.\n\n"}
{"id": "248677", "url": "https://ta.wikipedia.org/wiki?curid=248677", "title": "பன்னாட்டு ஜூனியர் சேம்பர்", "text": "பன்னாட்டு ஜூனியர் சேம்பர்\n\nபன்னாட்டு ஜூனியர் சேம்பர் (Junior Chamber International) சுருக்கமாக ஜே.சி.ஐ. என அழைக்கப்படும் அமைப்பு இலாப நோக்கற்ற பன்னாட்டு தன்னார்வ தொண்டு அமைப்பாகும். .இதில் 18 வயது முதல் 40 வயதுவரையிலான இளைஞர்கள் மட்டும் உறுப்பனராக இருக்கலாம்..இவவமைப்பில் 80 நாடுகளைச் சேர்ந்தவர்கள் உறுப்பினராக உள்ளனர். இதை ஒருங்கிணைக்க பன்னாட்டலவிலும்,தேசிய அளவிலும் அமைப்புகள் உள்ளன. இது 1944இல் மெக்சிகோவில் துவக்கப்பட்டது. இவ்வமைப்பு இளைஞர்களை பொதுச்சேவையில் ஈடுபடுவதையும், அவர்கள் நல்ல குடிமக்களாக இருப்பதையும் ஊக்குவிக்கம்விதமாக செயல்படுகிறது.\nஇது ஜே.சி.ஐ. ஓர்ல்டு என்ற பெயரில் ஆறு மொழிகளில் அரையாண்டு இதழை வெளியிடுகிறது. இவவமைப்பின் பன்னாட்டு ஆண்டுக்கூட்டமும், வட்டார ஆண்டுக்கூட்டமும், ஒவ்வோராண்டும் நவம்பர் மாதத்தில் நடக்கிறது.\nSection::::இந்தியவில்.\nஇவ்வமைப்பு இந்தியாவில் 1949ஆம் ஆண்டு கல்கத்தாவில் துவக்கப்பட்டது. பின்னர் நாட்டின் பல இடங்களில் துவக்கப்பட்டு சுமார் ஆயிரத்துக்கு மேற்பட்ட கிளைகளுடன் 23 மண்டலங்களாக பிரிக்கப்பட்டு செயல்பட்டு வருகிறது.\n"}
{"id": "248680", "url": "https://ta.wikipedia.org/wiki?curid=248680", "title": "யோகா தில்லைநாதன்", "text": "யோகா தில்லைநாதன்\n\nயோகா தில்லைநாதன் ஒரு வானொலிக் கலைஞர். சிறந்த நாடகக் கலைஞர். ஒரு கலைக்குடும்பத்தின் ஊடாக இளம் வயதிலேயே கலைத்துறைக்கு வந்தவர். குழந்தைக் கலைஞராக தனது ஐந்தாவது வயதிலேயே இலங்கை வானொலியில் இணைந்து கொண்டவர். 1966 இல் பகுதிநேர அறிவிப்பாளராக தமிழ் வர்த்தக சேவையில் இணைந்து படிப்படியாக உயர்ந்து இறுதியில் கட்டுப்பாட்டாளராகப் பணியாற்றியவர். இலங்கை வானொலியில் பூவும் பொட்டும், மணி மலர், இசையும் கதையும், போன்ற பல நிகழ்ச்சிகளின் தயாரிப்பாளராக இருந்தவர். 35 ஆண்டுகள் ஒலிபரப்புத் துறையில் அதனையே தனது முழுநேரத் தொழிலாக ஏற்றுப் பணியாற்றியவர். இவர் 1985 இல் இங்கிலாந்துக்குப் புலம் பெயர்ந்து 1988 இல் ஸ்பெக்கரம் அனைத்துலக வானொலியிலும், 1989 இல் சன்றைஸ் வானொலியிலும் தனது தனித்துவமான தமிழ்சேவையை ஆரம்பித்தவர். இவரது கானக்குயில் நிகழ்ச்சி சர்வதேசப் புகழ் பெற்றது.\n\n\n"}
{"id": "248685", "url": "https://ta.wikipedia.org/wiki?curid=248685", "title": "எம். எஸ். இராஜேஸ்வரி", "text": "எம். எஸ். இராஜேஸ்வரி\n\nஎம். எஸ். இராஜேஸ்வரி (பெப்ரவரி 24, 1932 - ஏப்ரல் 25, 2018) தமிழ்த் திரைப்பட பின்னணிப் பாடகி ஆவார். \"சுண்டலிக்கும் சுண்டலிக்கும் கல்யாணமாம்\" (கைதி கண்ணாயிரம்), \"சிட்டுக் குருவி சிட்டுக்குருவி சேதி தெரியுமா\" (டவுன் பஸ்) போன்ற குழந்தைத்தனமான பாடல்களால் பரவலாக அறியப்படுகிறார். நடிகர் கமலஹாசன் தமது திரைப்பட வாழ்வைத் தொடங்கிய களத்தூர் கண்ணம்மா திரைப்படத்தில் \"அம்மாவும் நீயே அப்பாவும் நீயே\" என்ற குழந்தைப்பாடல் இன்றும் நினைவு கூரப்படுகிறது. 500 பாடல்களுக்கும் மேலாகப் பாடியுள்ள இராசேச்வரி 1947இல் தமது திரையுலக வாழ்வை ஏவிஎம் நிறுவனத்தின் நாம் இருவர் திரைப்படத்தில் துவங்கினார். முதன்மை திரை பின்னணிப் பாடகர்களான டி.எம்.சௌந்தரராஜன், சீர்காழி கோவிந்தராஜன், ஏஎம் இராஜா, கே.ஜே.யேசுதாஸ், எஸ். பி. பாலசுப்பிரமணியன் ஆகியோருடன் தமிழ், தெலுங்கு, மலையாளம் மற்றும் கன்னட மொழிகளில் பாடியுள்ளார்.\n\nSection::::வாழ்க்கைக் குறிப்பு.\nராஜேஸ்வரி 1932 பெப்ரவரி 24 ஆம் நாள் மதுரை சடகோபன், டி. வி. ராஜசுந்தரி ஆகியோருக்கு மயிலாப்பூரில் பிறந்தார். தாயார் ராஜசுந்தரி பாடகியும், நாடக நடிகையும் ஆவார். சிறுவயதில் இருந்தே பாடுவதில் ஆர்வமாயிருந்த ராஜேசுவரியை இவர்களது குடும்ப நண்பர் பி. ஆர். பந்துலு திரைப்படங்களுக்கு அறிமுகப்படுத்தி வைத்தார். இவரது முதல் பாடல் \"மையல் மிகவும் மீறுதே..\" 1946 இல் வெளிவந்த விஜயலட்சுமி திரைப்படத்தில் இடம்பெற்றது.\n\nகாரைக்குடியில் அப்போது இருந்த ஏவிஎம் கலையகத்தில் ஆர். சுதர்சனம் ராஜேஸ்வரியை மெய்யப்பச் செட்டியாரிடம் அறிமுகம் செய்து வைத்தார். செட்டியார் அவரை மாதச் சம்பளத்தில் தமது கலையகத்தில் சேர்த்துக் கொண்டார். இந்தியில் வெற்றிகரமாக ஓடிய ராமராஜ்யா திரைப்படத்தை தமிழில் மொழிமாற்றம் செய்து வெளியிட்டார். அதில் ராஜேஸ்வரி நான்கு பாடல்களைப் பாடினார்.\n\nஏவிஎம் கலையகம் காரைக்குடியில் இருந்து சென்னைக்கு இடம் மாறிய போது ராஜேசுவரியும் சென்னை வந்தார். நாம் இருவர் திரைப்படத்தில் \"கருணாமூர்த்தி காந்தி மகாத்மா\", \"மகான் காந்தி மகான்\" ஆகிய இரு பாடல்களை ராஜேசுவரி பாடினார். பாடல்களுக்காகவே இத்திரைப்படம் வெற்றிகரமாக ஓடியது. அடுத்து வேதாள உலகம் திரைப்படத்தில் எஸ். வி. வெங்கட்ராமன் இசையில் \"ஆகா ஆனந்தமானேன்\" என்ற பாடலைப் பாடினார். வாழ்க்கை படத்தில் \"உன் கண் உன்னை ஏமாற்றினால்\" என்ற பாடலை டி. ஆர். ராமச்சந்திரனுடன் இணைந்து பாடினார்.\n\n\nSection::::பெற்ற சிறப்புகள்.\n2013 ஆம் ஆண்டில் நடந்த தமிழ்த் திரைப்படத் துறை நூற்றாண்டு விழாவில் இவர் பெருமைப்படுத்தப்பட்டார்.\n\nSection::::மறைவு.\nஎம். எஸ். ராஜேஸ்வரி 2018 ஏப்ரல் 25 புதன்கிழமை சென்னையில் கல்லீரல் தொடர்பான உடல்நலக் குறைவால் காலமானார். இவருக்கு ஒரு மகனும், மகளும் உள்ளனர்.\n\n"}
{"id": "248686", "url": "https://ta.wikipedia.org/wiki?curid=248686", "title": "இந்திரன் பழி தீர்த்த படலம்", "text": "இந்திரன் பழி தீர்த்த படலம்\n\nஇந்திரன் பழி தீர்த்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் முதல் படலமாகும். \n\nSection::::சுருக்கம்.\nஇப்படலத்தில் தேவலோகத்தின் அரசனான இந்திரனை காணவந்த தேவ குருவான பிரகஸ்பதி, இந்திரன் தேவமகளீர்களுடன் இருப்பதைக் கண்டு சினம்கொண்டு சென்றுவிடுகிறார். அதன் பின் தேவர்கள் மூலம் குரு வந்ததை அறிந்த இந்திரன் அவரைக் காண ஐராவதமாகிய தனது வாகனத்தில் செல்கிறான். குருவைக் காண இயலாத இந்திரன், பிரம்மாவின் ஆலோசனைப்படி அரக்கன் துவஷ்டா என்பவரின் மகனான விஸ்வரூபன் என்பவரை தேவர்களின் குருவாக ஆக்கினார். \n\nகோபம் கொண்டு சென்றுவி்ட்ட பழைய குருவான பிரகஸ்பதியை சமாதனம் செய்ய இந்திரன் யாகம் செய்ய தீர்மானத்தார். ஆனால் அரக்கர் குலத்தினை சார்ந்தவர் என்பதால் விஸ்வரூபன் அரக்கர்கள் வாழ்வதற்கு ஏற்றவாறு மந்திரத்தினை மாற்றி யாகம் செய்தார். இதனை அறிந்த இந்திரன் விஸ்வரூபனை வஜ்ராயுதத்தினால் தாக்கி அழித்தார். ஆனால் துவஷ்டா யாகமொன்றினை செய்து இந்திரை அழிக்க ஒரு அரக்கனை உருவாக்கினார். அவனுக்கு விஸ்வரூபன் என தன் மகன் பெயரையே இட்டார். விஸ்வரூபன் இந்திரனை தாக்கும் பொழுது இந்திரன் மயங்கிவிழுந்தார். \n\nஇந்திரன் இறந்துவிட்டதாக எண்ணிய விஸ்வரூபன் அவ்விடம் விட்டு சென்றார். பின் மயக்கத்திலிருந்து எழுந்த இந்திரன், திருமால் கூறியவாறு ததிசி முனிவருடைய எலும்பினை வஜ்ஜிராயுதமாக பெற்றுக்கொண்டார். அதனைக் கொண்டு விஸ்வரூபனை அழித்தார். அதன் காரணமாக பிரம்மஹத்தி தோசம் எனும் கொலைப் பாவம் இந்திரனை பற்றிக் கொண்டது. அதனை தீர்க்க பூமிக்கு வந்தார்.\n\nகடம்ப வனத்தில் ஒரு லிங்கத்தினையும், குளத்தினையும் கண்டார். அந்த குளம் தாமரைகள் நிறைந்ததாக இருந்தது. அந்தக் குளத்தில் குளித்து, லிங்கத்திற்கு பூசை செய்து தன்னுடைய பிரம்மஹத்தி தோசத்தினை போக்கிக் கொண்டார். உடன் வந்த தேவக்களில் சிற்பியான விஸ்வகர்மாவை அவ்விடத்தில் உள்ள இறைவனுக்காக கோயில் அமைக்க கூறினார். விஸ்வகர்மா லிங்கத்திற்கு எட்டு யானைகள் தாங்கும் விமானத்தினை உருவாக்கினார். இந்திரனும், இந்திரானியும், தேவர்களும் இறைவனை வழிபட்டனர்.\n\nஅத்தலத்தில் இருந்த இறைவன் சொக்கநாதன் எனவும், சோமசுந்ததர் என்றும் அழைக்கப்பட்டார். \n\n"}
{"id": "248688", "url": "https://ta.wikipedia.org/wiki?curid=248688", "title": "விண்வெளியில் விலங்குகள்", "text": "விண்வெளியில் விலங்குகள்\n\nவிண்வெளியில் விலங்குகள் \"(Animals in space )\" மனிதர்கள் விண்வெளியில் காலடி வைப்பதற்கு முற்பட்ட காலத்தில் விண்வெளிப் பறப்பின் போது விலங்குகள் உயிருடன் தப்பிப் பிழைக்கின்றனவா என்பதை சோதித்து அறியவே பயன்படுத்தப்பட்டன. பின்னர் அவை பல்வேறு வகையான உயிரியல் செயல்முறைகள் ஆய்வுகளுக்காகவும் விண்ணில் பறந்தன. அவற்றின் உடலில் விண்வெளிப் பறப்பின் விளைவுகள் மற்றும் எடையிழப்பு ஆகிய விண்வெளி மாற்றங்கள் ஆய்வு செய்யப்பட்டன. சோவியத் ஒன்றியம், அமெரிக்கா,பிரான்சு , அர்கெந்தீனா , சீனா, சப்பான் மற்றும் ஈரான் போன்ற ஏழு நாடுகளின் தேசிய விண்வெளி திட்டங்கள் மூலம் விண்வெளிக்கு விலங்குகள் அனுப்பப்பட்டன.\nSection::::வரலாற்றுப் பின்னணி.\nவிலங்குகள் 1783 ஆம் ஆண்டு முதல் விண்ணாய்வில் பயன்படுத்தப்படுகின்றன. அப்பொழுது மொன்ட்கோல்ஃபியர் சகோதரர்கள் ஒரு வெப்பக் காற்று ஊதுபையினுள் ஒரு ஆடு, ஒரு வாத்து மற்றும் ஒரு சேவல் ஆகிய விலங்குகளை வைத்து விண்வெளிக்கு அனுப்பினர். இச்சோதனைக் கட்டுப்பாட்டில் வாத்து மையப்படுத்தப்பட்டது, கைப்பற்றப்பட்ட செருமனியின் வி-2 ஏவூர்திகளை மட்டுப்படுத்திய அமெரிக்கா இவற்றின் மூலம் பலூன்களை மிகவுயரத்திற்கு செலுத்தியது. இப்பலூன்களில் ஒருவகையான பழ ஈக்கள், எலிகள், வெள்ளெலிகள், கினி பன்றிகள், பூனைகள், நாய்கள், தவளைகள், தங்கமீன் மற்றும் குரங்குகள் ஆகிய உயிரினங்கள் 44000 மீட்டர் அல்லது 1,44,000 அடி உயரத்திற்குப் பயணம் செய்தன. 1947 ஆம் ஆண்டிலிருந்து 1960 ஆம் ஆண்டு வரையிலான காலகட்டத்தில் இந்த அதிக உயர பலூன் விமானங்கள் கதிர்வீச்சு வெளிப்பாடு, உடலியல் பாதிப்புகள், உயிர்காக்கும் மற்றும் மீட்பு அமைப்புகள் முதலியன சோதனை செய்யப்பட்டன. இதே காலகட்டத்தில் அமெரிக்கா அதிக உயரத்திற்கு ஆள்தாங்கி பலூன் விமானங்களில் பழ ஈக்கள் அனுப்பி நடத்தப்பட்ட திட்டமும் ஏற்பட்டிருந்தது.\n\nSection::::1940கள்.\nவெள்ளை மணல் ஏவுகணைகள் வீசுகளம், நியூ மெக்சிகோ பகுதியில் இருந்து அமெரிக்கா 1947 ஆம் ஆண்டு பிப்ரவரி 20 அன்று வி – 2 ஏவுகணை மூலம் பழ ஈக்களை விண்வெளிக்கு அனுப்பும் திட்டத்தை தொடங்கியது. அதிக உயரத்தில் கதிரியக்க வெளிப்பாட்டின் விளைவுகளை ஆய்வு செய்வதே இத்திட்டத்தின் முதன்மையான நோக்கமாக இருந்தது. 3 நிமிடம் 10 வினாடிகளில் ராக்கெட் 68 மைல்கள் உயரத்தை அடைந்தது. இப்பயணத் தொலைவு அமெரிக்க இராணுவ விமானப்படை மையத்தில் இருந்து 50 மைல்கள், சர்வதேச விண்வெளி எல்லையென வரையறுக்கப்பட்ட கார்மன் கோடு 100 கிலோ மீட்டர்களை அடைந்தது.ராக்கெட்டிலிருந்து பிளாசம் உறை வெற்றிகரமாக உமிழப்பட்டு வான்குடையில் பழ ஈக்கள் உயிருடன் மீட்கப்பட்டன. மற்ற வி – 2 திட்டங்களில் பாசிகள் போன்ற உயிரின மாதிரிகள் விண்வெளிக்கு அனுப்பப்பட்டன.\n\n1949 ஆம் ஆண்டில் அமெரிக்காவின் வி – 2 ராக்கெட்டில் பயணம் செய்த இரண்டாம் ஆல்பர்ட்டு என்ற சிறு செம்முகக் குரங்கு விண்வெளிக்குச் சென்ற முதல் குரங்கு என்ற பெருமையைப் பெற்றது. இதற்கு முன்னர் முதலாம் ஆல்பர்ட்டு என்ற குரங்கு 30 முதல் 39 மைல் உயரம் வரைமட்டுமே பயணம் செய்தது என்பது குறிப்பிடத்தக்கது. இரண்டாம் ஆல்பர்ட்டு 83 மைல் உயரத்திற்கு பயணம் மேற்கொண்டு வான்குடை பழுதின் காரணமாக மீள்வதற்குள் இறந்தது. பின்னர் 1950 , 1960 களில் அமெரிக்கா பலவகையான குரங்கு வகைகளை விண்ணுக்கு அனுப்பி பலவிதமான பரிசோதனைகள் மேற்கொண்டது. குரங்குகளின் உடலில் தோன்றும் மாற்றங்களை அளவிட அவற்றின் உடலில் உணரிகள் பொருத்தப்பட்டும் சில குரங்குகளுக்கு மயக்க மருந்து கொடுக்கப்பட்டும் விண்வெளிக்கு அனுப்பப்பட்டன. இந்நிலையில் குரங்குகளின் இறப்பு வீதம் மிகஅதிகமாகக் காணப்பட்டது. 1940 மற்றும் 1950 களில் சோதனைக்காக விண்வெளிக்கு அனுப்பப்பட்ட குரங்குகளில் கிட்டத்தட்ட மூன்றில் இரண்டு பாகம் குரங்குகள் திட்டத்தின் போது அல்லது தரைக்கு வந்து சேர்ந்தவுடன் இறந்துவிட்டன.\n\nSection::::1950கள்.\nஆகத்து 31 1950 ஆம் ஆண்டில் விண்வெளிக்கு எலிகளை அனுப்பும் திட்டத்தை அமெரிக்கா தொடங்கியது. ஒன்று முதல் நான்கு வரையிலான ஆல்பர்ட்டு ராக்கெட்டுகள் குரங்குகளைச் சுமந்து சென்றது போலில்லாமல் ஐந்தாம் ஆல்பர்ட்டு எலியைச் சுமந்து சென்றது. விண்வெளியில் 137 கிலோ மீட்டர் தொலைவு வரை எலியைச் சுமந்து சென்ற ராக்கெட் வான்குடை செயற்பாட்டின் பழுது காரணமாக சிதைவடைந்து தோல்வியில் முடிந்தது. இதைத் தொடர்ந்து 1950 களில் மேலும் பல எலிகளை அமெரிக்கா விண்ணுக்கு அனுப்பியது.\n\nசூலை 22, 1951 இல், சோவியத் யூனியன் ஆர் – 1 III ஏ- 1 என்ற வானூர்தியில் திசைகன் மற்றும் டெசிக் நாய்களை சுற்றுப்பாதை அல்லாத விண்வெளிக்கு அனுப்பியது . இந்த இரண்டு நாய்கள்தான் விண்வெளிக்கு சென்று வெற்றிகரமாக திரும்பிவந்து வாழும் மேம்பட்ட வகை உயிரினங்களாகத் திகழ்ந்தன. விண்வெளியில் பறந்த போது இரண்டு நாய்களும் பிழைத்து இருந்தன என்றாலும் அடுத்த பறத்தலின் போது ஒரு நாய் இறந்தது. இதே ஆண்டின் இறுதியில் அமெரிக்காவும் வானூர்திகளில் எலிகள் அனுப்பும் திட்டத்தைத் தொடங்கியது. இருந்தபோதிலும் வானூர்தியின் உண்மையான உச்சவுயரத்தை அவர்களால் எட்ட இயலவில்லை.\n\n1957 ஆம் ஆண்டு நவம்பர் மாதம் மூன்றாம் தேதியன்று புவிச்சுற்றுப் பாதைக்கு ஏவப்பட்ட சோவியத் நாட்டின் இரண்டாவது விண்கலமான இசுப்புட்னிக் 2 விண்கலம் முதல் விலங்கான லைக்கா என்னும் நாயை புவிச்சுற்றுவட்டப் பாதைக்குக் கொண்டு சென்றது. இசுப்புட்னிக் 2 விண்கலம் முட்னிக் என்ற செல்லப் பெயராலும் அழைக்கப்பட்டது. சுற்றுப்பாதையில் இருந்து பூமிக்குத் திரும்பும் தொழில்நுட்பம் அக்கால கட்டத்தில் வளர்ச்சியடையாமல் இருந்த காரணத்தால் லைக்கா நாய் விண்ணில் இருக்கும்போதே இறந்தது. யூரி ககாரின் விண்ணில் காலடிவைத்த வரலாற்றுச் சிறப்புமிக்க நாளான 12 ஏப்ரல் 1961 ஆம் ஆண்டிற்கு முன்பு கிட்டத்தட்ட பத்திற்கும் மேறபட்ட நாய்கள் விண்வெளியின் சுற்றுவட்டப்பாதைக்கு அனுப்பி வைக்கப்பட்டன.\n\n1958 ஆம் ஆண்டு டிசம்பர் 13 அன்று,இடைப்பட்ட தூரம் பாயும் ஏவுகணை சுபிட்டர் ஏ.எம்-13, புளோரிடாவில் உள்ள கேப்கார்னிவெரால் ஏவூர்தி தளத்தில் இருந்து ஏவப்பட்டது. அமெரிக்க கடற்படையினரால் பயிற்றுவிக்கப்பட்ட தென்னமெரிக்க கோர்டூன் எனப்பெயரிடப்பட்ட அணில் குரங்கு இவ்வூர்தியில் அனுப்பப்பட்டது. வான்குடை பழுது காரணமாக கோர்டூன் தரையிரங்க முடியாமல் இறந்து போனது. ஒரு மணி நேரத்திற்கு 10,000 மைல்கள் என்ற வேகத்தில் சுற்றுப்பாதையில் சுழலும் போது பூமிக்கருகில் 10ஜி தொலைவிலும் , எடையில்லாமை 8 நிமிடங்கள் அளவிலும் மற்றும் பூமிக்குத் தொலைவாக மறுதிரும்பலில் 40ஜி அளவிலும் குரங்கு பிழைத்து உயிரோடு இருந்ததாக பறத்தலின் போது அனுப்பப்பட்ட தொலைக்கணிப்பு தரவு தெரிவித்தது. கேப் கார்னிவல் பகுதியிலிருந்து 1302 கடல்மைல் தொலைவில் ராக்கெட்டின் முகப்புக் கூம்பு மூழ்கியதால் அதிலிருந்த எதுவும் மீட்கப்படவில்லை.\n\n1959 ஆம் ஆண்டில் விண்வெளியில் பறந்ததைத் தொடர்ந்து செங்குரங்கு ஏபிலும், அணில் குரங்கு பேக்கரும் விண்வெளிக்குச் சென்று திரும்பிய முதல் குரங்குகள் என்ற பெயர் பெற்றன. 1959 ஆம் ஆண்டு மே மாதம் சுபீட்டர் இடைப்பட்ட தூரம் பாயும் ஏவுகணை ஏஎம் – 18 இல் இவை இரண்டும் பறந்து திரும்பின. அமெரிக்காவில் பிறந்த செங்குரங்கு ஏபில் 3.18 கிலோ கிராம் எடையையும், பெரு நாட்டைச் சேர்ந்த அணில் குரங்கு பேக்கர் 310 கிராம் எடையையும் கொண்டிருந்தன. புளோரிடாவில் உள்ள கேப் கானவரால் ஏவுதளத்தில் இருந்து அட்லாண்டிக் ஏவுகணை தளம் வரையிலான 2735 கிலோமீட்டர் தூரத்தை 579 கிலோமீட்டர் உயரத்தில் குரங்குகள் இரண்டும் ஏவுகணயின் முன்கூம்புப் பகுதியில் இருந்தபடி சவாரி செய்தன. சவாரியின் போது அவை சாதாரண ஈர்ப்பு விசையைக் காட்டிலும் 38 மடங்கு அதிகமான ஈர்ப்புக்கு உட்பட்டும், 9 நிமிடங்களுக்கு எடையிழந்த நிலையிலும் இருந்தன. அவற்றின் 16 நிமிட விண்வெளிப் பயணத்தில் ஏவுகணை அதிகபட்சமாக மணிக்கு 16000 கி.மீ வேகத்தை எட்டியது. ஏவுகணையில் பறந்தபோது குரங்குகள் இரண்டும் நலமுடன் தப்பிப் பிழைத்தன. ஆனால் நான்கு நாட்களுக்குப் பிறகு ஓர் அறுவைச் சிகிச்சையின் போது கொடுக்கப்பட்ட மயக்க மருந்தின் எதிர்வினை காரணமாக செங்குரங்கு ஏபில் இறந்து போனது. 29 நவம்பர் 1984 வரை பேக்கர் அணில்குரங்கு, அலாபாமா அண்ட்சிவில்லில் உள்ள அமெரிக்காவின் விண்வெளி மற்றும் ஏவுகணை மையத்தில் உயிருடன் இருந்தது.\n\n1959 ஆம் ஆண்டு சூலை மாதத்தில் ஏவப்பட்ட சோவியத் ஆர்2 ராக்கெட் 212 கிலோமீட்டர் தூரம் சென்றது. அதில் இரண்டு நாய்களும் மர்பூசா என்ற ஒரு முயலும் விண்ணுக்குச் சென்றன.\nஅதே ஆண்டு செப்டம்பர் 19 இல் 2 தவளைகளையும், 12 எலிகளையும் சுமந்துகொண்டு புறப்பட்ட சுபீட்டர் ஏஎம் - 23 விண்ணில் ஏவப்பட்டவுடன் சிதைந்து அழிந்தது\n\nSection::::1960கள்.\n1960 ஆம் ஆண்டு ஆகத்து 19 இல் சோவியத் உருசியா இசுப்புட்னிக் 5 என்ற ராக்கெட்டை விண்ணில் ஏவியது. இந்த ஏவுகணை கோராபல் இசுப்புட்னிக் 2 என்ற பெயராலும் அழைக்கப்படுகிறது. பெல்கா மற்றும் சிடெரெல்கா நாய்களுடன் ஒரு சாம்பல் முயல், 40 சுண்டெலிகள் , இரண்டு எலிகள், 15 சேமக் குடுவை பழயீக்கள் மற்றும் தாவரங்களை இந்த ராக்கெட் சுமந்து சென்றது. புவியின் சுற்றுப்பாதைக்கு விலங்குகளுடன் சென்று அவற்றை உயிருடன் திரும்பக் கொண்டு வந்த முதல் விண்ணூர்தி இசுப்புட்னிக் 5 ராக்கெட்டு என்பது குறிப்பிடத்தக்கது. இந்த பறத்தலுக்குப் பிறகு பிறந்த சிடெரெல்காவின் குட்டி புசின்கா கரோலின் கென்னடிக்கு அன்பளிப்பாக நிக்கிட்டா குருசேவால் அளிக்கப்பட்டது. இதன் பின்னரான சந்ததிகள் பல உயிருடன் இருந்ததும் அறியப்பட்டது.\nஅட்லசு டி 71டி ஏவுகணை வாகனத்தைப் பயன்படுத்தி அமெரிக்கா , கேப் கானவராலில் இருந்து ஒரு ராக்கெட்டை 1960 ஆம் ஆண்டு அக்டோபர் 13 இல் ஏவியது. ஏவுதளத்தில் இருந்து 8,000 கி.மீ. தூரமும் 1,000 கி.மீ உயரமும் சென்ற இந்த ராக்கெட்டில் மூன்று கருப்பு எலிகள் சாலி, அமி மற்றும் மோ ஆகியவை பயணம் செய்தன. அசென்சன் தீவுக்கருகே மீளப்பெறப்பட்ட எலிகள் மூன்றும் நல்ல நிலையில் இருந்ததாக தெரிவிக்கப்பட்டது.\n\n1961 ஜனவரி 31 அன்று காம் என்ற வாலில்லா குரங்கு ரெட்சிடோன் ராக்கெட்டின் மெர்க்குரி உறையில் விண்வெளியில் சவாரி செய்ய அனுப்பப்பட்டது. இத்திட்டம் மெர்க்குரி – ரெட்சிடோன் ஏவுகணைத் திட்டம் எனப்பட்டது. நெம்புகோல்களை இழுத்து வாழைப்பழ வெகுமதியைப் பெற்றுக் கொள்ளவும் அதிர்வுகளில் இருந்து தன்னைத் தற்காத்துக் கொள்ளவும் வாலில்லாக் குரங்குக்கு பயிற்சிகள் அளிக்கப்பட்டிருந்தன. விண்வெளியில் பறக்கும் பொழுது சிறு செயல்களையும் திறம்பட வெளிப்படுத்த முடியும் என்ற நம்பிக்கையை குரங்கின் இப்பயணம் விவரித்தது. மூன்று மாதங்களுக்குப் பின்னர் அமெரிக்கா ஆலன் செப்பர்டு என்ற விண்வெளி வீரரை விண்வெளிக்கு அனுப்பியது. 1961 ஆம் ஆண்டு நவம்பர் 29 அன்று அட்லாசு ராக்கெட்டின் மெர்க்குரி அட்லாசு 5 திட்டத்தின் மற்றொரு மெர்க்குரி உரையில் அனுப்பப்பட்ட ஏனோசு வாலில்லா குரங்குதான் புவிச்சுற்றுப் பாதைக்குச் சென்றுவந்த முதல் குரங்கு என்ற சிறப்பைப் பெற்றது.\nஇதே 1961 மார்ச்சு மாதம் 9 அன்று சோவியத் உருசியா மேலும் ஒரு கோரபல் – இசுப்புட்னிக் 4 ஏவுகனையை விண்ணில் ஏவியது. இவ்விண் கலத்தில் செமுசுக்கா என்ற நாயுடன் சில சுண்டெலிகள், தவளைகள் மற்றும் முதன்முதலாக ஒரு கினியா பன்றி ஆகியவை விண்ணுக்குச் சென்றன. எல்லா விலங்குகளும் பயணத்திற்குப் பின்னர் பத்திரமாக மீட்கப்பட்டன.\n\nபிரான்சு நாடு தன்னுடைய முதல் எலி எக்டரை 1961 ஆம் ஆண்டு பிப்ரவரியில் விண்ணுக்கு அனுப்பி தன்னுடைய பரிசோதனையைத் தொடங்கியது. 1962 ஆம் ஆண்டு அக்டோபரில் மேலும் இரண்டு எலிகளை வெற்றிகரமாக விண்ணுக்கு அனுப்பிவைத்தது.\n\n1963 ஆம் ஆண்டு அக்டோபரில் பிரான்சு நாடு வெரோனிக் 47 வகை ராக்கெட் மூலம் பெலிக்கேட் என்ற பூனையை விண்வெளிக்கு அனுப்பியது. 15 நிமிடப் பறத்தலுக்குப் பின்னர் பூனை பத்திரமாக மீட்கப்பட்டது. பெலிக்கேடின் மூளையில் பொருத்தப்பட்டிருந்த மின்முனைகள் வழியாக அதன் நரம்புகளில் தோன்றிய அதிர்வுகள் பூமிக்கு மீண்டு வந்தன. இதேபோல மற்றொரு பூனையும் அக்டோபர் 24 அன்று பிரெஞ்சு அரசால் அனுப்பப்பட்டது. ஆனால் அப்பூனையைத் திரும்ப பெறுவதில் சிக்கல் ஏற்பட்டு இறுதியாக மீட்கப்பட்ட போது அது இறந்து கிடந்தது. இதன் பின்னர் 1967 ஆம் ஆண்டில்தான் பிரான்சு இரண்டு குரங்குகளை விண்ணுக்கு அனுப்பியது.\n\n1964 மற்றும் 1965 ஆம் ஆண்டுகளில் சீனா சுண்டெலிகளையும் எலிகளையும் விண்வெளிக்கு அனுப்பியது. தொடர்ந்து 1966 ஆம் ஆண்டில் விண்வெளிக்கு இரு நாய்களை அனுப்பியது.\n1966 ஆம் ஆண்டு உருசியா தன்னுடைய வோசுகாட் விண்வெளித் திட்டத்தில், விட்டராக் மற்றும் உகோலையாக் என்ற இரண்டு நாய்களை பிப்ரவரி 22 அன்று விண்ணுக்கு அனுப்பியது. காசுமாசு 110 விண்கலத்தில் சவாரி செய்த இரண்டு நாய்களும் 22 நாட்கள் விண்ணில் இருந்து மார்ச்சு 16 இல் பூமிக்குத் திரும்பின. 1971 ஆம் ஆண்டு சோயூசு 11 விண்வெளிக்குச் செல்லும் வரை விண்ணில் 22 நாட்கள் தங்கியிருந்தது என்பது மிகப்பெரிய சாதனையாக இருந்தது. நாய்கள் தங்கியிருந்தன் என்ற வகையில் இன்று வரை அது ஒரு சாதனையாகவே உள்ளது.\n1967 ஆம் ஆண்டில் அமெரிக்கா உயிரியச் செயற்கைக்கோள் I மற்றும் 1967 ஆம் ஆண்டில் உயிரியச் செயற்கைக்கோள் II என்ற இரண்டு விண்கலங்களை விண்வெளிக்கு அனுப்பியது. இவ்விண்கலங்களில் பழஈக்கள், ஒட்டுண்ணிக் குளவிகள் , மாவு வண்டுகள், தவளை முட்டைகள் இவற்றுடன் பாக்டீரியா, அமீபா , பூஞ்சைகள் மற்றும் தாவரங்கள் ஆகியனவும் விண்வெளிக்குச் சென்றன.\n\nஏப்ரல் 11 , 1967 இல் அர்கெந்தினாவும் பெலிசாரியோ என்ற எலியை அடாப் என்ற யாராரா ராக்கெட் மூலம் கார்தோபா இராணுவ ஏவுதளத்தில் இருந்து ஏவியது. பின்னர் இவ்வெலி பத்திரமாக திரும்பப் பெறப்பட்டதைத் தொடர்ந்து அடுத்தடுத்துப் பல எலிகள் விண்ணில் பறக்கவிடப்பட்டன. சர்வதேச விண்வெளி எல்லையான 100 கி.மீ தொலைவை அர்கெந்தினாவின் உயிரியச் செயற்கைக் கோள்கள் ஏதாவது அடைந்தனவா என்பது தெளிவாக அறியப்படவில்லை.\n14 செப்டம்பர் 1968 இல் முதலாவது ஆமையை சோவியத் ஒன்றியம் விண்வெளிக்கு அனுப்பியது. இந்த நிலவுசூழ் பயணத்தில் உருசிய ஆமையுடன் மது ஈக்கள், உணவுப் புழுக்கள் மற்றும் சில உயிரியல் மாதிரிகள் அனுப்பப்பட்டன. ஆழ்விண்வெளிக்குச் சென்ற முதலாவது உயிரினங்கள் இவை என்பது குறிப்பிடத்தக்கது ஆகும். 21 செப்டம்பரில் இவையாவும் திரும்பப் பெறப்பட்டன.\n1969 இல் அமெரிக்கா முதலாவது பலநாள் உயர்விலங்கு ஏவுகணைத் திட்டத்திற்கு வித்திட்டது.\n\n1960 களில் அமெரிக்கா மேற்கொண்ட குரங்குகளை விண்வெளிக்கு அனுப்பும் நான்கு திட்டங்களில் போனி குரங்கு என்ற நாட்டுக் குரங்கை விண்வெளிக்கு அனுப்பிய திட்டமும் உள்ளடங்கும்.\n\n1950 மற்றும் 1960 ஆம் ஆண்டுகளுக்கு இடையில், சோவியத் யூனியன், மொத்தமாக 57 முறை நாய்களை விண்வெளிப் பயணத்திற்கு அனுப்பியிருந்தது. சில நாய்கள் ஒன்றுக்கு மேற்பட்ட முறை பறந்துசென்ற காரணத்தால் விண்வெளி நாய்களின் உண்மையான எண்ணிக்கை அதைவிடக் குறைவானதாக இருக்கிறது.\n\n1969 திசம்பர் 29 இல் அர்கெந்தினா, நாவிதாட்டு விண்வெளி நடவடிக்கையின் ஒரு பகுதியாக அந்நாட்டை பிறப்பிடமாகக் கொண்ட குரங்கு சூவானை கானோபசு ராக்கெட் II மூலம் விண்வெளிக்கு அனுப்பியது. 82 கி.மீ பயணம் செய்த அக்குரங்கு வெற்றிகரமாகத் திரும்ப பெறப்பட்டது. இந்த வெற்றியனுபவத்தைத் தொடர்ந்து 1970 பிப்ரவரி 1 இல் அதேஅகை பெண்குரங்கை எக்சு-I பாந்தர் ராக்கெட் மூலம் அனுப்பி சோதனையைத் தொடர்ந்தது. முதலாவது முயற்சியைக் காட்டிலும் அதிக உயரத்தை இக்குரங்கு எட்டினாலும் தரையிரங்குவதில் சிக்கல் ஏற்பட்டு இறந்தது.\n\nSection::::1970கள்.\nவிண்வெளியில் இயங்கும் போது உருவாகும் நோய்கள் பற்றி மேலும் புரிந்து கொள்வதற்காக, செவிக்கல் தவளைகளுக்கான சுற்றுப்பாதை செயற்கைக்கோள் திட்டத்தின் ஒரு பகுதியாக இரண்டு பெருந்தவளைகள் நவம்பர் 9, 1970 இல் விண்வெளிக்கு அனுப்பப்பட்டன.\n\n16 ஏப்ரல் 1972 இல் உருளைப்புழுக்களைச் சுமந்துகொண்டு அப்பல்லோ 16 மற்றும் ஐந்து சுண்டெலிகளைச் சுமந்து கொண்டு அப்பல்லோ 17 ராக்கெட்டும் விண்ணில் பறந்தன. ஆயினும் ஒரு சுண்டெலி நிலவைச் சுற்றும் பயணத்தில் இறந்து விட்டது. சிகைலாப் 3 ராக்கெட்டு ஒரு சுண்டெலியையும் விண்வெளிக்கு முதன்முதலாக மம்மிசோக் என்ற ஒரு மீனையும் கொண்டு சென்றது. அமெரிக்காவின் அப்பல்லோ – சோயூசு ஏவுகணைத் திட்டத்தில் 15 சூலை 1975 இல் விண்வெளிக்கு முதன்முதலாக அரபெல்லா, அனிதா என்ற சிலந்திகளும் ஒரு மம்மிசோக் மீனும் அனுப்பப்பட்டது. \nசோவியத்து ஒன்றியம் உயிரிஏவுகணைத் திட்டத்தில் பல செயற்கைகோள்கள் உயிரியல் சரக்குகளை சுமந்து சென்றன. இவை விண்ணில் பறந்தபோது ஆமைகள் எலிகள் மற்றும் மம்மிசோக் மீன்கள் அவற்றுடன் பறந்தன. 17 நவம்பர் 1975 இல் சோயூசு 20 விண்ணில் பறந்தபோது அதில் பயணம் செய்த ஆமைகள் 90.5 நாட்கள் விண்ணில் இருந்து சாதனை படைத்தன. 22 சூன் 1976 இல் விண்ணில் பறந்த சல்யூட் 5 ராக்க்கெட்டு ஆமைகளுடன் செப்ரொ டேனியோ என்ற வரிமீனையும் சுமந்து சென்றது.\n\nSection::::1980கள்.\nசோவியத் ஒன்றியம் 1980களில் உயிரிஏவுகணைத் திட்டத்தில் விண்வெளிக்கு எட்டு குரங்குகளை அனுப்பியது. இரண்டு சிறு அணில் குரங்குகளுடன் 24 ஆண் அல்பினோ எலிகள், மற்றும் தள்ளிப்பூச்சி முட்டைகள் ஆகியவை 1985 ஆம் ஆண்டில் அமெரிக்க விண்வெளியூர்தியின் விண்வெளி ஆய்வகத்தில் பயணம் செய்தன. செப்ரா டேனியோ, பழ ஈக்கள் எலிகள், தள்ளிப்பூச்சி முட்டைகள் மற்றும் விண்வெளிக்குப் பயணம் செய்த முதலாவது பல்லி ஆகியனவும் உயிரிஏவுகணையில் விண்வெளிக்கு பயணம் செய்தன.\nஉயிரிஏவுகணை 7 இல் 10 பல்லிகள் விண்வெளிக்கு அனுப்பப்பட்டன. விண்வெளியில் உறுப்புகளின் மீளாக்க வீதத்தைச் சோதிக்கும் நோக்கத்தில் அப்பல்லிகளின் முன்னங்கால் துண்டிக்கப்பட்டு அனுப்பப் பட்டன. இதன் மூலம் மனிதனுக்கு விண்ணில் ஏற்படும் காயங்களுக்கான சிகிச்சை முறைகள் அலசப்பட்டன.\n\n1986 இல் நிகழ்ந்த மோசமான சாலஞ்சர் விண்ணோட விபத்திற்குப் பின்னர் 1989 ஆம் ஆண்டில் விண்வெளியூர்தியில் கருவுற்ற கோழி முட்டைகள் அனுப்பப்பட்டன.\n\nSection::::1990கள்.\nநான்கு குரங்குகள் கடந்த பயோன் சோவியத் ஒன்றியம் அனுப்பிய கடைசி உயிர்ஏவுகணைத் திட்டத்தில் அனுப்பப்பட்ட நான்கு குரங்குகளுடன் தவளைகள் மற்றும் பழ ஈக்களும் பறந்து சென்றன. அடுத்ததான போட்டான் திட்ட ராக்கெட்டில் செயல்படாத உவர்நீர் இறால் , பல்லிகள் , பழ ஈக்கள், மற்றும் பாலைவன மணல் வண்டுகள் முதலியன கொண்டு செல்லப்பட்டன.\n\nசீனா 1990 ஆம் ஆண்டில் கினி பன்றிகளை விண்ணுக்கு அனுப்பியது.\n\nஉடோயொகிரோ அகியாமா என்ற ஒரு சப்பானிய பத்திரிகையாளர் மீர் 1990 இல் விண்நிலையத்திற்கு போகும்போது தன்னுடன் சப்பானிய மரத்தவளைகளை எடுத்துச் சென்றார். காடை முட்டைகள் ஆராய்ச்சியில் ஈடுபட்டது இவருடைய வேறு உயிரியல் பரிசோதனை ஆகும்.\n18 மார்ச்சு 1995 இல் சப்பான் தன்னுடைய முதலாவது விலங்கான பல்லியை விண்வெளியூர்தி விண்கலத்தில் விண்வெளிக்கு அனுப்பியது.\n\nஅமெரிக்கா 1990 களின் போது, வெட்டுக்கிளி , சுண்டெலிகள், எலிகள், தவளைகள், பல்லிகள் , பழ ஈக்கள், நத்தைகள், கெண்டை, மெடாக்கா மீன் , சிப்பித் தேரைகள், கடல் முள்ளிகள், கத்தி மீன், சிப்சி அந்துப்பூச்சி முட்டைகள், தள்ளிப்பூச்சி முட்டைகள், உவர்நீர் இறால் , காடை முட்டைகள் மற்றும் நுங்கு மீன்கள் முதலியன விண்வெளி ஊர்தியில் அனுப்பப்பட்டன.\n\nSection::::2000கள்.\n2003 இல் கொலம்பியா விண்வெளி ஓடத்தின் கடைசி பயணத்தில் பட்டுப்புழுக்கள், ஒருவகை தோட்டச் சிலந்திகள், மரத் தேனீக்கள், அறுவடை எறும்புகள் , சப்பானிய மெடாக்கா மீன் , உருளைப் புழுக்கள் ஆகிய உயிரினங்கள் விண்வெளிக்குச் சென்றன. விண்வெளி பயணத்தை முடித்து கொண்டு பூமிக்குத் திரும்பி கொண்டிருந்த கொலம்பியா விண்கலம் பூமியின் வளிமண்டலத்தில் நுழைந்த பொழுது வெடித்து சிதறியது. புவிநிலப்பகுதியில் கண்டறியப்பட்ட கொலம்பியாவின் எச்சங்களில் ஆய்வுக்காக கொண்டு செல்லப்பட்ட உயிரினங்களில் சில உயிருடன் இருந்தன என்பது குறிப்பிடத்தக்கது ஆகும்.\n\nஅனைத்துலக விண்வெளி நிலையம் அதனுடைய விண்வெளி சோதனைகளில் உருளைப் புழுக்கள் மற்றும் காடை முட்டைகளை ஆய்வுக்குப் பயன்படுத்தியது.\n\nஆரம்பகாலத்தில் , விண்வெளி ஓடங்களை விண்ணுக்கு அனுப்பும் திட்டங்களில் சிலவகை எறும்புகள், சிலவகை பூச்சி முட்டைகள் மற்றும் உவர்நீர் இறால் ஆகியன ஆய்வுக்காக பயன்பட்டன. அதன் பின்னரான அறிவியல் பயணங்களில் சிப்சி அந்துப்பூச்சி முட்டைகள் சேர்க்கப்பட்டது.\n\n2006 ஆம் ஆண்டு சூலை 12 ம் தேதி, பிக்லோ வான்வெளி ஆராய்ச்சி நிறுவனம் தன்னுடைய விண்கலப் பெட்டகத்தில் பொம்மைகள், பல சிறிய பொருட்கள், மற்றும் நிறுவனத்தின் ஊழியர்கள் மூலம் தேர்வு செய்யப்பட்ட புகைப்படக் கருவி வழியாக உற்று நோக்கத்தக்க எளிய சோதனைகள், சில பூச்சிகள் ஆகியவற்றை செனிசு 1 விண்ணோடம் மூலம் விண்ணுக்கு அனுப்பியது. விலங்குகளை விண்வெளிக்கு அனுப்பிய முதலாவது தனியார் விமான நிறுவனம் இதுவென்பது குறிப்பிடத்தக்கது. மடகாசுகர் இரைப்பு கரப்பான்பூச்சி , மெக்சிகோவின் அவரைப் புழு மற்றும் அந்துப்பூச்சிப் புழு ஆகியன இந்நிறுவனத்தால் அனுப்பப்பட்ட பூச்சி வகைகளாகும். சூன் 28 , 2007 இல் இதே நிறுவனம் செனிசு 2 என்ற விண்ணோடத்தை விண்வெளிக்கு அனுப்பியது. இதிலும் மடகாசுகர் இரைப்பு கரப்பான், தென்னாப்பிரிக்கப் பாறைத் தேள் மற்றும் அறுவடை எறும்புகள் ஆகியன அனுப்பப்பட்டன.\n\nசெப்டம்பர் 2007 இல், ஐரோப்பிய விண்வெளி நிறுவனம் போட்டான்-எம்3 திட்டத்தில் அனுப்பப்பட்ட நீர்-கரடிகள் திறந்த விண்வெளியில் வெளிப்பட்டு தங்களுக்கு இருக்கும் இயற்கைப் பாதுகாப்பு துணையுடன் 10 நாட்கள் வாழ முடிந்தது.\nஇதே திட்டத்தில் உருசிய கரப்பான் பூச்சி நடேசிடா ஒரு மூடிய கொள்கலனில் விண்வெளிக்கு அனுப்பப்பட்டது. பூமிக்கு வெளியே விண்வெளிப் பயணத்தில் பிரசவித்த முதல் உயிரினம் இக்கரப்பான் பூச்சியாகும். இது 33 புதிய கரப்பான் பூச்சிகளை ஈன்றது.\n\nநவம்பர் 2009 இல் வண்ணப் பட்டாம்பூச்சிகளும் மொனார்க் பட்டாம்பூச்சிகளும் விண்ணுக்குச் செலுத்தப்பட்டன. நீண்டகால எடையிழப்பை ஆய்வு செய்ய உருளைப்புழுக்களும் அனுப்பப்பட்டன.\n\nSection::::2010கள்.\nஈரானியப் புரட்சியின் 31 ஆவது ஆண்டு நிறைவு விழாவின் ஒரு பகுதியாக 2010 ஆம் ஆண்டு பிப்ரவரி 3 ஆம் தேதி விலங்குகளை விண்வெளிக்கு அனுப்பும் நாடுகள் பட்டியலில் ஈரானும் சேர்ந்தது. ஒரு சுண்டெலியும் இரண்டு நீர் ஆமைகளும் கவோசகார் 3 ராக்கெட்டில் விண்வெளிக்குச் சென்று உயிருடன் பூமிக்குத் திரும்பி வந்தன.\n\nநாசாவின் எண்டெவர் விண்ணோடம் 2011 ஆம் ஆண்டு மே மாதத்தில் அபூர்வ வகை சிலந்திகளான கிளாடிசு, எசுமரால்டா என்ற இரண்டு பீமன் சிலந்திகளையும் அவற்றின் உணவு மூலமான ஒரு பழ ஈ தொகுப்பையும் விண்வெளிக்குக் கொண்டு சென்றது. நுண்ணீர்ப்பு விசையின் தாக்கத்தால் சிலந்திகளின் நடத்தையில் தோன்றும் மாற்றங்கள் ஆய்வு செய்யப்பட்டன.\n\nநவம்பர் 2011 இல் போபொசு கிரண்டு கோள்களிடை விண்வெளித் திட்டத்தில் மெதுநடையன்களான நீர்கரடிகளை செவ்வாய் கோளுக்குக் கொண்டு சென்று மீளும் திட்டமாகும். ஆனால் இத்திட்டம் புவிச்சுற்றுப் பதையில் இருந்து விடுபடமுடியாமல் தோல்வியில் முடிந்தது.\n\nஅக்டோபர் 2012 இல் சோயூசு விண்கலம் டிஎம்ஏ-06எம்மின் மூலம் 32 மெடாக்கா மீன்கள் அனைத்துலக விண்வெளி நிலையத்திற்கு அனுப்பப்பட்டன.\n\nசனவரி 28, 2013 இல் ஈரான் பிசுகாம் என்ற குரங்கை விண்வெளியில் 116 கி.மீ தொலைவுக்கு அனுப்பி திரும்பப்பெற்றதாக அந்நாட்டு செய்தி நிறுவனங்கள் தெரிவித்தன. பின்னர் அந்நாட்டு விண்வெளி ஆராய்ச்சி நிறுவனம் ஒரு 18 நிமிட காணொளியை வெளியிட்டது. The video was uploaded later on YouTube.\n\n2014 களில் அனைத்துலக விண்வெளி நிறுவனம் ஐரோப்பிய வகை எறும்புகளை ஆய்வுக்கு எடுத்துக்கொண்டது.\n\n2014 சூலை 19 இல் உருசியா தன்னுடைய போட்டான்- எம்4 செயற்கைக்கோளை புவியின் சுற்றுவட்டப்பாதையில் 575 கிலோமீட்டர் தொலைவுக்கு 1 ஆண் மற்றும் 4 பெண் மரபல்லிகளை அனுப்பியதாக அறிவித்தது. ஊர்வனவற்றின் இனப்பெருக்கத்தில் நுண்ணீர்ப்புவிசை விளைவுகளை ஆய்வு செய்ய இது ஒரு முயற்சியாக அமைந்தது. மரபல்லிகளுக்கு இரண்டு மாதங்களுக்குத் தேவையான உணவு இருப்பில் இருந்தபோதே போட்டான்- எம்4 செயற்கைக்கோள் கட்டுப்பாட்டை இழந்து விட்டதாக 2014 சூலை 24 அன்று, உருசியா அறிவித்தது. அடுத்த சில நாட்களில் கோளாறு சரிசெய்யப்பட்டு சூலை 28 2014 இல் செயற்கைக் கோள் கட்டுப்பாட்டிற்குள் கொண்டுவரப்பட்டதாக தெரிவிக்கப்பட்டது. ஆனால் மரபல்லிகள் உடல் உறைந்து இறந்து கிடந்ததாக செப்டம்பர் 1 அன்று உருசியா உறுதிப்படுத்தியது. விலங்குகளின் மரணம் பற்றி விசாரிக்க அவசர ஆணைக்குழு நியமிக்கப்பட்டதாகவும் கூறப்படுகிறது\n\nசெப்டம்பர் 23 2014 இல் அனைத்துலக விண்வெளி நிலையத்தில் வாழ்வதற்காக 20 சுண்டெலிகள் விண்வெளி எக்சு சிஆர்சு-4 திட்டத்தில் அனுப்பப்பட்டன. கொறிணிகளின் மீது நுண்ணீர்ப்புவிசையின் நீண்ட நாள் விளைவுகளை ஆராய்வது இத்திட்டத்தின் நோக்கமாக இருந்தது.\n\nஏப்ரல் 14 2015 இல் விண்வெளி எக்சு சிஆர்சு-4 திட்டத்தில் 120 சி57பிஎல்/6என்டிஏசி சுண்டெலிகள் அனைத்துலக விண்வெளி நிலையத்திற்கு அனுப்பப்பட்டன. முற்றிலும் மாறுபட்ட வாழ்க்கைச் சூழலில் நுண்ணீர்ப்புவிசையின் விளைவுகளை மதிப்பீடு செய்வது இத்திட்டத்தின் நோக்கமாகும். ஈர்ப்புவிசை அற்ற நிலையில் விண்வெளி வீரர்களின் உடலில் தன்னிச்சையாக நிகழும் தசை, எலும்பு, மற்றும் தசைநார் பொருண்மை இழப்புகள் தொடர்பான ஆய்வுகள் தொடர்ந்து நடைபெறுகின்றன.\n\n\n\n"}
{"id": "248691", "url": "https://ta.wikipedia.org/wiki?curid=248691", "title": "கனகசுந்தரசுவாமி வீரவாகு", "text": "கனகசுந்தரசுவாமி வீரவாகு\n\nகனகசுந்தரசுவாமி வீரவாகு (\"Kanagasundaraswami Veerabahu\", 30 சூன் 1948 - 17 பெப்ரவரி 2015) இலங்கைத் தமிழ் அரசியல்வாதியும், மாகாணசபை உறுப்பினரும் ஆவார்.\n\nபுதுக்குடியிருப்பு கிராம அலுவலராகப் பணியாற்றிய கனகசுந்தரசுவாமி வீரவாகு 2013 மாகாணசபைத் தேர்தலில் இலங்கைத் தமிழரசுக் கட்சியின் சார்பில் தமிழ்த் தேசியக் கூட்டமைப்பு வேட்பாளராக முல்லைத்தீவு மாவட்டத்தில் போட்டியிட்டு 8,702 வாக்குகள் பெற்று வட மாகாண சபைக்குத் தெரிவானார். இவர் வடமாகாண சபை உறுப்பினராக வீரசிங்கம் மண்டபத்தில் முதலமைச்சர் க. வி. விக்னேஸ்வரன் முன்னிலையில் 2013 அக்டோபர் 11 அன்று பதவியேற்றார். இதன் பின்னர் அமைக்கப்பட்ட வட மாகாண சபையில் இவர் சுற்றுச் சூழல் பாதுகாப்பு, விவசாயம், கால்நடை வளர்ப்பு, நீர்ப்பாசன மற்றும் சுற்றாடல் அமைச்சில் உதவி அமைச்சராக நியமிக்கப்பட்டார். \n\nபுற்றுநோயால் பாதிக்கப்பட்ட கனகசுந்தரசுவாமி வவுனியாயில் உள்ள தனியார் மருத்துவமனையில் சிகிச்சை பெற்று வந்தார். பின்னர் இவர் யாழ்ப்பாணம் பொது மருத்துவமனைக்குக் கொண்டு செல்லப்பட்டு 2015 பெப்ரவரி 17 இல் காலமானார்.\n"}
{"id": "248692", "url": "https://ta.wikipedia.org/wiki?curid=248692", "title": "மே 2015", "text": "மே 2015\n\nமே 2015 (\"May 2015\"), 2015 ஆம் ஆண்டின் ஐந்தாவது மாதமாகும்.\n\n\n"}
{"id": "248714", "url": "https://ta.wikipedia.org/wiki?curid=248714", "title": "அ. மா. சாமி", "text": "அ. மா. சாமி\n\nஅ. மா. சாமி (மே 7, 1935) என்று அறியப்படும் அருணாசலம் மாரிசாமி என்பவர் தமிழ் எழுத்தாளர், இதழாளர், நூலாசிரியர் எனப் பல தகுதிகள் கொண்டு விளங்கி வருபவர். ராணி வார இதழின் ஆசிரியர் பொறுப்பில் 44 ஆண்டுகள் பணி புரிந்து ஓய்வு பெற்றவர். தினத்தந்தி நிறுவனத்தில் செய்தியாளராகத் தம் பணியைத் தொடங்கினார். சி. பா. ஆதித்தனார் அவர்களின் அறிவும் அனுபவமும் இவரை நெறிப்படுத்தின.\n\nSection::::பிறப்பும் படிப்பும்.\nமுகவை மாவட்டத்தில் கோப்பை நாயக்கன்பட்டியில் பிறந்தார். உயர்நிலைப் பள்ளி இறுதி வரை கல்வி பயின்றார். சொந்த முயற்சியில் தமிழ் இலக்கியங்களையும் நூல்களையும் கற்றார்.\n\nSection::::படைப்புகள்.\nசிறுகதைகள், நெடுங்கதைகள், சிறுவர் கதைகள், பயண நூல்கள், இதழியல், வாழ்க்கை வரலாறு எனப் பல வகை நூல்களை அ .மா சாமி எழுதியுள்ளார். தமிழ் இதழ்கள் தோற்றம்-வளர்ச்சி என்னும் நூலை எழுதியுள்ளார். திருக்குறளுக்குப் புதிய உரை எழுதியுள்ளார் என்பதும் குறிப்பிடத்தக்கது. குரும்பூர் குப்புசாமி, அமுதா கணேசன் என்னும் புனைபெயர்களில் கதைகள், சிறுகதைகள் எழுதினார்.\n\nSection::::எழுதிய முக்கிய நூல்கள்.\nஆதித்தனார் போராட்ட வாழ்க்கை (2014)\n\nசிவந்தி ஆதித்தனார் சாதனைச் சரித்திரம் (2013)\n\nதமிழ் இதழ்கள் தோற்றம்-வளர்ச்சி (1987)\n\nதிராவிட இயக்க இதழ்கள்\n\nநாம் தமிழர் இயக்கம்\n\nவரலாறு படைத்த தினத்தந்தி\n\nதிருக்குறள் செம்பதிப்பு\n\nதமிழ் இதழ்கள் வரலாறு\n\nஇந்திய விடுதலைப் போர் செந்தமிழ் தந்த சீர்\n\nஇந்து சமய இதழ்கள்\n\nதமிழ் இசுலாமிய இதழ்கள்\n\nதமிழ் கிறித்தவ இதழ்கள்\n\n19 ஆம் நூற்றாண்டு தமிழ் இதழ்கள்\n\n\nSection::::விருதுகள்.\nஅமெரிக்கா, ஐரோப்பா, சீனா போன்ற நாடுகளுக்குப் பயணம் செய்துள்ளார்.\n\nSection::::சான்று.\nஅ. மா. சாமி வாழ்க்கைக் குறிப்பு\n\nSection::::வெளி இணைப்புகள்.\nhttp://mudukulathur.com/%E0%AE%87%E0%AE%B0%E0%AF%81%E0%AE%A3%E0%AF%8D%E0%AE%9F-%E0%AE%B5%E0%AE%B0%E0%AE%B2%E0%AE%BE%E0%AE%B1%E0%AF%81-%E0%AE%92%E0%AE%B3%E0%AE%BF-%E0%AE%AA%E0%AF%86%E0%AE%B1%E0%AF%8D%E0%AE%B1%E0%AE%A4/\n"}
{"id": "248716", "url": "https://ta.wikipedia.org/wiki?curid=248716", "title": "ஜோஹன் பாயர்", "text": "ஜோஹன் பாயர்\n\nஜோஹன் பாயர் (Johann Bayer ;1572 – மார்ச் 7, 1625) செருமானிய வானியலாளரும் வழக்குரைஞரும், வரைபடவியலாளரும் ஆவார். இவர் 1572இல் செருமனியில் உள்ள ரைன் நகரில் பிறந்தார். தனது இருபதாவது வயதில் 1592 இல் இங்கோல்ஸ்டாடிட் பல்கலைகழகத்தில் தத்துவம் மற்றும் சட்டம் படித்தார். பின்னர் ஆக்ஸ்பர்க் நகருக்கு குடிபெயர்ந்தார். 1612 இல் நகராண்மைக் கழக வழக்குரைஞராக ஆனார்.\nதொழில்முறையில் வழக்குரைஞரான பாயர் தொல்லியல் அகழ்வாய்வு, கணிதம், வானியல் போன்ற பல துறையிலும் ஆர்வம் மிக்கவராக இருந்தார். ஆயினும் இவரது வானவியல் ஆய்வால் குறிப்பாக விண்மீன் குழுவின் நிலைகளை ஆய்வு செய்ததால் தான் பெரிதும் அறியப்படுகிறார். இறுதி வரை திருமணமே செய்யாது வாழ்ந்த பாயர் 1625 இல் இறந்தார். \n\nஇவர் 1603இல் முன்-தொலைநோக்கிக் கால வானியல் அட்டவணையை வெளியிட்டார். அதில் இவர் டைக்கோ பிராகி 1602இல் வெளியிட்ட அட்டவணையில் உள்ளதைவிட கூடுதலாக 1000 விண்மீன்களையும் 12 விண்மீன்குழுக்களையும் சேர்த்தார். இவர்தான் விண்மீன்களைக் கிரேக்க எழுத்துப் பெயரிட்டு அழைக்கும் முறையை உருவாக்கினார்.\n\nஉயர்பொலிவுள்ள விண்மீன்களை ஆல்ஃபா எனவும் அடுத்த தரநிலைப் பொலிவுள்ள விண்மீன்களை பீட்டா எனவும் இவரிட்ட பெயரீடு இன்றளவும் வழக்கில் உள்ளது. இதன்படி அக்குவிலா விண்மீன்குழுவில் உள்ள உயர்பொலிவுள்ள விண்மீன் ஆல்ஃப் அக்குவிலா என்று அழைக்கப்படுகிறது.\n\nநிலவின் குழிப்பள்ளம் ஒன்று பாயார்க் குழிப்பள்ளம் என இவரது பெயரால் அழைக்கப்படுகிறது.\n\n"}
{"id": "248719", "url": "https://ta.wikipedia.org/wiki?curid=248719", "title": "குழந்தைப் போராளி (நூல்)", "text": "குழந்தைப் போராளி (நூல்)\n\nகுழந்தைப் போராளி (Child Soldier) சைனா கெய்ரெற்சி என்பவரால் எழுதப்பட்டு, சுவிஸ் தேவாவினால் 'குழந்தைப் போராளி' என்ற பெயரில் தமிழில் மொழிபெயர்க்கப்பட்ட ஒரு நூல் ஆகும். இந்நூல் ஜெர்மன், பிரான்ஸ், ஜப்பான், சைனா ஆகிய மொழகளிலும் மொழி பெயர்க்கப் பட்டது. 1976 இல் உகாண்டாவில் துற்சி இனத்தில் பிறந்த சைனா கெய்ரெற்சி என்ற பெண் குழந்தை தன் வீட்டிலும், வெளியிலும் துன்புறுத்தப்பட்டு குழந்தைப் போராளியாக, கட்டாயமாக இராணுவத்தில் இணைக்கப்பட்ட பின் எண்ணிலடங்காத கொடுமைகளை அனுபவித்தாள். சைனாவின் மனநிலை பிறழ்ந்த நிலையில் சிகிச்சைக்கு மனநல மருத்துவரிடம் சென்ற போது, மருத்துவர் சைனாவின் நினைவுக்கு எட்டியவரை அவரது சிறுவயது ஞாபகங்கள் முதல் தற்போதைய நிலை வரை எல்லாவற்றையும் எழுதச் சொன்னார். மருத்துவரின் வேண்டுகோளுக்கு இணங்க சைனா எழுதியவையே 'குழந்தைப் போராளி' என்ற நூலாக வெளிவந்தது.\n\nசைனா கெய்ரெற்சி 2001 இல் தனது 24வது வயதில் இப்புத்தகத்தை எழுதினார். இதில் மூன்று பாகங்கள் உள்ளன. சைனாவின் 9 வயது வரையிலான பிஞ்சு வயதுப் பருவம் முதல் பாகத்திலும், குழந்தைப் போராளியாக 19 வயது வரை NRA படையில் இருந்த அவரது அனுபவங்கள் இரண்டாம் பாகத்திலும், அரசியல் கைதியாக தென்னாப்பிரிக்காவிற்கு தப்பித்து ஓடி டென்மார்க்கில் அகதியாக புகுந்தது வரையிலான பகுதி மூன்றாம் பாகத்திலும் விவரிக்கப் பட்டுள்ளது.\n"}
{"id": "248720", "url": "https://ta.wikipedia.org/wiki?curid=248720", "title": "சைனா கெய்டெட்சி", "text": "சைனா கெய்டெட்சி\n\nசைனா கெய்டெட்சி (\"China Keitetsi\", பிறப்பு: 1976) என்பவர் உகாண்டாவைச் சேர்ந்த ஒரு செயற்திறனாளரும், குழந்தைப் போராளிகளின் அவல நிலையை வெளிக்கொணரப் பெரிதும் பரப்புரை செய்து வருபவரும் ஆவார்.. குழந்தைப் போராளியாக இருந்த இவரின் நினைவுக் குறிப்புகள் பிரெஞ்சு, இடாய்ச்சு, சப்பானிய, சீன, மற்றும் பல மொழிகளில் மொழிபெயர்க்கப்பட்டுள்ளன.\n\nஇவர் தனது ஒன்பதாவது வயதில் அரசை எதிர்த்துப் போராடிய யோவேரி முசவேனியின் தலைமையிலான என்ஆர்ஏ என்ற தேசிய எதிர்ப்பு இராணுவத்தில் அரச எதிர்ப்புப் படையில் குழந்தைப் போராளியாக சேர்க்கப்பட்டார். அப்போது முதல் 1995 வரை அப்படையில் பணியாற்றியவர் பின்னர் உகண்டாவிலிருந்து தென்னாப்பிரிக்காவிற்குத் தப்பியோடினார். அங்கும் உகாண்டாவின் உளவுப் படையினரால் வேட்டையாடப்பட்டவர் 1999 இல் டென்மார்க் நாட்டில் அகதியாகத் தஞ்சம் புகுந்தார். தற்போது உகண்டாவில் சர்வதேச தொண்டு நிறுவனங்களின் உதவியுடன் குழந்தைப் போராளிகளுக்கான மறுவாழ்வு இல்லம் ஒன்றை நடத்தி வருகிறார்.\n\n"}
{"id": "248723", "url": "https://ta.wikipedia.org/wiki?curid=248723", "title": "பியேர் அபேலார்டு", "text": "பியேர் அபேலார்டு\n\nபியேர் அபேலார்டு (, அல்லது பீட்டர் அபெலார்டு, 1079 – 21 ஏப்ரல் 1142) இடைக்காலப் பிரெஞ்சுப் புலமைசார் மெய்யியலார். மொழி, மனம்சார் மெய்யியல் பிரிவுகளை உருவாக்கியவர். பகுத்தறிவுசார் இறையியலார். பெயர்பெற்ற இடைக்கால அளவையியலார். மேலும் இவர் கவிஞரும் இசைக்கலைஞருமாவார். பலரும் போற்றிய மெய்யியல் பேராசானும் பெயருருவாதத்தின் (Nominalism) தந்தையுமாவார்.\n\nSection::::வாழ்வும் பணியும்.\nபியேர் 1079 இல் பிரித்தானியின் நாந்து அருகில் உள்ள லெ பெல்லெட்டில் பிறந்தார். இவர் சிறுவயதிலேயே ஆர்வத்தோடு விரைவாகக் கல்வி பயின்றார். செல்வந்தரான இவரது தந்தையார் பல கலைகளும் கற்றுத் தேர ஏற்பாடு செய்தார். அங்கு அவர் மெய்யியல் பிரிவான இணைமுரணியலில் மிகவிஞ்சிய திறமை பெற்றுள்ளார். இம்மெய்யியல் பிரிவு இலத்தீன் வழியாகப் பரவிய அரிசுட்டாட்டிலின் அளவையியலின் தொடர்ச்சியாகும். அவர் தந்தையைப் போல படைத் துறையில் சேராமல் கல்வித் துறையில் கருத்தைச் செலுத்தலானார். தொடக்கநிலைக் கல்விப்பணியாக அவர் பிரான்சு முழுவதும் சுற்றிக் கற்பதும் பலரோடு வாதிடுவதுமாக்க் காலம்கழித்தார். அவர் முதன்முதலாக பெயருருவாத உரோசெல்லினசு (Roscellinus) வாழ்ந்த இலாயிர் (Loire) பகுதியில்\" அவரிடம் மாணவராகச் சேர்ந்து தனது கல்வியைத் தொடங்கினார்.\n\nSection::::புகழின் உச்சி.\nஅவர் பலவிடங்களைச் சுற்றிவிட்டு 1100 ஆம் ஆண்டளவில் பாரிசு நகர் வந்தடைந்தார். அங்கு நோத்ரெ தோம் பேராலயப் பள்ளிகூடத்தில் வில்லியம் என்பவரிடம் கல்வி பயின்றார். அப்போது இவர் தனது இயற்பெயரான ’பியேர் லா பல்லெட்’ என்பதை ’பியேர் அபேலார்டு’ என மாற்றிக் கொண்டார். தனது ஆசிரியரான வில்லியமை இவர் வாதத்தில் வென்றதால், வில்லியம் இவரை எதிர்க்கத் தொடங்கியுள்ளார். இவரது சிந்தனை வில்லியம் போக்குக்கு நெருக்கமாக இருந்தும் இவர் உரோசெல்லினசு, வில்லியம் இருவரையுமே எதிர்த்துத் தொடர்ந்து வாதிடலானார். மேலும் தனது ஆசிரியருக்கு எதிராக மேலூனில் முதன்முதலாகத் தனிச்சிந்தனைப் பள்ளியொன்றையும் உருவாக்கினார். பிறகு அதைத் பாரீசுக்கருகில் இருந்த கார்பெல் நகருக்கு மாற்றினார்.\n\nஅவரது மெய்யியல் போக்கு வெற்றிபெற்றாலும் அவர் உடல்நலம் ஏற்காததால் சிலகாலம் பிரித்தானியில் வாழ்ந்து வந்துள்ளார்ர். 1108இல் மீளப் பாரீசு திரும்பியதும், புனித விக்டர் மடத்தில் வில்லியம் சொற்பொழிவாற்றுவதைக் கண்டார். வில்லியம் பின்பற்றிய பொதுமைகள் கருத்தினக் கோட்பாட்டினை (Theory of Universals) அபேலார்டு எதிர்க்கவே, அங்கு மீண்டும் இருவரும் எதிரிகளாயினர். மீண்டும் அபேலார்டு அவரை வாதத்தில் வெல்லவே நொத்ரே தோமின் ஆசிரியரானார். என்றாலும் வில்லியம் கொஞ்சகாலம் பாரீசு நகரில் அவரைச் சொற்பொழிவாற்றவிடாமல் தடுத்தார். எனவே அபேலார்டு மீண்டும் மேலூன் பள்ளியைத் தொடங்க வேண்டியதாயிற்று. பிறகு அவர் 1110-12களில் அதைப் பாரீசுக்கு இடமாற்றினாலும் நோத்ரே தோமைத் தவிர்த்து மாண்டேன் புனித ஜெனிவீவேயிலேயே நடாத்தினார்.\n\nஇணைமுரண் மெய்யியல் வாதங்களில் வெற்றிகண்டதும், அவர் இறையியலில் கருத்தைச் செலுத்தலானார். 1113இல் இலாவோன் சென்று அங்கு அன்செல்மிடம் கிறித்துவ நெறிமுறையிலும் விவிலியத்தின் exegesis பிரிவிலும் அவராற்றிய சொற்பொழிவுகளைக் கேட்டார். அவரது மனம் அதில் நிறைவு காணாததால் எசேக்கியேல் நூலைப் பற்றி தானே புதுமையாக சொற்பொழிவாற்றத் தொடங்கினார். அன்செல்ம் அதைத் தடுக்கவே மீண்டும் அவர் பாரீசுக்குத் திரும்பி, 1115இல் நோத்ரேதோமின் ஆசிரியரானார். அப்போது அவர் பாரீசு தழுவியிருந்த சென்சு கட்டளைக்கும் (Canon of Sens) தலைமையேற்றார்.\n\nSection::::எலாயிசு/காதல் வாழ்க்கை.\nஎலாயிசு தனது மாமாவான புல்பெர்ட்டின் காப்பில் நோத்ரே தாமில் வாழ்ந்துவரும்போது அவருக்கும் அபேலார்டுக்கும் காதல் தொடர்பு 1115-16 களில் அரும்பியுள்ளது. எலாயிசு அப்போது கிரேக்க, இலத்தீன, எபிரேயச் செவ்வியல் இலக்கியங்களில் உயர்ந்த புலமை பெற்றிருந்தார். அந்நாட்களில் அபேலார்டுங்கூட எப்போதும் மாணவர்குழாம் சூழ ஈடும் இணையுமற்ற புகழ்மிக்க மெய்யியலளராகப் பெயர்பெற்றிருந்தார். அபேலார்டின் வெற்றிச் செருக்கை அறிந்த புல்பெர்ட் அவர்களது காதலில் குறுக்கிட்டுத் தடுத்தார். இருந்தாலும் இருவரும் மறைமுகமாக அடிக்கடி சந்தித்தனர். இடையில் எலாயிசு கருவுறவே அபேலார்டு பிரித்தானியில் இருந்த தன் வீட்டிற்கு அவரை அனுப்பி வைத்தார். அங்கு அவர் ஓர் ஆண்மகவைப் பெற்றெடுத்தார். அதற்கு \"ஆஸ்ட்ரோலேப்\" (Astrolab, விண்ணாய்வகன்) என்று பெயரிட்டார்.]].\n\nபுல்பெர்ட்டைப் பழிவாங்க இருவரும் திருமணம் செய்து கொள்ளலாமென அபேலார்டு கூற, அதை எலாயிசு முதலில் எதிர்த்தாலும், பிறகு இருவரும் மணம்புரிந்து கொண்டனர். புல்பெர்ட் அவர்களது திருமணச் செய்தியை அம்பலப்படுத்தியதும் அவரிடமிருந்து எலாயிசைக் காப்பாற்றிட, எலாயிசு பிறந்து வளர்ந்த அர்கனேத்துல் கன்னிமாடத்துக்கு அனுப்பிவைத்தார். அங்கு நாத்திகரான அவர் விரும்பாதபோதும், கன்னிமாடப்பெண் உடையணிந்து, வாழ நேர்ந்துள்ளது.\n\nஅபேலார்டு எலாயிசைத் தவிர்ப்பதற்காகவே கன்னிமடத்துக்கு அனுப்பியதாக்க் கருதிய புல்பெர்ட் முரடர்களை அனுப்பி அபேலார்டின் வீட்டையுடைத்து அவரைத் தாக்கச் செய்தார். அதுகண்டு வெகுண்ட அபேலார்டு மடத் துறவியானார். எலாயிசையும் கன்னிமாடத்தில் கன்னிகையாகச் சேரச் சொன்னார். எலாயிசு சமயம் எதையும் தான் விரும்பாததால் சேரவியலாதென மறுத்துள்ளார்.\n\nSection::::பிற்கால வாழ்க்கை.\nபுனிதர் டெனீசு அபேயில் 40 அகவையான அபேலார்டு அவரது கண்ணோட்டங்கள் எடுபடாமல் போகவே முனிவராகத் தன்னைப் புதைத்து அடக்கம் செய்துகொள்ள முயன்றுள்ளார். பிறகு, கிலாயிசுட்டரிலும் மதிப்பிழக்கவே, மெல்ல மெல்ல ஆய்வில் மீண்டும் இறங்கலானார். உடனடித் தேவையான நூல்களை வெளியிட்டு பேராட்சியின் அறியப்படாதவொரு மடவளாகத்தில் தனது சிந்தனைப் பள்ளியை மீண்டும் தொடங்கினார். இப்போது அவரது விரிவுரைகள் இறையுணர்வில் திளைத்தன. இந்த இறையியல் விரிவுரைகளையும் ஏரணவியல் உரைகளையும் மீண்டும் மக்களும் மாணவரும் கேட்கலாயினர். அவரது பழைய செல்வாக்கும் மாணவர் குழாமும் புத்துயிர்ப்பு பெற்றன, என்றாலும் அவருக்குப் பல பகைவர்களும் இருந்தனர். அவர்களை முனைப்போடு எதிர்க்க அவரால் முடியவில்லை. விவிலியத்தையும் சமய நிறுவனமான திருச்சபையின் தலைவர்களையும் பற்றிய ஆய்வுகளைப் பயன்படுத்தி அப்போது நிலவிய ஒருங்கியைபின்மைகளைத் தொகுத்து நூலாக்கினார். மேலும் அந்த நூலுக்கு \"ஆம் ஆனால் இல்லை\" என்று தலைப்பிட்டார்.\n\n\"Theologia Summi Boni\" எனும் இறையியல் விரிவுரைகளை வெளியிட்டதுமே அவரது எதிரிகள் மும்மைசார் வறட்டுவாதம் குறித்த அவரது பகுத்தறிவுவாத விளக்கங்களைக் கண்டிக்கலாயினர். இலாவோன் நகர அன்செல்மின் மாணவர்களும் இரீம்சு நகர அல்பெரிக்கும் உலோம்பார்டி நகர உலோதுஃபும் அபேலார்டின் மீது 1121இல் சோயிசான்சில் ஏற்பாடு செய்திருந்த ஆட்சிக் கூட்டத்தில் சபால்லியசுவை பழித்ததாகக் கண்டித்து நடவடிக்கை எடுக்கலாயினர். அவர்கள் தவறான வழிமுறைகளைக் கடைப்பிடித்து அவரது பயிற்றுதலுக்கு அலுவல் சார்ந்த கண்டனத்தை உருவாக்கி அவரது \"Theologia\" நூலையும் அவரைக்கொண்டே எரிக்கவைத்தனர். அவரது மட வளாகம் தவிர்த்த மற்ற மட வளாகங்களில் தொடர்ந்து நுழையவொட்டமல் தண்டித்தனர். என்றாலும் இந்த ஒறுப்பை உடனடியாக திரும்பப் பெற்றுக் கொள்வதாக அவருக்கு முன்கூட்டியே அறிவிக்கப்பட்டிருந்ததாம், ஏனெனில் சோயிசான்சில் உள்ள புனித மெடார்டு மட்த்தில் சில நாட்களே தங்கிவிட்டு, மீண்டும் அபேலார்டு புனித டெனீசு மடத்துக்கு மீண்டும் திரும்பிவிட்டார்.\n\nஎன்றாலும் தனது டெனீசு மட வளாகத்துக்குள்ளேயே முன்புபோல அவரது வாழ்க்கை அமைதியாக அமையவில்லை. இதற்கு ஒருவகையில் அவரேதான் காரணம். இவர் மடத் துறவிகளைப் போல பாவனை செய்து அதில் ஒரு குரூர இன்பம் காணத் தொடங்கியுள்ளார். காட்டாக பேடை (ஒரு துறவி) விளையாட்டுபோல புனித டெனீசு மடத்தை ஏற்படுத்தியதாக நம்பப்பட்ட நிறுவனரை, அவர்தான் நிறுவினார் என்பதை, மெய்ப்பித்துக் காட்டச் சொன்னார். இது அவருக்குப் பெரும் சிக்கலை வரவழைத்து விட்டது. அரியொபகைட் டயொனீசியசு கோரிந்தின் ஆயராக இருந்தவர். ஆனால் மற்ற துறவிகள் அபாட் இதூயின் கூற்றை நம்பி அவர் ஏதென்சின் ஆயராக இருந்தவர் என்றனர். இந்த வரலாற்றுப் புரளி பற்றிய அலர் அவரைத் தவிர்க்க இயலாதபடி அரசுக் கண்டனத்துக்கு உள்ளாக்கியது. அபேல்லர்டு அபாட் ஆடமுக்கு ஒரு விளக்கக் கடிதம் எழுதினார். அதில் அவர் பேடு சார்பில் Eusebius of Caesarea's Historia Ecclesiastica கூறும் செய்திக்காக வாதிட்டார். மேலும் புனித ஜெரோமின் கூற்றின்படி கோரிந்தின் ஆயரான டயோனிசியசு, அபேயை நிறுவிய ஏதெசின் பிஷப்பான அரோபகைட் டயோனிசியசும் வேறு வேறு என வாதிட்டார். என்றாலும் பேடு சார்பில் அரோபகைட் கொரிந்தின் ஆயராக ஒருவேளை இருந்திருக்கலாம் என்றார். டெனீசு பிரான்சு நாட்டரசின் புரவலோம்பு முனிவராக விளங்கியவர். எனவே, அரசர் ஆடம் டெனீசு மடத்தையும் பிரெஞ்சு அரசையும் அபேலார்டு கேவலப்படுத்திவிட்டதாகக் குற்றம் சாட்டினார். எனவே அவரது மடவாழ்க்கை பொறுமையின் எல்லையைத் தாண்டவே அங்கிருந்து வெளியேறியுள்ளார்.\n\nஅபேலார்டு தன் நண்பரான புனித ஆயவுல் மடவளாகத்தில் தங்கினார். பிறகு 1122 மார்ச்சில் பெற்று ஆடம் அபாட் இறந்ததும் சுகர் என்ற புதிய அபாட்டிடம் அவர் விரும்பும் தனி இடத்தில் வாழ இசைவு பெற்றுள்ளார். அதன்படி சாபகினேவில் நோகென்-சுர்-சைனில் சுள்ளி, மிலாறுகளால் வேய்ந்த குடிலைக் கட்டித் துறவியாக சொற்பொழிவாற்றி வாழலானார். அவரது பின்னடைவை அறிந்த மாணவர்கள் அதைச் சுற்றிலும் கூடாரங்களும் குடிசைகளும் எழுப்பி அந்தக் கடுஞ்சூழலை அழகாக்க முயன்றனர். அங்கு அவர் தன் கல்விப்பணியைத் தொடரலானார். பிறகு அது கல்லாலும் மரத்தாலும் மீளக் கட்டி எழுப்பப்பட்டது. அவரிடம் பராக்கிளீட் சொற்பொழிவகமாக அளிக்கப்பட்டது.\n\nஅவர் அங்கு 5 ஆண்டுகள் தங்கி இருந்தார். மடத் துறவியாக அவர் சமயம்சாரா கலைகளைப் பாடம் எடுக்கவே, சமயஞ்சார்ந்த மற்றவரால் வெறுத்து எதிர்க்கப்படலானார். அதனால் அவர் அப்போது ஒட்டுமொத்தமாகக் கிறித்துவத்தில் இருந்தே வெளியேறி விடுவதாகக் கூறியுள்ளார். எனவே அபேலார்டு அங்கிருந்து வெளியேறி வேறு புகலிடம் காண விரும்பினார். 1126-1128 இடைக்காலத்தில் நெடுந்தொலைவுக்கப்பால் தாழ்பிரித்தானிக் கடற்கரையில் இருந்த புனித கில்டாசு-தெ-உரூயிசு அபேயினைத் தலைமை தாங்க அழைக்கப்படவே அங்கு சென்றார். அந்த இடம் மிகவும் கடுமையான இடமாகவும் குற்றவாளிகளின் தாக்குதலுள்ள இடமாகவும் விளங்கியது. தங்கிய வீடோ காட்டுத்தனமானதாகவும் ஒழுங்கு குலைந்த்தாகவும் இருந்த்து. அங்கும் கூட சமூகத்துடனான உறவு சீராக அமையவில்லை.\n\nஇதற்குள் மீண்டும் ஃஎலாயிசுடன் தொடர்பு ஏற்பட்டது. 1129 ஏப்பிரலில் புனித டெனீசின் அபாட் சுகர் தன் வளாகத்தில் கன்னிகைத் துரவிகளையும் சேர்த்துக்கொள்ளும் திட்டத்தில் வெற்றிகண்டார். டெனீசு சொத்துகளைக் கைப்பற்ற, அர்கண்ட்யூலில் வெளியேற்றப்பட்ட ஃஎலாயிசை அங்கு சேரவைத்தார்.ஃஎலாயிசு கன்னிகைத் துறவிகளுக்காக உருவாக்கப்பட்ட புது அமைப்பான பராக்கிளீட்டின் தலைமையை ஏற்றார். அந்தப் புது குழுமத்தின் அபாட்டாக அபேலார்டு பதவி ஏற்றார். அப்போது அவர்களுக்கான வாழ்க்கை ஏற்பு வழிமுறைகளைத் தக்க விதிமுறைகளுடன் உருவாக்கினார்.; இதி அவர் இலக்கியக் கல்வியை வலியுறுத்தினார். அவரே இயற்றிய இறைப்பாடல்களையும் வழங்கினார்.1130களின் தொடக்கத்தில் அவரும் ஃஎலாயிசு தம் காதல் கடிதங்களையும் சமயப் பகிர்வுக் கடிதங்களையும் திரட்டிஅச்சேற்றினர்.\nபுனித கிலைடாசில் வெற்றிபெற முடியாமையால், மீண்டும் அவர் பொது சொற்பொழிவற்றலானார் (பிறகு சில ஆண்டுகள் அலுவலுக்காகப் புனித கிலைடாசிலேயே தஙியிருந்தாலும்). அப்போது அவர் என்ன செய்தார் என்று தெரியாது. ஆனால் 1136இல் இணைமுரணியல் குறித்து உரையாற்றியதைப் பற்றி சாலிசுபரி நகர ஜான் கேள்விப்பட்டுள்ளார்.அவர் ஒருவேளை பாரீசுக்குத் திரும்பிவந்து மாண்டெகு புனித ஜெனீவிவே இல் தன் கல்விப்பணியைத் தொடர்ந்திருக்கலாம். ஒருவேளை அவர் விவிலியம், கிறித்துவ நெறிகள், அறவியல் மட்டும் பயிற்றுவித்திருக்கலாம். பிறகு அவர், \"Theologia\" நூலின் அடுத்த பகுதிகளை எழுதலானார். அதில் மும்மை குறித்த நம்பிக்கை வாயில்களைப் பற்றி ஆய்வு செய்து விவரித்தார். பண்டைய செவ்வியல் பேகனிய மெய்யியலாளரைக் கிறித்துவ இறைவெளிப்பாட்டை பகுத்தறிவு முறையில் அணுகி விளக்கியதற்காகப் பெரிதும் பாராட்டலானார்.\n\nஇதற்கிடையில் அபேலார்டு மற்றபிற நூல்களோடு \"Historia Calamitatum\" என்ற நூலையும் எழுதினார். இது ஃஎலாயிசைப் பெரிது அதிர்த்துள்ளது. அவர் முதல் கடிதமொன்றை அபேலார்டுக்கு எழுதினார். அதில் கனிந்த ஃஎலாயிசின் மாந்த உணர்ச்சிப் பெருக்கும் பெண்மையின் மென்காதலும் இன்றும் நினைக்கப்படுகின்றன; முதல் கடித்த்திற்குப் பிறகு மேலும் இரண்டு கடிதங்களையும் ஃஎலாயிசு வரைந்துள்ளார். அதில் அவர் ஓர் உடன்பிறப்பாக (அண்ணணும் தங்கையும் போல) வேலையை விட்டுவிட இசைந்துள்ளார்.அதற்காக அவரை அபேலார்டு பாராட்டியுள்ளார். 1140இற்கு முன் அவர் தன் \"Ethica\" or \"Scito te ipsum\" (உன்னை உணர்) என்ற அரிய நூலை வெளியிட்டுள்ளார். இதில் அவர் பாவம் குறித்து ஆய்வு செய்கிறார். மாந்தர் செயல்களுக்காக அல்லாமல் உள்ளெண்ணங்களுக்காகவே தீர்ப்பளிக்கப்படுகின்றனர் என வாதிடுகிறார்.. இக்கால கட்டத்தில் \"Dialogus inter Philosophum, Judaeum et Christianum\" (Dialogue between a Philosopher, a Jew, and a Christian), \"Expositio in Epistolam ad Romanos\" நூல்களையும், ”உரோமர்களுக்கான புனித பவுலின் மடல்” என்ற பனுவலுக்கு உரையும் எழுதினார். இவற்றில் கிறித்துவின் வாழ்க்கைக்கான பொருள் பற்றி மேலும் விரிவாகப் புலப்படுத்தியுள்ளார்.\n\nSection::::புனித பெர்னார்டுடனான முரண்பாடுகள்.\nஅபேலார்டு இறுதியாகத் தனது ஆசிரியத் தொழிலையும் கைவிட வேண்டிய மற்றொரு அறைகூவலையும் சந்திக்க நேர்ந்தது. பிறகு 1136 முதல் 1141 வரை அவர் அனைத்து விரிவுரைகளையும் கற்பித்தாரா அல்லது ஏரணவியலைத் தவிர்த்துவிட்டு பிறவற்றை மட்டும் பயிற்றுவித்தாரா என்பது புலப்படவில்லை. அபேலார்டின் கல்வியில் உள்ள நிந்திப்புகளாகத் தான் கருதுவதாகத் தான் கண்டுபிடித்தவற்றைக் காட்டி புனித திஎர்ய் சார்ந்த வில்லியம் இவர்பேரில் நடவடிக்கை எடுக்கலானார்.அவற்றை மறுத்து அபேலார்டு 1140 கோடையில் சார்த்ரே பஷப்புக்கும் கிலேர்வாக்சின் பெர்னார்டுக்கும் எழுதியுள்ளார். ஆனால் அதே நேரத்தில், பெர்னார்டின் தூண்டுதலின் பேரில், மற்றொரு இறையியலாரான மாரிக்னி நகரத் தாமசும் அபேலார்டு செய்ததாகக் கூறப்படும் நிந்திப்புகளின் பட்டியல் ஒன்றைத் தந்துள்ளார். பெர்னார்டின் முதன்மையான தாக்கீது இது தான். அபேலார்டு எங்கு ஏரணவியலைப் பயன்படுத்தக் கூடாதோ அங்கே பயன்படுத்தினார், அப்படி செய்தது தவறு என்பது தான். பெர்னார்டின் கடும்நெருக்கடிக்குப் பிறகும் அபேலார்டு தன்மிதானக் குற்றச்சாட்டுகளைத் திரும்பப் பெறும்படிக் கோரினார். அல்லாவிட்டால், அவற்றை 1141 ஜூன் 2இல் நிகழவுள்ள சர்ச்சுகளின் மன்றக் கூட்டத்தில் வெளிப்படையாக அறிவிக்கச் சொன்னார். இதனால் அபேலார்டு தன்னைக் குற்றத் தரப்பாக ஏற்று பழிக்கான குற்றச்சாட்டுகளை மருத்து பதில் அளிக்கவேண்டிய நிலைக்குத் தன்னைத்தானே ஆளாக்கிக்கொண்டார். பெர்னார்டு இவ்வகை நெருக்கடியை நயமாகத் தவிர்த்துவிட்டார். என்றாலும் மன்றம் கூடுவதற்கு முன்நாளே அங்குவந்து குழுமியிருந்த பிஷப்புகளை அழைத்து ஒவ்வொருவராக அபேலார்டை, அவரது பேரிலான ஒவ்வொரு நிந்திப்பையும் சொல்லிக் கண்டிக்கும்படி ஒப்பவைத்துவிட்டார். மறுநாள் அபேலார்டு மன்றத்தில் தோன்றியபோது அவர் பேரிலான இறைநிந்திப்புகளுக்கான கண்டன முற்கோள்கள் தரப்பட்டன.\n\nஇந்தக் கண்டன முற்கோள்களுக்கு விடையிறுக்காமல் அபேலார்டு மன்றத்தை விட்டகன்று, போப் தனக்கு ஆதரவாக இருப்பார் என நம்பி, போப்பிடம் கூறிவிட்டு உரோமுக்குப் புறப்பட்டுவிட்டார்.. ஆனால் அவரது நம்பிக்கை பொய்த்துவிட்டது. 1141 ஜூலை 16இல் போப் பேதை-ii இவரையும் இவரது மாணாக்கர்களயும் நாடுகடத்தி, அபேலார்டும் அவரைப் பின்பற்றுபவர்களும் தொடர்ந்து இனி தம் மட வளாகத்துக்குள்ளேயே எப்போதும் அமைதிகாக்க வேண்டும் என்று ஆணையிட்டுள்ளார்.. மேலும் மற்றொரு ஆணைவழியாக மட வளாக எல்லைக்குள்ளேயே அவரைச் சிறைப்படுத்திவைக்கவும் அவரது நூல்களை எரிக்கவும் உத்தரவிட்டுள்ளார் என்றாலும் .அபேலார்டு இந்தத் தண்டனையில் இருந்து காப்பாற்றப்பட்டுவிட்டார், குலூனி அபாட்டான பீட்டர் வெனெரபுளால், போப்பின் கண்டனம் ஃபிரான்சை அடையும் முன்பே அபேலார்டு உரோமுக்குச் செல்லும் வழியிலேயே இடைமறிக்கப்பட்டார். இதற்குள் பீட்டர் அவரது முதிர் அகவையைச் சுட்டிக்காட்டி அபேலார்டைப் பயணத்தை கைவிட்டுவிட்டுத் தன் மட வளாக எல்லைக்குள்ளேயே இருக்கவும் ஒப்பவைத்துவிட்டார். தண்டனையை தள்ளுபடி செய்யும்படி பெர்னார்டிடம் பேசி அதை அப்போதைக்கு நிறுத்தி வைத்துவிட்டார். போப் பேதையையும் ஒப்பவைத்து அபேலார்டு குளூனி ஆட்சி எல்லைக்குள்ளேயே தங்க ஏற்பாடும் செய்துள்ளார். பிறகு அபேலார்டு தண்டனைபெற்ற முனிவராகக் கருதப்படாமல் மதிப்புள்ள மதிநுட்பப் புலமையாளராக நடத்தப்பட்டுள்ளார். பிறகு இறப்புவரை தன் இறுதி வாழ்நாட்களைச் சலான்-சுர்-சவோனில் உள்ள புனித மார்சல் மட வளாகத்தில் கழித்துள்ளார், இவர் 1142 ஏப்பிரல் 21இல் இயற்கை எய்தினார்... இறப்பதற்கு முன்பு அவர் கடைசியாக \" எனக்குத் தெரியாது\" என்ற இருசொற்களை இறுத்துள்ளர்... இறுதியில் காய்ச்சலும் சொறியழற்சித் தோல்நோயும் கடுமையாகத் தாக்கவே இறந்துள்ளார்...\n\nSection::::இசை.\nஅபேலார்டு சிறந்த கவிஞரும் இசையமைப்பாளரும் ஆவார். ஃஎலாயிசுக்காக கொண்டாட்டம் மிக்க காதல்கவிதைகளுக்கு இசை மைத்துள்ளார். அவை இப்போது கிடைக்கவில்லை.பெயரற்ற தொகுப்பில் இருந்து அப்பாடல்களை இன்ங்காணமுடியவில்லை. ஃஎலாயிசு தன் கடிதங்களில் இப்பாடல்களைப் பெரிதும் பாராட்டியுள்ளார்: \"மொழியும் இசையும் வனப்பும் இனிமையும் கனிந்தவை. படிக்காத பாமரரையும் இசையின் மென்மையும் கவர்ச்சியும் ஈர்க்கவல்லவை\".\n\nசமயக் குழுமலூக்கான வழிபாட்டுப் பாடநூலை இயற்றியுள்ளார். இதில் ஃஎலாயிசு பங்குபற்றியுள்ளார். இது 1130ஆம் ஆண்டுக்குப் பிறகு இயற்றப்பட்டுள்ளது. இவை அக்காலப் பாடல்களில் இருந்து முற்றிலும் வேறுபட்டிருந்தன. இதைப் கிளேரிவாக்சின் பெர்னார்டு அவற்றிலஃ அபேலார்டு புத்தம்புதிய சீரிசைவான பண்களைப் பயன்படுத்தியுள்ளதaக்க் கூறுகிறார். இப்பாடல்கள் யாப்பால் தொகுக்கப்பட்டிருந்தன. எனவெ இவற்றில் இருந்து சிலவற்றை மட்டுமே பயன்படுத்தமுடியும். \"O quanta qualia\" என்ற மெல்லிசைப் பாடல் மட்டுமே இவ்வழிபாட்டுப் பாடல்களீல் இருந்து எஞ்சியுள்ளது.\n\nஅபேலார்டு பின்வரும் ஆறு விவிலிய (இரங்கல்களை) \"planctus\" யாப்பில் இயற்றியுள்ளார்.:\n\nகிடைக்கும் கையெழுத்துப் படிகளில் உள்ளவை diastematic பண்ணில் அமைந்த பதிகங்களாக உள்ளன. எனவே இவற்றை ஒலிபெயர்ப்பது அரிதாக உள்ளது. Planctus VI இன் யாப்பு மட்டுமே சதுரப் பண்ணில் இந்நாட்களில் குறிக்க முடிகிறது. Planctus யாப்பு வடிவம் பின்னர் தோன்றிய இலாயி வடிவத்தை வளர்த்தது. இந்தப் பாடல் வடிவம் 13, 14ஆம் நூற்றாண்டுகளில் பரவலாக வழக்கில் இருந்தது.\n\nஇன்று கிடைக்கும் மெல்லிசைப் பாடல்கள் நெகிழ்வும் உணர்ச்சியும் ததும்ப, நயமும் புனைவுநுட்பமும் பொருந்தி அவரது கவிதைகளைப் போலவே பாராட்டப் படுகின்றன.\"\n\nSection::::மெய்யியல் சிந்தனை.\nஅபேலார்டின் தனிச்சிறப்பே முன்னெவரும் செய்திராத அளவுக்குப் புலமைவாத மரபை முன்னெடுத்ததே என்பர்.குறிப்பாக அதற்கு முன்பு நிலவிய தாந்தோன்றிப்போக்குள்ள குறுக்குமறுக்கான வாத நெறிமுறைக்கெதிராக தெளிவான உருவம் வாய்ந்த பகுத்தறிவார்ந்த விளக்க நெறிமுறையை வளர்த்தெடுத்ததே அவரது அரிய பணியாகும். அவரது தனித்தனியான விளக்கங்கள் அப்போதைக்கு கண்டனத்துக்குள்ளானாலும் 13ஆம் நூற்றாண்டு தேவாலயத் தலைமையின் ஒப்புதலுடன் பிற்காலத்தில் விரிவிபடுத்திய சிந்தனையின் பொதுத் திட்டத்தின் நோக்கில் இருந்து சற்றும் மாறுபடாத தன்மையிலேயே அவரது சிந்தனைப் போக்கு உருவாகியது.\nஅவர் அரிசுட்ட்டாட்டிலின் மெய்யியலை வளர்த்தெடுத்து நிலைநிறுத்த பெருமுயற்சி எடுத்தார். அவருக்குப் பிறகான அரைநூற்றாண்டிற்குள் அரிசுட்டாட்டிலின் சிந்தனைப் போக்கு ஐரோப்பாவில் ஆழமாகக் காலூன்றியது. அந்தக் காலகட்டத்தில் தான் அந்தக் கிரேக்கச் சிந்தனையாளரின் அனைத்து நூல்களும் ஐரோப்பாவில் எல்லாருக்கும் கிடைக்கத் தொடங்கியது. அபேலார்டுக்கு முன்பு பிளாட்டோவின் சிந்தனைப் போக்கே நடப்பில் பரவலாக நிலவியது.\n\nபுலமைவாதம் ஐரோப்பியாவில் இருந்த இடைக்காலப் பல்கலைக்கழகங்களில் கல்வியாளர்களால் 1100 முதல் 1700 வரை பின்பற்றப்பட்ட உய்யச் சிந்தனை (Critical thought) முறையாகும் அக்காலத்தே நிலவிய பன்முகச் சூழலில் வறட்டுவாதத்தை தெளிவாக்கவும் காப்பாற்றவும் பயன்படுத்திய திட்ட வழிமுறையாகும். தொடக்க கால ஐரோப்பியப் பல்கலைக்கழகங்களில் கிறித்தவ ஓர்மைப் பள்ளிச் சிந்தனைகளுக்கு விலகியபடி கிளைத்தெழுந்தது..[1] மேலைஉலகில் பல்கலைக்கழகங்கள் எனக் கருதத் தக்க நிறுவனங்கள் கலை, சட்டம், மருத்துவம், இறையியல் ஆகிய புலங்களைப் பயிற்றுவிக்க பிந்தைய 11ஆம் நூற்றாண்டிலும் 12ஆம் நூற்றாண்டிலும் இத்தாலி, ஃபிரான்சு, இசுபெயின் ஆகிய நாடுகளில் தோன்றின.[2] இவை சலேமிதானா மருத்துவப் பள்ளி, பொலோகுனா பல்கலைக்கழகம், பாரிசுப் பல்கலைக்கழகம் என்பவையாகும். அவை எந்நாளில் இருந்து பல்கலைக்கழகங்களாகச் செயலாற்றின எனத் தெரியாது. என்றாலும் கத்தோலிக்கக் கோயில்களாலும் பிற சமய நெறிகளாலும் கடைபிடிக்கப்பட்ட உயர்கல்வி சார்ந்த பொதுப்பாட்த் திட்டங்கள் பயனுள்ள வழிகாட்டிகளாகும்.\n\nஇணைமுரணியலுக்கப்பால் அபேலார்டின் மெய்யியல் சிந்தனை அறவியலில் செயல்முனைவோடு அமைந்தது. மாந்தச் செயல்பாட்டின் அற மதிப்பு தனிமாந்தனின் அக எண்ண விருப்பத்தை அல்லது உள்நோக்கைச் சார்ந்தது என்பதை வலியுறுத்தினார். இந்தப் போக்கிலான அவரது சிந்தனை இக்காலக் கணிப்பை நிகர்த்த்தாய் இருந்த்து. ஏனெனில், இவருக்குப் பிந்திய புலமைவாதப் பின்னோடிகள எவருமே அரிசுட்டாட்டிலின் அறவியல் புலத்தின் உசாவல்களைக் கற்றிருந்த போதிலும், தூய மெய்யியல் வாதத்தைப் பயன்படுத்தி, அறவியல் நெறிமுறைகளையும் விதிகளையும் உருவாக்குவதில் சற்றும் கூட முன்னேறவில்லை.\n\nஃஇப்போ நகர அகசுட்டினின் முதற்பாவ நெறிமுறைக்கு மாறாக, போப்பு பேதை-III அவர்கள் அபேலார்டின் இடைநிலைத் துறக்க நெறிமுறையை ஏற்றுக்கொண்டார். வாத்திகனுங்கூட பாவசுநானம் பெறாத குழந்தைகள் நேரடியாக நரகத்துக்குச் செல்லாமல் இடைநிலைத் துறக்கத்துக்குச் (Limbus Infinitum) செல்லும் நெறிமுறையை ஏற்றது. அங்கே அவர்கள் வலியேதும் உறாமல் இயற்கையான மகிழ்ச்சியோடு இருப்பர் என்பதை ஒப்புக்கொண்டது.. என்றாலும் அவர்கட்கு உயரியற்கை அருட்களிப்பேதும் கிடைக்காது.\n\nமேலும் அவர் அறத் தாக்கக் கழுவாய்த் தேடல் கோட்பாட்டினை ஏற்று அதைத் தழுவியிருந்தார்.\n\nஇவர் பொதுமைகள் கோட்பாட்டினை எதிர்த்து,பொருள்முதல் வாதத்துக்கு நெருக்கமான கருத்துரு வாதத்தை உருவாக்கியவர். இவர் சமய நம்பிக்கை பகுத்தறிவு சார்ந்த முற்கூற்றுகளுக்குள் அமையவேண்டும் என்றார்.எனவே தேவாலய நடைமுறையுடன் முரண்பட்டார்.இவரது முற்போக்கான கண்ணோட்டங்களைக் கத்தோலிக்கச் சமயமும் தேவாலயமும் கண்டித்தன.\n\nSection::::மெய்யியல் நூல்கள்.\nLogica ingredientibus (\"தொடக்கநிலைப் பயில்பவருக்கான அளவையியல்\") 1121க்குள்ளேயே முற்றுபெற்றது (மிக முதன்மையான அளவையியல் நூல்)\n\n• Petri Abaelardi Glossae in Porphyrium (\"The Glosses of Peter Abailard on Porphyry\"), 1120இல் இயற்றியது.\n\n• Dialectica, 1115-16இல் இயற்றியது.\n• Logica nostrorum petitioni sociorum (\"Logic in response to the request of our comrades\"), 1124-1125 கால இடைவெளியில் இயற்றியவை.\n\n• Tractatus de intellectibus (\"புரிதல் குறித்த ஆய்வு\"), 1128க்கு முன்பு எழுதியது.\n\n• Sic et Non (\"ஆம்,இல்லையுந்தான்\") (மெய்யியல், இறையியல் பற்றிய கிறித்தவ நூலாசிரியர்களின் மேற்கோள்கள்)\n• Theologia 'Summi Boni', Theologia christiana, and Theologia 'scholarium'.(இறையியல் பற்றிய அவரது முதன்மையான நூல்கள்,1120-1149 கால இடைவெளியில் வெளியிடப்பட்டவை)\n\n• Dialogus inter philosophum, Judaeum, et Christianum, (ஒரு யூதரிடமும் கிறித்தவரிடமும் நிகழ்த்திய உரையாடல்) 1136–1140\n\n• Ethica or Scito Te Ipsum (\"அறவியல்\" அல்லது \"ஒழுக்கம் அறிந்து கொள்ளுங்கள்”\n\nSection::::பிற்காலத் தாக்கம்.\nசமகாலத்திலும் இடைக்கால மெய்யியல் சிந்தனைப் போக்கிலும் அபேலார்டு பெருஞ்செல்வாக்கு செலுத்தினார். ஆனால் இக்காலத்தில் அபேலார்டு அவரது ஃஎலாயிசுடனான காதல் உறவுக்காக மட்டுமே நினைவுகூரப் படுகிறார். 19ஆம் நூற்றாண்டுக்கு முன் 1721இல் அவரது சிறந்த நூலான \"Scito te ipsum\" மட்டுமே வெளியிடப்பட்டது. \"Ouvrages inedits d'Abelard\" என்ற நூல்திரட்டு அவரது ஒன்றுவிட்ட உடன்பிறப்பால் 1836இல் வெளியிடப்பட்ட பிறகே ஆழமாக அபேலார்டின் மெய்யியல் நூல்கள் வாசிக்கப்பட்டன. நூல்திரட்டில் \"Sic et Non\" (\"Yes and No\") ஆகிய இறையியல் நூல்களில் இருந்து பல உள்ளடக்கக் குறிப்புகள் மேற்கோள்களாகத் தரப்பட்டிருந்தன. இவை விவாதத்துக்காக, பல பாதிரியார்களின் இறைநெறிமுறைகள் பற்றிய எதிரெதிர் கருத்துரைகளின் தொகுப்பாகும். இந்த வேறுபட்ட கருத்துரைகள் மீள்நோக்கீட்டுக்கு உட்படுத்தப்படவில்லை என்பதும் அவற்றைச் சரிகட்டுவதற்கான எவ்வகை முயற்சிகளும் எடுக்கப்படவில்லை என்பதும் ஆர்வம் ஊட்டும் செய்தியாகும். இவற்றில் \"Dialectica, \" என்ற நூலும் அரிசுடாட்டிலின் ஏரணவியலுக்கான திறனாய்வுரைகளும் போர்பிரியும் அனிசிலசு மேனிலசு செவெரினசு போத்தியசுவும் கூட உள்ளடங்கும். நூல்திரட்டில் அடங்கிய \"De Generibus et Speciebus \" துணுக்குகளும் உளவியல் நூலான \"De Intellectibus\" (தனியாக \"Fragmens Philosophiques\", vol. ii இல் வெளியிடப்பட்டது.) ஆகிய இரண்டும் இப்போது அபேலார்டினதல்ல எனவும் அவரது சிந்தனைப்பள்ளியால் பின்னர் உருவாக்கப்பட்டவை எனவும் கருதப்படுகின்றன. \" அவரது உண்மையான நூலான \"Glossulae super Porphyrium\", 1930இல் தான் வெளியிடப்பட்டது. இதில் இருந்து பல உள்ளடக்கப் பகுதிகளை தனது \"Abelard\" என்ற வாழ்க்கை வரைவில் மேற்கோள்களாக சார்ள்ஸ் தெ இரேமுசத் தருகிறார்.\n"}
{"id": "248734", "url": "https://ta.wikipedia.org/wiki?curid=248734", "title": "சாதிக்காய்", "text": "சாதிக்காய்\n\nசாதிக்காய் அல்லது ஜாதிக்காய் (\"Nutmeg\") எனப்படுவது \"மிரிஸ்டிகா\" இனத்தைச் சேர்ந்த பல மரங்களில் ஒன்று. இந்தோனேசியாவின் மொலுக்காஸ் அல்லது ஸ்பைஸ் தீவுகளில் உள்ள பான்டா தீவுகளைப் பிறப்பிடமாகக்கொண்ட பசுமையான மரமான, \"மிரிஸ்டிகா ஃபிராக்ரன்ஸ்\" இவ்வினத்தைச் சேர்ந்த வணிக முக்கியத்துவம் வாய்ந்த மரமாகும். சாதிக்காய்ப்பழம், சாதிக்காயின் மேல் ஓடு போன்றவற்றிலிருந்து பெறப்படும் இரண்டு நறுமணப் பொருள்களால் சாதிக்காய் மரம் முக்கியமானதாகக் கருதப்படுகிறது.\n\nசாதிக்காய் என்பது நடைமுறையில் மரத்தின் விதை என்பதுடன், முரட்டுத்தனமான முட்டை வடிவத்திலானதுடன், நீளமானதும், அகலமானதுமாக உலர்ந்த நிலையில் இடைப்பட்ட எடையிருக்கும், அதேசமயத்தில் மேல் ஓடு உலர்ந்து “சரிகைபோன்ற” மேலுறையும் அல்லது விதையின் சதைப்பற்றையும் கொண்டதாக இருக்கிறது. இது இரண்டு வேறுபட்ட உயிரினங்களுக்கு மூலாதாரமாக இருக்கும் ஒரே பழமாகும்.\n\nஇன்றியமையாத எண்ணெய்கள், வடித்தெடுக்கப்பட்ட எண்ணெய், பிசின் மற்றும் சாதிக்காய் வெண்ணெய் (கீழே பார்க்கவும்) உள்ளிட்ட மற்றும் பல வணிகப் பொருள்களை இந்த மரத்திலிருந்து உற்பத்தி செய்யமுடியும்.\n\nசாதிக்காயின் மேற்பரப்பை எளிமையாகத் தூளாக்க முடியும்.\n\nகிரிநடாவில், “மோர்ன் டிலைஸ்” என்ற பழப்பாகை உருவாக்குவதற்கு, இதன் விதையின் உறை (பழம்/நெற்று) பயன்படுகிறது. இந்தோனேசியாவில், இந்தப் பழம் \"செலேய் புஃவா பலா\" என்ற பழப்பாகாகப் பயன்படுகிறது மேலும் நேர்த்தியான முறையில் துண்டம் செய்யப்பட்டு சர்க்கரையுடன் சேர்த்து சமைக்கப்படுவதுடன், படிகமாக்கப்பட்டு \"மேனிஷன் பலா\" (“சாதிக்காய் இனிப்புகள்”) என்றழைக்கப்படும் நறுமணமுள்ள கற்கண்டைத் தயாரிப்பதற்குப் பயன்படுகிறது.\n\nபொதுவான அல்லது நறுமணமுள்ள சாதிக்காயான, \"மிரிஸ்டிகா ஃபிராக்ரன்ஸ்\" இந்தோனேசியாவின் பான்டா தீவுகளைப் பிறப்பிடமாகக் கொண்டது. அதேபோன்று மலேசியாவின் பெனாங் தீவு மற்றும் கரீபியன் ஆகியவற்றிலும் முக்கியமாக கிரீனடாவிலும் வளர்கிறது. மேலும் இது இந்தியாவின் தெற்குப் பகுதியிலுள்ள கேரள மாநிலத்திலும் வளர்கிறது. நியூ குய்னியாவில் இருந்து பெறப்படும் பாபுவன் சாதிக்காயான \"எம். அர்ஜென்டியா\" மற்றும் இந்தியாவிலிருந்து பெறப்படும், இந்தியில் \"ஜெய்பால்\" என்றும் அழைக்கப்படுவதுமான மும்பை சாதிக்காயான \"எம். மலபாரிகா\", உள்ளிட்டவை சாதிக்காயின் மற்ற பிரிவுகளாகும். இவ்விரண்டும் \"எம். ஃபிராக்ரன்ஸ்\"ஸின் கலவையாகப் பயன்படுகிறது.\n\nSection::::சமையலில் பயன்பாடுகள்.\nசாதிக்காய் மற்றும் சாதிக்காயின் மேல்ஓடு இரண்டும் ஒரேமாதிரியான சுவை குணங்களைக் கொண்டிருக்கிறது, மேலும் சாதிக்காய் மிகச் சிறிய அளவில் இனிப்பைக் கொண்டிருப்பதுடன், சாதிக்காயின் மேல்ஓடு இன்சுவை கொண்ட நறுமணத்தைக் கொண்டிருக்கிறது. பளபளப்பான ஆரஞ்சு, குங்குமப்பூ போன்ற வண்ணங்களிலான சிறிய உணவு வகைகளின் பங்களிப்பில் சாதிக்காயின் மேல்ஓடு பயன்படுத்தப்படுகிறது. சாதிக்காயைப் பாலாடைக் கட்டி திரவத்துடன் சேர்க்கும்போது சுவையாக இருக்கும். இதைச் சிறந்தமுறையில் புதுமையாகப் பொடியாக்கமுடியும் (சாதிக்காய் அராவும் கருவியைப் பார்க்க). ஆப்பிள் பழச்சாறு போன்ற மதுவினைச் சர்க்கரை, திராட்சைப் பழச் சர்க்கரை மற்றும் எக்னாக் போன்றவற்றில் சாதிக்காய் பாரம்பரியப் பகுதிப் பொருளாகப் பயன்படுகிறது.\n\nபினாங்கு, இந்திய சமையலில் சாதிக்காயானது சிறு துண்டுகளாக நறுக்கப்பட்டு ஊறுகாயாகப் பயன்படுகிறது. குளிர்ச்சியான சாதிக்காய் பழரசம் தயாரிப்பதற்கும் அல்லது பென்னேங் ஹோக்கியனில் “லவ் ஹாவ் பெங்” என்றழைக்கப்படும் பழரசம் தயாரிப்பதற்கும், கலவையாகவோ (புதிய, பசுமையான, உயிர்ப்புள்ள சுவை மற்றும் வெள்ளை நிறப் பழரசம் தயாரிப்பதற்கும்) அல்லது கொதிக்க வைக்கப்பட்டோ (அதிக சுவை மற்றும் பழுப்பு நிறப் பழரசம் தயாரிக்கும் பயன்பாட்டிலும்) சாதிக்காயானது பயன்படுத்தப்படுகிறது.\n\nஇந்திய சமையலில், பல உணவு வகைகளில் இனிப்பாகவும், அதே போல நறுமணப்பொருளாகவும்(முக்கியமாக மொகலாயச் சமையலிலும் பயன்பட்டது) பயன்படுகிறது. இது இந்தியாவின் பெரும் பகுதிகளில் \"ஜெய்பால்\" என்றும், அதேபோல கேரளாவில் ஜதிபத்ரி மற்றும் \"ஜதி\" விதை என்றும் அறியப்படுகிறது. மேலும் இது கரம் மசாலாவில் மிகச் சிறிய அளவில் பயன்படுகிறது. இந்தியாவில் சாதிக்காய் வேர் புகையினால் பதனம் செய்யப்படுகிறது.\n\nமத்திய கிழக்கு நாடுகளின் சமையலில், சுவையான உணவு வகைகளில் சாதிக்காய் வேர் நறுமணப் பொருளாகப் பயன்படுத்தப்படுகிறது. அரபு நாடுகளில், சாதிக்காய் \"ஜவாட் அட்-டிய்ப்\" என்றழைக்கப்படுகிறது.\n\nகிரீஸ் மற்றும் சைப்ரஸில் சாதிக்காய் μοσχοκάρυδο (\"மாஸ்கோகரிடோ\" ) (கிரேக்கம்: “கத்தூரி மணமுள்ள கொட்டை”) என்றழைக்கப்படுவதுடன், சமையல் மற்றும் சுவையான உணவு வகைகளில் பயன்படுகிறது.\n\nசாதிக்காய் மற்றும் சாதிக்காயின் மேல்ஓடு ஆகியவை ஐரோப்பிய சமையலில், உருளைக் கிழங்கு உணவு வகைகளில் பயன்படுவதுடன், இறைச்சி தயாரிக்கும் தொழில் முறையிலும் பயன்படுகிறது; மேலும் அவை இரண்டும் வடிசாறு, சுவையூட்டிகள் மற்றும் பதனிடப்பட்ட சரக்குகளிலும் பயன்படுகிறது. டச்சுக்காரர்களின் சமையலில் சாதிக்காய் மிகவும் முக்கியமாகும், அது பிரஸ்ஸல்ஸ் ஸ்ப்ரவுட்ஸ், காலிஃபிளவர் மற்றும் பச்சை பீன்ஸ் போன்ற காய்கறிகளை சமைக்கும்போது பயன்படுத்தப்படுகிறது.\n\nபலவகைப்பட்ட ஜப்பானிய குழம்புப் பொடிகளில் சாதிக்காய் ஒரு அங்கமாக உள்ளது.\n\nகரீபியன் சமையலில், புஷ்வேக்கர், பெயின் கில்லர் மற்றும் பார்படோஸ் போன்ற மதுபானங்களில் சாதிக்காய் பெருமளவில் பயன்படுகிறது. இது மதுபானத்தின் மேல் தூவுவதற்குப் பயன்படுத்தப்படுகிறது.\n\nSection::::அத்தியாவசிய எண்ணெய்கள்.\nஅத்தியாவசிய எண்ணெய், இது சாதிக்காயின் வேரிலிருந்து வடித்து இறக்கப்பெற்ற நீராவியினால் பெறப்படுவதுடன், நறுமணப் பொருள்கள் மற்றும் மருந்து தயாரிக்கும் தொழில் துறையிலும் பயன்படுகிறது. இந்த எண்ணெய் நிறமற்றதாகவோ அல்லது மஞ்சள் நிறத்திலோ இருப்பதுடன், சாதிக்காயின் நறுமணத்தையும் சுவையையும் கொண்டிருக்கிறது. இது ஆலியோகெமிக்கல் தொழில் துறையில் பல வழிகளில் பயன்படுகிறது, அத்துடன் சர்க்கரைத் தேன்பாகு, பானங்கள் மற்றும் இனிப்புகள் போன்ற பதனிடப்பட்ட சரக்குகளில் இயற்கை உணவு நறுமணச் சுவையூட்டும் பொருளாகப் பயன்படுகிறது. இது உணவில் துகள்களை நீக்குவதைப் போல, வேர் சாதிக்காயைப் பதிலீடு செய்கிறது. இன்றியமையாத எண்ணெய், ஒப்பனைப்பொருள் மற்றும் மருந்து தயாரிக்கும் தொழிற்சாலைகளில் பயன்படுகிறது, உதாரணத்திற்காக பல் துலக்கும் பசை மற்றும் சில இருமல் தேன்பாகில் பகுதிப்பொருளாகப் பயன்படுகிறது. பாரம்பரிய மருத்துவத்தில் சாதிக்காய் மற்றும் சாதிக்காய் எண்ணெய் ஆகியவை நரம்புகள் மற்றும் செரிமானம் சார்ந்த நோய்கள் சம்பந்தப்பட்ட துறையில் பயன்படுத்தப்பட்டது.\n\nSection::::சாதிக்காய் வெண்ணெய்.\nசாதிக்காய் வெண்ணெய், வெளிப்பாட்டு ரீதியில் கொட்டையிலிருந்து பெறப்படுகிறது. இது அரை திடமானதாகவும் சிவந்த பழுப்பு நிறத்திலும் மற்றும் சாதிக்காயின் சுவையும் நறுமணத்தையும் கொண்டிருக்கும். தோராயமாக 75% (எடையிலான) சாதிக்காயின் வெண்ணெய் டிரிமைரிஸ்டினாக இருப்பதுடன், மிரிஸ்டிக் அமிலமாக மாறுகிறது. மேலும் 14-கார்பன் கொழுப்பு அமிலம், கோக்கோயா மர வெண்ணெயின் பதிலீடாகப் பயன்படுவதுடன், பருத்திக்கொட்டை எண்ணெய் அல்லது பனை எண்ணெய் போன்றவற்றின் கொழுப்புகளுடன் சேர்ந்தும் பயன்படுகிறது, அத்துடன் நிறுவனங்களில் மசகுப் பொருளாகவும் இருக்கிறது.\n\nSection::::வரலாறு.\nசர்ச்சை ஏற்பட்ட போதிலும், ரோமானியப் புரோகிதர்கள் நறுமணம் ஏற்படுத்துவதற்காக, சாதிக்காயை எரித்திருக்கலாம் என சில ஆதாரங்கள் தெரிவிக்கின்றன. வரலாற்றின் மத்திய கால சமையலில், இது சிறந்த மதிப்பீடு மற்றும் விலையுயர்ந்த நறுமணமூட்டியாக அறியப்பட்டது, மேலும் நறுமணச் சுவையூட்டும் பொருளாக, மருந்துகள், பதனப்படுத்தும் வினையூக்கி போன்ற பல வகைப் பயன்பாடுகளினால் அந்தச் சமயத்தில் ஐரோப்பிய சந்தைகளில் மிகப்பெரிய மதிப்பீட்டைப் பெற்றது. புகழ்பெற்ற துறவி தியோடர் தி ஸ்டூடைட் (சிஎ. 758 – சிஎ. 826), சாப்பிடுவதற்கு தேவைப்பட்ட சமயத்தில், சாதிக்காயை பட்டாணிக் கடலை உணவின் மீது தூவுவதற்கு தனது துறவிகளுக்கு அனுமதி தந்தார். ராணி எலிசபெத்தின் காலத்தில், சாதிக்காயால் பிளேக் நோயைத் தவிர்க்க முடியும் என்று நம்பப்பட்டதால், சாதிக்காய் மிகவும் புகழ் பெற்று விளங்கியது. \n\nஉலகிலேயே சிறிய பான்டா தீவுகள் மட்டுமே சாதிக்காய் மற்றும் சாதிக்காயின் மேல்தோடு ஆகியவற்றை பிறப்பிடமாகக் கொண்டிருந்தது. மத்திய காலத்தின் போது, சாதிக்காய் அரபு நாட்டு மக்களால் வியாபாரம் செய்யப்பட்டதுடன், வேனிஸ் நாட்டு மக்களுக்கு மிக அதிக விலைக்கு விற்கப்பட்டது, ஆனால் இலாபகரமான இந்தியப் பெருங்கடல் சார்ந்த வணிகத்தில் அவைகளின் பிறப்பிடத்தை வணிகர்கள் ரகசியமாக வைத்திருந்தனர், மேலும் ஐரோப்பியர்கள் யாரும் அவைகளின் பிறப்பிடத்தை ஊகிக்க முடியவில்லை.\n\n1511ஆம் ஆண்டு ஆகஸ்டு மாதத்தில், ஆசிய சந்தையின் சரிவின் போது, போர்ச்சுகல் நாட்டு அரசரின் சார்பில், அஃபோன்ஸோ டி அல்புக்குவர்கியூ என்பவர் மலாக்காவை வெற்றி கொண்டார். அந்த ஆண்டின் நவம்பரில், மலாக்காவை பலப்படுத்தியதுடன், பான்டாவின் இருப்பிடத்தை அறிந்து கொண்ட பிறகு, அவைகளைக் கண்டுபிடிப்பதற்கான நோக்கத்திற்காக அல்புக்குவர்கியூ தனது உற்ற நண்பர் அன்டோனியோ டி அப்ரியூவின் தலைமையில் மூன்று கப்பல்களை அனுப்பி வைத்தார். மலேசிய விமானிகள், புதுப் படைவீரர்களுடனோ அல்லது வலுக்கட்டாயத்தினாலோ படையில் சேர்க்கப்பட்டதுடன், அவர்கள் ஜாவாவின் மூலம் வழி நடத்தப்பட்டனர், மேலும் 1512 ஆம் ஆண்டிற்கு முன்பாக, லெஸ்ஸர் சன்டேஸ் மற்றும் ஆம்பன் ஆகியோர் பான்டாவிற்கு வந்து சேர்ந்தனர். முதல் ஐரோப்பியர் பான்டாவை அடைந்ததுடன், குறிப்பிட்ட நோக்கத்திற்காக கிட்டத்தட்ட ஒரு மாதம் பான்டாவில் தங்கியிருந்ததுடன், பான்டாவின் சாதிக்காய் மற்றும் சாதிக்காயின் மேல்தோடு, அத்துடன் பான்டாவின் பண்ட வணிக சாலையில் தழைத்தோங்கிய கிராம்பு ஆகியவற்றை வாங்கி அவர்கள் தங்கள் கப்பல்களில் நிரப்பினர். \"சுமா ஓரியன்டலில்\" முதலில் எழுதப் பெற்ற பான்டாவின் மதிப்பீடானது, போர்ச்சுகீசிய மருந்து தயாரிப்பாளரான டாம் பையர்ஸ் ஆல் 1512 முதல் 1515 வரையிலான மலாக்காவை அடிப்படையாகக் கொண்டு எழுதப் பெற்ற புத்தகமாகும். ஆனால் அவர்களுக்கு இந்த வணிகத்தை முழுமையாகக் கட்டுப்படுத்துவது என்பது சாத்தியமாக இல்லை என்பதுடன், டெர்னேட் அதிகார அமைப்பு பாண்டா தீவுகளின் சாதிக்காய் விளையும் மையத்தின் மீது கட்டுப்பாட்டை விதிப்பதால் அவர்கள் நிலக்கிழார்களாக இருப்பதைக் காட்டிலும் பெருமளவிற்கு பங்கேற்பாளர்களாக மட்டுமே இருக்க முடிந்தது. ஆகவே, போர்ச்சுகீசியர்கள் அந்தத் தீவுகளில் தங்கள் கால் தடத்தைப் பதிக்கத் தவறிவிட்டனர்.\n\n17 வது நூற்றாண்டில் சாதிக்காய் வணிகம் பின்னர் வந்த டச்சுக்காரர்களால் ஆதிக்கம் செலுத்தப்பட்டது. சாதிக்காயின் ஆதாரத்தை மட்டுமே கருத்தில் கொண்டு, விரைந்தோடும் தீவைக் கட்டுப்படுத்தி ஆதாயம் பெறுவதற்கு நீண்ட காலப் போராட்டத்தில் பிரிட்டன் மற்றும் டச்சுக்காரர்கள் இருவரும் ஒப்பந்தம் செய்து கொண்டார்கள். இரண்டாம் ஆங்கிலேய-டச்சுப் போரின் முடிவில், வட அமெரிக்காவில் ஆங்கிலேயர்களால் கட்டுப்படுத்தப்பட்ட நியூ ஆம்ஸ்டெர்டாம் (நியூயார்க்) இல் பரிவர்த்தனையை நடத்தும் கட்டுப்பாட்டிற்கான ஆதாயத்தை டச்சுக்காரர்கள் பெற்றனர்.\n\nராணுவ முகாம் விரிவுபடுத்தப்பட்ட பிறகு, 1621ஆம் ஆண்டில் தீவுகளைச் சார்ந்த பெரும்பாலான டச்சுக்காரர்கள் படுகொலை செய்யப்பட்டது அல்லது நாடு கடத்தப்பட்டது முடிவு பெற்றதும், டச்சுக்காரர்கள் பான்டா தீவுகளுக்கு மேலான கட்டுப்பாட்டை நிலைநிறுத்துவதில் வெற்றி கண்டனர். அதன் பிறகு, பான்டா தீவுகள் பண்ணை நிலங்களாக மாற்றப்பட்டதுடன், சாதிக்காய் மரங்களின் தாவரங்களை வேறோர் இடத்திற்கு வேருடன் களைவதற்கு டச்சுக்காரர்கள் ஆண்டுதோறும் திட்டமிட்ட பயணத்தை உள்நாட்டு போர்-கப்பல்களால் நிறைவேற்றினர்.\n\nநெப்போலியனுடனான சண்டையின் போது, டச்சுக்காரர்களின் இடைப்பட்ட ஆட்சிக் காலத்தின் முடிவில், ஆங்கிலேயர்கள் பான்டா தீவுகளை டச்சுக்காரர்களின் கட்டுப்பாட்டிலிருந்து தற்காலிகமாக மீட்டெடுத்ததுடன், தங்களின் குடியேற்றங்களை எங்கும் உறுதியாக்குவதற்கு, குறிப்பாக சன்சிபார் மற்றும் கிரீனடா ஆகிய இடங்களில் சாதிக்காய் மரங்களை நிறுவினர். இன்று, கிரீனடாவின் தேசியக் கொடியில் அழகாக வெட்டிப் பிரிக்கப்பட்ட சாதிக்காய் பழங்கள் காணப்படுகிறது.\n\nசில நேர்மையற்ற கனக்டிகட் வியாபாரிகள் “சாதிக்காயை” மரக்கட்டையிலிருந்து வெட்டியெடுத்ததுடன், “மரக்கட்டையிலான சாதிக்காயை” உருவாக்கினர் (அந்தப் பெயர் எந்த ஒரு மோசடியைக் குறிப்பிடும் வார்த்தையிலிருந்து வந்தது) என்ற கட்டுக்கதையிலிருந்து கனக்டிகட் என்ற அதன் செல்லப் பெயரைப் (“நட்மெக் ஸ்டேட்”, “நட்மெக்கர்”) பெற்றது.\n\nSection::::உலகளாவிய உற்பத்தி.\nசாதிக்காயின் உலகளாவிய உற்பத்தி ஓராண்டிற்கு சராசரியாக இன் நடுவில் இருப்பதாகக் கணக்கிடப்பட்டுள்ளது, அத்துடன் ஆண்டுதோறும் உலகம் முழுவதும் அதன் தேவை ஆகக் கணக்கிடப்பட்டுள்ளது. சாதிக்காயின் மேல்தோடு உற்பத்தி ஆகக் கணக்கிடப்படுகிறது. இந்தோனேசியா மற்றும் கிரீனடா ஆகிய நாடுகள் உற்பத்தியில் ஆதிக்கம் செலுத்துவதுடன், உற்பத்தி செய்யப் பெற்ற சாதிக்காய் மற்றும் சாதிக்காயின் மேல்தோடு ஆகியவற்றை உலக சந்தையில் ஏற்றுமதி செய்யும் அந்த நாடுகளின் பங்கு மதிப்புகள் முறையே 75% மற்றும் 20% ஆகும். இந்தியா, மலேசியா (குறிப்பாக பெனாங் கட்டுப்பாடற்ற பகுதிகளில் மரங்களைக் கொண்டிருக்கிறது), பாப்ஆவ் நியூ கைய்னியா, ஸ்ரீலங்கா, மற்றும் செயின்ட். வின்ஸென்ட் போன்ற கரீபியன் தீவுகள் உள்ளிட்ட பல நாடுகள் பிற உற்பத்தியாளர்களாவர். ஐரோப்பிய சமூகத்தினர், அமெரிக்க ஐக்கிய நாடுகள், ஜப்பான், மற்றும் இந்தியா போன்ற நாடுகள் மிக முக்கிய முதன்மையான இறக்குமதியாளர்களாவர். சிங்கப்பூர் மற்றும் நெதர்லாந்து ஆகிய நாடுகள் பெரிய அளவிலான மறு-ஏற்றுமதியாளர்களாவர்.\n\nஒரு சமயத்தில், சாதிக்காய் மிக முக்கிய மதிப்பிலான நறுமணமூட்டியாக இருந்தது. பல நூறு ஆண்டுகளுக்கு முன்னர், வாழ்க்கைக்கான வருவாய் சார்ந்த சுதந்திரத்தை ஏற்படுத்துவதற்கு, சில சாதிக்காய் கொட்டைகள் போதுமான பணத்திற்கு விற்கப்பட்டதாக இங்கிலாந்தில் சொல்லப்பட்டது.\n\nமுதல் சாதிக்காய் மரங்களின் அறுவடை, அதைப் பயிரிட்ட 7-9 ஆண்டுகளுக்குப் பிறகு நடைபெற்றது, மேலும் 20 ஆண்டுகளுக்குப் பிறகு அந்த மரங்கள் முழுமையான ஆற்றல்மிக்கதாக மாறியது.\n\nSection::::உளவியல் செயற்பாடும் நச்சுத்தன்மையும்.\nசாதிக்காய், அறிந்து கொள்ள இயலாத உடல் சம்பந்தமான அல்லது நரம்பு சம்பந்தமான பிரச்சனைகளை மிகக் குறைந்த அளவில் விளைவிக்கிறது.\n\nசாதிக்காய், மிரிஸ்டிஸின் மற்றும் நலிந்த மோனோஅமின் ஆக்ஸிஜனேற்ற தடுப்பான் ஆகியவற்றைக் கொண்டிருக்கிறது. வலிப்பு நோய், பதட்டம், வெறுப்புணர்ச்சி, முடிவான நீரைப் போக்கு மற்றும் பொதுவான உடல் வலி ஆகியவற்றை மிரிஸ்டிஸின் நச்சு உண்டாக்குகிறது. இது ஒரு வலுவான மனப்பித்தம் கொள்ளச்செய்வதாக இருப்பதாகவும் கருதப்படுகிறது.\n\nமனிதனில் மரணத்தை விளைவிக்கக்கூடிய மிரிஸ்டிஸின் நச்சுகள் மிகவும் அபூர்வமானவை, ஆனால் 8 வயது குழந்தை மற்றும் 55 வயது முதியவர் ஆகிய இருவர் இந்த நச்சுவால் பாதிக்கப்பட்டதாகத் தெரிவிக்கப்படுகிறது.\n\nமிரிஸ்டிஸின் நச்சு, செல்லப் பிராணிகளுக்கு மரணத்தை விளைவிக்கக் கூடிய செயல்திறனைப் பெற்றது, அத்துடன் சமையலில் பயன்படுத்தும் அளவிலானதே கால்நடைகளுக்கு மரணத்தை விளைவிக்கப் போதுமானாதாக இருக்கிறது. இந்தக் காரணத்தினால், உதாரணமாக, நாய்களுக்கு எக்னாக்கை உணவாக அளிக்கக் கூடாது என்று சிபாரிசு செய்யப்படுகிறது.\n\nSection::::மகிழ்வூட்டு மருந்தாகப் பயன்படுத்துதல்.\nசுவையற்ற தன்மை மற்றும் எதிர்மறையான பக்க விளைவுகளான தலைசுற்றல், மனவெழுச்சி, வாய் உலர்வு, அதிகரிக்கப்பட்ட இதயத்துடிப்பு, தற்காலிக மலச்சிக்கல், சிறுநீர் கழித்தலில் சிரமம், வெறுப்புணர்ச்சி மற்றும் பீதி போன்ற காரணங்களினால் சாதிக்காயை புதிய மருந்தாகப் பயன்படுத்துவது ஏற்றுக் கொள்ளப்படாமல் இருக்கிறது. மேலும் சாதிக்காயை புதிய மருந்து வகையாகப் பயன்படுத்தியதில், நலம்பெற வழக்கமாக 24 மணி நேரத்திற்கு மேலாவதுடன், சில நேரங்களில் 48 மணி நேரத்திற்கும் அதிகமாகிறது, அத்துடன் அது பயனற்றதாகிறது.\n\nசாதிக்காய் மதிமயக்கம் மற்றும் எம்டிஎம்ஏ (அல்லது ‘மெய்மறந்த நிலை’) ஆகியவற்றின் விளைவுகளின் ஊகிக்கப்பட்ட வேறுபாடுகள் அறிந்து கொள்ளப்பட்டது.\n\nமால்காம் எக்ஸ் தனது சுய சரிதத்தில், சிறையில் தன்னுடன் தங்கியிருந்தவர்களில் ஒருவர், கிளர்ச்சியூட்டும் பொருட்டு, சாதிக்காய்த் தூளை ஒரு கண்ணாடிக் குவளையிலுள்ள தண்ணீரில் கலந்து வழக்கமாக எடுத்துக் கொண்டதாகக் குறிப்பட்டுள்ளார். முடிவில் சிறைக் காவலர்கள் இந்தப் பழக்கவழக்கத்தைக் கண்டுபிடித்ததுடன், சிறை அமைப்பில் உளவியல் செயல்பாட்டு மருந்தாகப் பயன்படுத்தப்பட்டு வந்ததையும் கண்டுபிடித்தனர். வில்லியம் புர்ரோவின் \"நேக்ட் லஞ்ச்\" புத்தகக் குறிப்பில், சாதிக்காய் கஞ்சாவைப் போன்ற தூண்டுதலைத் தந்தது, ஆனால் வெறுப்புணர்ச்சியில் இருந்து விடுபட உதவாமல், அது வெறுப்புணர்ச்சி ஏற்படுத்தக் காரணமாகிறது என்று தெரிவித்திருக்கிறார்.\n\nSection::::கருவுற்றிருக்கும் சமயத்திலான நஞ்சு.\nசாதிக்காய் கருச்சிதைவுக்குக் காரணமானது என்று கருதப்பட்டது, ஆனால் கருவுற்றிருக்கும் சமயத்தில், சாதிக்காய் சமையல் பயன்பாட்டிற்குப் பாதுகாப்பைத் தரலாம். எனினும், அது புராஸ்டோகிலான்டின் உற்பத்தியைத் தடை செய்கிறது, மேலும் அது மயங்க வைக்கும் பொருளைக் கொண்டுள்ளது, ஆகையால் இதை அதிக அளவு பயன்படுத்தினால், கருவில் இருக்கும் சிசுவைப் பாதிக்கிறது.\n"}
{"id": "248735", "url": "https://ta.wikipedia.org/wiki?curid=248735", "title": "பன்னாட்டுத் தொழில் வர்த்தகச் சங்கம் (இந்தியா)", "text": "பன்னாட்டுத் தொழில் வர்த்தகச் சங்கம் (இந்தியா)\n\nபன்னாட்டுத் தொழில் வணிகச் சங்கம் (இந்தியா) (International Chamber of Commerce (India), இந்தியாவில் தொழில் மற்றும் வணிகம் செய்பவர்களின் மிகப்பெரும் தலைமை அமைப்பாகும். இந்தியாவின் மாநில தொழில் வர்த்தகச் சங்கங்கள், பெரும் தொழில், வணிக, நிதி, காப்பீட்டு நிறுவனங்கள் இதன் உறுப்பினர்கள் ஆவர். பன்னாட்டுத் தொழில் வணிகச் சங்கத்தில் (Internalational Chamber of Commerce) இவ்வமைப்பு உறுப்பினராக உள்ளது. அமைப்பின் உறுப்பினர்களுக்கு தொழில், வணிகம், நிதி மற்றும் காப்பீடு துறைகளில் தேவையான வழிகாட்டுதல்கள் அவ்வப்போது வழங்குகிறது.\nஇந்தியாவில் தொழில், வணிகம், நிதி, மற்றும் காப்பீட்டுத்துறையில் தாராளமயம், உலக மயம், அந்நிய நேரடி முதலீடுகளை ஊக்கப்படுத்தவும், இந்தியாவில் தொழில் தொடங்குவதற்கான இடர்பாடுகளை களையவும், இந்தியாவில் தொழில் வணிகம் தொடங்க தேவையான சலுகைகள் மற்றும் வசதிகளை இந்திய அரசிடமிருந்தும், மாநில அரசுகளிடமிருந்தும் கோரிப்பெறவும் முயற்சிகள் மேற்கொள்கிறது. இந்திய அரசின் தொழில் வணிகக் கொள்கைகளை வடிப்பதில் இச்சங்கம் உறுதுணையாக உள்ளது.\n\nவெளிநாட்டு வணிகத்தை ஊக்குவிக்க இந்தியாவில் தொழில் வணிக கண்காட்சிகள் ஆண்டு தோறும் இந்தியப் பெரு நகரங்களில் நடத்துகிறது. \n"}
{"id": "248736", "url": "https://ta.wikipedia.org/wiki?curid=248736", "title": "செஞ்சிலுவை செம்பிறைச் சின்னங்கள்", "text": "செஞ்சிலுவை செம்பிறைச் சின்னங்கள்\n\nசெஞ்சிலுவை செம்பிறைச் சின்னங்கள் (Emblems of the International Red Cross and Red Crescent Movement) என்னும் சின்னங்கள் ஜெனிவா உடன்படிக்கையின்படி போர்க் காலங்களில் மனிதாபிமான உதவிசெய்வும் மருத்துவ உதவி செய்பவர்கள், செஞ்சிலுவைச் சங்கத்தினர் அணியும் சின்னங்களாகும். வெண்மைநிறப் பிண்ணணியில் செஞ்சிலுவை, செம்பிறை, செஞ்சிங்கம் மற்றும் கதிரவன், செம்படிகம் ஆகிய சின்னங்கள் இடம்பெறும் இச்சின்னங்கள் செஞ்சிலுவை வரலாற்றில் அதிகாரப்பூர்வமாக அதன் சின்னமாக இருந்தவையாகும். ஆனால் ஒரு சில சின்னங்கள் நீண்ட காலம் இல்லாதவையாகும்.\n\nSection::::சின்னங்களின் பயன்.\nஇச்சின்னங்கள் பாதுகாப்புப் பயனையே முதன்மை நோக்கமாகக் கொண்டுள்ளது. போர் காலங்களில் மிகச் சிறந்த பாதுகாப்புச் சின்னமாக இதை ஜெனிவா ஒப்பந்தம் வகைசெய்துள்ளது. போர் காலங்களில் எல்லாத் தரப்பினரும் சேவை புரிவோரை எளிதாக அடையாளங்காண ஏதுவாக இச்சின்னங்கள் விளங்குகின்றன.\n\nSection::::செஞ்சிலுவை சின்னம்.\n1864ஆம் ஆண்டு ஏற்பட்ட ஜெனிவா ஒப்பந்தம் வெள்ளை நிற அடிப்பரப்பில் சிவப்பு நிற சிலுவை அமைந்த அடையாளக் குறியீட்டை போர்ப்படையில் மருத்துவப் பிரிவில் பயன்படுத்தலாம் என அதிகாரப்பூர்வமாக ஏற்றுக்கொள்ளப்பட்டது.\nSection::::செம்பிறைச் சின்னம்.\nபால்கன் தீபகற்பத்தில் 1876இல் இருந்து 1878 வரை நடந்த உருசிய துருக்கிப் போரின் போது செஞ்சிலுவைச் சின்னத்தை அணிவதற்கு பதிலாக செம்பிறைச் சின்னத்தை பயன்படுத்துவது என ஓட்டோமான் பேரரசு முடிவெடுத்தது. எகிப்தும் இச்சின்னத்தை பயன்படுத்த முடிவெடுத்தது. இதன் பிறகு இச்சின்னம் 1929இல் அங்கீகரிக்கப்பட்டது. ஏனைய முஸ்லிம் நாடுகளும் இச்சின்னத்தைப் பயன்படுத்திவருகின்றன.\n\nSection::::செஞ்சிங்கம் மற்றும் கதிரவன் சின்னம்.\nஈரான் 1924 இல் 1980வரை வெள்ளை அடிபரப்பில் சிவப்பு நிறத்தில் சிங்கம் மற்றும் கதிரவன் அமைந்த சின்னத்தைத் தேர்ந்தெடுத்துக் கொண்டது. 1929இல் இச்சின்னம் அங்கீகரிக்கப்பட்டது. 1980ஆம் ஆண்டில் ஈரான் இஸலாமியக் குடியரசானது அதன்பிறகு அந்நாடு செஞ்சிங்கம் மற்றும் கதிரவன் சின்னத்தினைக் கைவிட்டது.\n\nSection::::செம்படிகம் சின்னம்.\nசெம்படிகம் என்னும் இச்சின்னத்தை இஸ்ரேலின் தேசிய சொசைட்டியும் வேறு சிலரும் பொதுவன ஒரு சின்னமாக இருக்க இதைப் பரிந்துரைத்தனர். பல்லாண்டுகலாக இச்சின்னத்தைப்பற்றிய விவாதம் இருந்துவந்தது. பின் 2005இல் இச்சின்னம் மூன்றாவது சின்னமாக அதிகாரப்பூர்வமாக ஏற்றுக்கோள்ளப்பட்டது.\n\n"}
{"id": "248737", "url": "https://ta.wikipedia.org/wiki?curid=248737", "title": "இயேசு கோவிலைத் தூய்மைப்படுத்தல்", "text": "இயேசு கோவிலைத் தூய்மைப்படுத்தல்\n\nஇயேசுவின் காலத்தில் எருசலேம் தேவாலயத்தை வணிகத்தலம் போல மாறியிருந்ததைக் கண்டு அங்கிருந்தவர்களைச் சாட்டையால் அடித்து துரத்திய நிகழ்வை கூறுவது இயேசு கோவிலைத் தூய்மைப்படுத்தல் நிகழ்வாகும். இந்நிகழ்வு விவிலியத்தின் புதிய ஏற்பாட்டில் மத்தேயு 21:12-17, மாற்கு 11:15-19, லூக்கா 19:45-48, யோவான் 2:13-22 ஆகிய நற்செய்தி வசனங்களில் குறிப்பிடப்பட்டுள்ளது.\n\nSection::::கோவிலைத் தூய்மைப்படுத்தல்.\nஇயேசு கோவிலைத் தூய்மைப்படுத்தல் நிகழ்வை பற்றி நற்செய்தியாளர் யோவான் குறிப்பிட்டுள்ளவை\n\n\"யூதர்களுடைய பாஸ்கா விழா விரைவில் வரவிருந்ததால் இயேசு எருசலேமுக்குச் சென்றார்;கோவிலில் ஆடு, மாடு, புறா விற்போரையும் அங்கே உட்கார்திருந்த நாணயம் மாற்றுவோரையும் கண்டார்;அப்போது கயிறுகளால் ஒரு சாட்டை பின்னி, அவர்கள் எல்லாரையும் கோவிலிலிருந்து துரத்தினார்; ஆடு மாடுகளையும் விரட்டினார்; நாணயம் மாற்றுவோரின் சில்லறைக் காசுகளைக் கொட்டிவிட்டு மேசைகளையும் கவிழ்த்துப்போட்டார்.\nஅவர் புறா விற்பவர்களிடம், \"இவற்றை இங்கிருந்து எடுத்துச் செல்லுங்கள்; என் தந்தையின் இல்லத்தைச் சந்தை ஆக்காதீர்கள்\" என்று கூறினார்.\nஅப்போது அவருடைய சீடர்கள். \"உம் இல்லத்தின் மீதுள்ள ஆர்வம் என்னை எரித்துவிடும்\" என்று மறைநூலில் எழுதியுள்ளதை நினைவு கூர்ந்தார்கள்.\"\n--- யோவான் 2:13-17\nSection::::ஆதாரங்கள்.\nதிருவிவிலியம் மத்தேயு 21:12-17, மாற்கு 11:15-19, லூக்கா 19:45-48, யோவான் 2:13-22\n"}
{"id": "248738", "url": "https://ta.wikipedia.org/wiki?curid=248738", "title": "இராமநாதன் இந்து மகளிர் கல்லூரி, கொழும்பு", "text": "இராமநாதன் இந்து மகளிர் கல்லூரி, கொழும்பு\n\nஇராமநாதன் இந்து மகளிர் கல்லூரி (\"Ramanathan Hindu Ladies College\") இலங்கை தலைநகர் கொழும்பில் அமைந்துள்ள ஒரு இந்துப் பெண்கள் பாடசாலை ஆகும். 1981 சனவரி 19 அன்று 26 மாணவிகளுடனும் 2 ஆசிரியர்களுடனும் கொழும்பு, பம்பலப்பிட்டியில் ஆர். ஏ. டீ. மெல் மாவத்தையில் (முன்னைய டுப்பிளிகேசன் வீதி) இப்பாடசாலை அமைந்துள்ளது. இது 2006ஆம் ஆண்டில் அது 89 ஆசிரியர்களையும் 2000 மாணவிகளையும் கொண்டதாக வளர்ச்சியடைந்தது. இதற்கான நிலத்தை அன்றைய புதிய கதிரேசன் கோவிலின் தர்மகர்தாவான பழனியப்பாச் செட்டியார் கோவில் நந்தவனத்தின் ஒரு பகுதியை கல்வித்தேவைக்கு என ஒதுக்கினார். \n\nSection::::நோக்கு.\nஆரோக்கியமான உடல், உள, சமூக, ஆன்மீக நன்னிலையைக் கொண்டு விளங்கும் நற்பிரஜைகளைக் இந்து தமிழ் கலாச்சாரப் பின்னணிகளின் துணையோடு உருவாக்கித் தன்னிறைவுள்ள இலங்கையைக் காணுதல்\n\nSection::::இலக்கு.\nமாறி வரும் சவால்களுக்கு முகம் கொடுக்கத் தக்க உலக மயமாதலுக்கு இசைவாகக் கூடிய ஆளுமை மிக்க மாணவர்களை உன்னதமான கற்றல் கற்பித்தல் முறைகளினூடும் சிறப்பான ஆசிரிய மாணவ உறவு முறை மூலமும் உருவாக்குதல்\n\nSection::::உசாத்துணை.\nஇமயம், முத்துவிழாச் சிறப்பு மலர் (1981-2011)\n"}
{"id": "248741", "url": "https://ta.wikipedia.org/wiki?curid=248741", "title": "வில்ஹெல்ம் வான் பியெலா", "text": "வில்ஹெல்ம் வான் பியெலா\n\nவில்ஹெம் வான் பியெலா (\"Wilhelm von Biela\", ; மார்ச் 19, 1782 - பெப்ரவரி 18, 1856) என்பவர் செருமானிய-ஆத்திரிய இராணுவ அதிகாரியும், தொழில்முறையல்லாத வானியலாளரும் ஆவார்.\n\nSection::::இளமையும் படைப்பணியும்.\nவில்லெம் வான் பியெலா (வடக்குசெருமனியைச்) சேர்ந்த ஃஆர்சு நகரத்து [[உரோசுலாவில் பிறந்தார். இன்று [[செக் குடியரசு]]வாக உள்ள பகுதிசார்ந்த புரோட்டசுடண்டு உயர்குடியின் வாரிசாவார். இக்குடும்பம் செக்சனிக்குச் சமயப் போர்களின்போது 1621இல் குடும்பத் தலைவர் ஃபிரெடெரிக் வான் பியெலா தூக்கில் இடப்பட்டதும் நாடு கடத்தப்பட்டுள்ளது.. பியெலா மட்டுமே அவரது குடும்பக் கடைசி வாரிசாக எஞ்சியுள்ளார்.\n\nபியெலா [[டிரெசுடனில்]] உள்ள படைப்பயிற்சிக் கல்லூரியில் படித்து முடித்ததும், [[நெப்போலியப் போரின்போது ஆத்திரியப் பேரரசின் படை|ஆத்திரியப் படையில்]] 1802இல் சேர்ந்தார். இவர் கிராஃப் சுட்டுவார்ட் எண் 18 எனும் காலாட்படையில் படைவீர்ராகச் சேர்ந்து விரைவிலேயே கேப்டன் பதவிக்கு உயர்ந்துள்ளார். பலபோர்களில் 1805,1809களில் [[பிரான்சு நெப்போலியன்-I |நெப்போலியனை]] அவர்களை எதிர்த்துப் போர்புரிந்துள்ளார் . பிறகு 1813இல் [[மெர்வெல்டிட் இளவரச்ர், மேக்சுமில்லன்|மெர்வெல்டிட்]] படைப்பொதுமேலர் தலைமையில் இணைமேலராக [[இலெப்சிக்]] போரில் பங்கேற்றுள்ளார். இங்கு இவர் போரில் காயமுற்றுள்ளார்.\n\nபியெலா 1815இல் பிரேகு நகருக்குச் சென்று, மாரின் அலாயிசு டேவிட் அவர்களிடம் வானியலைப் பயின்றார். பிறகு [[இத்தாலியில் பணிபுரிந்துள்ளார். அப்போது இவர் [[உரோவிகோ]] நகரின் படைஆணையராகப் பணியமர்த்தப்பட்டுள்ளர்.\n\nSection::::வானியல் பங்களிப்புகள்.\nவானியலில் இவர் [[வால்வெள்ளி வட்டணைகளை]] நோக்குவதிலும் கணித்தலிலும் வல்லமை பெற்றுள்ளார்s. இவர் [[சூரியக் கரும்புள்ளிகள்]] ஆய்விலும் ஈடுபட்டு \"[[Astronomische Nachrichten]]\" என்ற இதழில் தொடர்க்கட்டுரைகளை எழுதியுள்ளார். இவற்றில் சூரியனை நோக்கி வீழும் வால்வெள்ளிகளைப் பற்றிய கோட்பாட்டுநிலைக் கட்டுரைகளும் [[டைக்கொ பிராகி]] பற்றியனவும் நிலவால் ஏற்படும் விண்மீன்ஒளிமறைப்புகளைப் பற்றியனவும் அடங்கும். இவர் 1836இல் கொள்சுழற்சி குறித்த பெருநூல் ஒன்றையும் எழுதி வெளியிட்டுள்ளார். \"Die zweite grosse Weltenkraft, nebst Ideen über einige Geheimnisse der physischen Astronomie, oder Andeutungen zu einer Theorie der Tangentialkraft\" என்ற அந்நூலின் முன்னுரையில் இதை எழுத எனக்கு பல்லாண்டுகள் பிடித்தாலும் அரைமணி நேரத்தில் படித்து முடித்துவிடலாம் என்கிறார்.\n\nSection::::தகைமை.\n1826இல் 6.6 ஆண்டு காலக் குறுகிய இடைவெளிக்குள் இரு [[வால்வெள்ளி]]களைக் கண்டுபிடித்தார். இதில் ஒன்று ஏற்கெனவே கண்டறியப்பட்ட [[1823 பெரு வால்வெள்ளி]], சி/ 1823Y1) ஆகும்./ இவர் மட்டுமே கண்டறிந்த மற்றொரு வால்வெள்ளி இவருடைய பெயரால் [[பியெலாவின் வால்வெள்ளி]] என அழைக்கப்பட்டது. 1845இல் பியெலா வால்வெள்ளி மீண்டும் வந்தபோது அது இரண்டாகப் பிரிந்திருந்தது. அதைக் கடைசியாகப் பார்க்கமுடிந்தது 1852இல் தான். அதற்குப் பிறகு அது உடைந்து சிதறியிருக்கவேண்டும். ஏனெனில் 1872 இல் அதைக் கண்ணுற்றபோது விண்கல்பொழிவாக மாறி உலகையே உணர்ச்சிவயப்படச் செய்தது. இப்பொழிவை இன்னமும் [[அந்திரொமேடா பால்வெளி]]யில் நவம்பர் மாதங்களில் கண்ணுறலாம். இவை பியெலிடுகள் என்றோ ஆந்திரமேடிடுகள் என்றோ அழைக்கப்படுகின்றன.\n\nநிலாவில் உள்ள [[பியெலா குழிப்பள்ளம்)|பியெலா]] என இவர் பெயரைத் தாங்கியுள்ளது.\n\nSection::::சொந்த வாழ்க்கை.\nஇவருடைய சொந்த வாழ்க்கையைப் பற்றி முழு விவரங்கள் ஏதும் கிடைக்கவில்லை: இவர் அன்னா ([[முதுவர்|Edle]] வான் வாலென்சுட்டெர்ன்) என்பவரை மணந்துள்ளார். இவர்களுக்கு எமிலி [[ஃபிரீன்]] வான் பியெலா என்ற மகள் 1820இல் பிறந்துள்ளார். இவர்களின் மகள் ஆசுத்திரியக் காலாட்படை அலுவலரான Rovigo to Moritz, கிராஃப் ஃபோர்காக் என்பவரை மணந்து இரு குழந்தைகளைப் பெற்றுள்ளார்.\n\nபியெலா 1840களில் ஓய்வு பெற்று [[வெனிசு]]க்குச் சென்று அங்கே இவர் 1856இல் இறந்துவிட்டார்.\n\n\nSection::::மேற்கோள்கள்.\n[[பகுப்பு:1782 பிறப்புகள்]]\n[[பகுப்பு:1856 இறப்புகள்]]\n[[பகுப்பு:ஆசுத்திரிய வானியலாளர்கள்]]\n[[பகுப்பு:ஆசுத்திரியப் படைவீர்ர்கள்]]"}
{"id": "248743", "url": "https://ta.wikipedia.org/wiki?curid=248743", "title": "அனாக்சிமாண்டர்", "text": "அனாக்சிமாண்டர்\n\nஅனாக்சிமாண்டர் (\"Anaximander\", அனாக்சிமாண்ட்ரோசு, \"Anaximandros\"; கிமு 610 – அண். கிமு 546) என்பவர் மிலெத்தெசு நகரில் (இன்றைய துருக்கியில்) வாழ்ந்த சாக்கிரட்டீசுக்கு முற்பட்ட காலக் கிரேக்க மெய்யியலாளர் ஆவார்.\n\nஅனாக்சிமாண்டர் தேலேசுவின் மாணவர் என்பதைத் தவிர இவர் வாழ்க்கையைப் பற்றி ஏதும் தெரியவில்லை. தனது ஆய்வுகளை எழுத்தில் எழுதி வைத்த முதலாவது மெய்யியலாளர் இவரெனக் கூறப்படுகிறது. இவரோடு பல கண்டுபிடிப்புகள் தொடர்பு படுத்தப்படுகின்றன. இவர் சூரியக் கடிகைகைக்கான \"குனோமோன்\" (\"gnomon\") என்ற கருவியை கிரேக்கத்திற்கு அறிமுகம் செய்தார். அதைக் கொண்டு துல்லியமாக இரு சிறும, பெரும கதிர்மீள்வு நாட்களைக் கண்டுபிடித்ததோடு இரு சமபகலிரவு நாட்களையும் கணித்துள்ளார். இவை ஆண்டின் பருவக் காலங்களோடு தொடர்புடையவை. நீரியல் சுழற்சி பற்றி முதலில் கூறியவர் இவரே.\n\nஇவர் தொல்பாழ் (Archie)/ (apeiron) என்பதில் இருந்தே அனைத்துப் பொருள்களும் உருவாகின என்ற ஒருமைத் தோற்றக் கருத்தினைக் கூறியவர். 'இயற்கை பற்றி' என இவர் எழுதிய முதல் மெய்யியல்-சார்ந்த கிரேக்க நூல் கிடைக்கவில்லை. விண்ணுலகின் தோற்றம், புவியின் தோற்றம், மாந்தத் தோற்றம் பற்றி விளக்கும் படிவளர்ச்சி/மலர்ச்சிக் கண்ணோட்டத்தை முதன்முதலாக அறிமுகப்படுத்தி, புவிப்பரப்பு வளைந்துள்ளதையும் கிழக்கு மேற்காக புவி உருளைவடிவில் புடவியின் மையத்தில் அமைந்துள்ளதாகவும் கூறி, முதல் உலக நிலவரையையும் வரைந்துள்ளார். மேலும் புவியைச் சுற்றி மூன்று வலயங்களில் சூரியனும் நிலாவும் விண்மீன்களும் அமைந்துள்ளதாகக் கூறினார்.\n\n"}
{"id": "248747", "url": "https://ta.wikipedia.org/wiki?curid=248747", "title": "தாமசு பாப்", "text": "தாமசு பாப்\n\nதாமசு பாப் (\"Thomas J. Bopp\", பிறப்பு: 1949) ஓர் அமெரிக்க வானியலாளர். இவர் 1995 இல் ஃஏல்-பாப் என்ற வால்வெள்ளியைக் கண்டறிந்ததால் மிகவும் அறியப்படுபவர். கண்டுபிடிப்பின்போது இவர் கட்டுமானப் பொருட்கள் தயாரிக்கும் நிறுவனத்தில் மேலாளராக இருந்தார். மேலும் ஃபீனிக்சு பகுதி வட்டார பயில்நிலை வானியலாளராகவும் இருந்தார். இதுவே இவர் கண்டறிந்த முதல் வால்வெள்ளி ஆகும்.\n\nஅமெரிக்காவின் கொலராடோவைச் சார்ந்த டென்வரில் 1949இல் பிறந்தார். பிறகு இவர் தன் குடும்பத்தை யங்டவுன், ஓகியோ எனும் இட்த்துக்கு மாறினார். இங்கு இவர் 1967இல் சானே உயர்நிலைப் பள்ளியில்படித்து பட்டம் பெற்றார்.இவர் மகோனிங் கணவாய் வானியல் கழகத்தில் வாழ்நாள் உறுப்பினர் ஆனார். அந்தக் கழகத்தின் 16 இன்ச் எதிர்பலிப்புத் தொலைநோக்கிதான் இவரை வானவெளியின் காதல் கொள்ள வைத்தது. இவர் ஓகியோ மாநிலத்தின் யங்டவுனில் இருந்தயங்டவுன் மாநிலப் பல்கலைக்கழகத்தில் பயின்றார். இவர் 1980க்குப் பிறகு டசுக்கானைச் சேர்ந்த அரிசோனாவில் வாழ்ந்து வருகிறார்.\n\n1995 சூலை 22ஆம் நாளன்று, இன்று ’ஹேல்-பாப்’ வால்வெள்ளி என்று அழைக்கப்படும் புது வால்வெள்ளியை முதன் முதலாகக் கண்டார். ஆலன் ஃஏல் அவர்களும் இதே வால்வெள்ளியைத் தனியாகக் கண்டுபிடித்தார்.\n\n\n"}
{"id": "248748", "url": "https://ta.wikipedia.org/wiki?curid=248748", "title": "யூகி மைக்கேல் அந்தொனியாடி", "text": "யூகி மைக்கேல் அந்தொனியாடி\n\nயூஜின் மைக்கேல் அந்தோனியாடி (\"Eugène Michel Antoniadi\", மார்ச்சு 1, 1870 - பிப்ரவரி 10, 1944) ஒரு கிரேக்க வானியலாளர் ஆவார். ஆசியாமைனரில் (இன்றைய துருக்கியைச் சேர்ந்த இசுத்தான்புல்லில்) பிறந்தார். தனது வாழ்வின் பெரும்பகுதியை பிரான்சில் கழித்தார். இளமையிலேயே வானியலில் ஆர்வம்கொண்டு, 1893 இல் நிக்கோலசு ஃபிளம்மாரியனுடன் இணைந்து பணிபுரிய பாரீசுக்கருகில் இருந்த ஜூவீசுக்குச் சென்றார். பிறகு இவர் மியூடான் வான்காணகத்துக்குச் சென்று தனது ஆய்வைத் தொடர்ந்தார். 1928இல் ஃபிரெஞ்சுக் குடிமகன் ஆனார்.\n\nதனது இருநூல்களான செவ்வாய்க் கோள் (லெ பிளானட்டே மார்சு-1930), புதன் கோள் (லெ பிளானட்டே மெர்கியூர்-1934) ஆகியவற்றில் பல்லாண்டுக் காலப் பட்டறிவைப் பதிவாக்கியுள்ளார். அதில் அவ்விரு கோள்களின் நிலவரைகளையும் வெளியிட்டுள்ளார். இவர் 1934இல் வானியல் வரலாறு குறித்த நூலொன்றையும் எழுதியுள்ளார்.\n\n\n"}
{"id": "248751", "url": "https://ta.wikipedia.org/wiki?curid=248751", "title": "விண்வெளி செவிலியச் சமுதாயம்", "text": "விண்வெளி செவிலியச் சமுதாயம்\n\nவிண்வெளி செவிலியச் சமுதாயம் (\"The Space Nursing Society\") என்பது பன்னாட்டு விண்வெளி ஆலோசனைக் குழுமம் என்ற அமைப்பைக் குறிக்கிறது. இவ்வமைப்பைச் சேர்ந்த பதிவு பெற்ற செவிலிகள், விண்வெளிச் சேவையில் அர்ப்பணிப்பு உணர்வு மிக்கவர்களாகவும் விண்வெளி புத்தாய்வு பயணங்களில் ஆர்வமிக்கவர்களாகவும் இருப்பார்கள். இலாப நோக்கமற்ற தனிப்பட்ட ஆர்வம் கொண்ட குழுக்களாக இணைந்து செயல்படும் இவர்கள் தேசிய விண்வெளிக் கழகத்துடன் இணைந்து செயல்படுகிறார்கள். \n1991 ஆம் ஆண்டில் துவக்கப்பட்ட விண்வெளி செவிலியச் சமுதாயம், உலகெங்கிலும் உள்ள மக்களை தன்னுடைய உறுப்பினர்களாகக் கொண்டுள்ளது. ஆத்திரேலியா, கனடா, செக் குடியரசு, இங்கிலாந்து, செருமனி, கிரீசு, இசுக்காட்லாந்து, மற்றும் அமெரிக்கா போன்ற நாடுகளைச் சார்ந்தவர்களும் இங்குள்ள உறுப்பினர் பட்டியலில் அடங்குவர்.\n\nவிண்வெளியில் மேற்கொள்ளப்பட வேண்டிய பராமரிப்புப் பணிகள் தொடர்பான விவாதம் மற்றும் பராமரிப்புப் பணி தொடர்பான பிரச்சினைகளின் தாக்கம் ஆகியனவற்றை ஆய்வுசெய்வதை இச்சமூக உறுப்பினர்கள் ஒரு மன்றமாகக் கூடி பணியாற்றுகிறார்கள்.\n\n\n"}
{"id": "248757", "url": "https://ta.wikipedia.org/wiki?curid=248757", "title": "இலங்கை அரசமைப்புச் சட்டத்தின் பத்தொன்பதாவது திருத்தம்", "text": "இலங்கை அரசமைப்புச் சட்டத்தின் பத்தொன்பதாவது திருத்தம்\n\nஇலங்கை அரசமைப்புச் சட்டத்திற்கான 19வது திருத்தம் (\"19th Amendment to the Constitution of Sri Lanka\") 2015 ஏப்ரல் 28 அன்று 225-உறுப்பினர்களைக் கொண்ட இலங்கை நாடாளுமன்றத்தில் 215 வாக்குகளை ஆதரவாகப் பெற்று நிறைவேற்றப்பட்டது. இத்திருத்தச்சட்டத்திற்கு ஒருவர் எதிராக வாக்களித்தார். ஏழு பேர் வாக்களிப்பில் கலந்து கொள்ளவில்லை. 1978 ஆம் ஆண்டில் ஜே. ஆர். செயரவர்தனா அரசமைப்புச் சட்டத்தில் திருத்தம் கொண்டு வந்து நிறைவேற்ற அதிகார அரசுத்தலைவரான பின்னர் இடம்பெற்ற மிக வரலாற்றுச் சிறப்பு மிக்க அரசமைப்புத் திருத்தச் சட்டம் இதுவெனக் கணிக்கப்படுகிறது.\n\nSection::::அறிமுகம்.\n2015 சனவரியில் நடைபெற்ற அரசுத்தலைவர் தேர்தலில் பொது எதிர்க்கட்சி வேட்பாளர் மைத்திரிபால சிறிசேன தான் வெற்றி பெறும் பட்சத்தில் தனது தேர்தல் பரப்புரையில் அரசமைப்பில் திருத்தங்கள் கொண்டு வருவதாக வாக்குறுதி அளித்திருந்தார்.\n\nமகிந்த ராசபக்ச அரசுத்தலைவராக இருந்த போது நிறைவேற்றப்பட்ட 18வது திருத்தச்சட்டத்தின் மூலம் அரசுத்தலைவருக்கு முழுமையான அதிகாரங்கள் வழங்கும் சட்டங்கள் இதன் மூலம் திரும்பப் பெறப்படுவதன் மூலம் நாட்டில் மக்களாட்சியை மீண்டும் கொண்டு வருவதே இத்திருத்தச் சட்டத்தின் முக்கிய குறிக்கோள் ஆகும். 18வது திருத்தம் மூலம் ஒருவர் இரண்டு தடவைகளுக்கு மேல் அரசுத்தலைவராக வர முடியாது என்ற வரையறையை மகிந்த ராசபக்ச நீக்கியிருந்தார். அத்தோடு சுயாதீன தேர்தல் ஆணைக்குழு, காவல்துறை ஆணைக்குழு, அரசியலமைப்பு சபை உட்பட பல்வேறு ஆணைக்குழுக்களை அதிகாரங்கள் அற்ற அமைப்புக்களாக மாற்றினார்.\n\n19வது திருத்தம், 17வது திருத்தத்தின் பெரும்பான்மையான சட்டங்களை உள்ளடக்கியுள்ளது. இதன் மூலம் அரசமைப்பு சபை சுயாதீன ஆணைக்குழுக்களை நியமிக்கும். இவற்றில் சில:\n"}
{"id": "248777", "url": "https://ta.wikipedia.org/wiki?curid=248777", "title": "இரத்தினம் சிவலிங்கம்", "text": "இரத்தினம் சிவலிங்கம்\n\nமாஸ்டர் சிவலிங்கம் என அழைக்கப்படும் இரத்தினம் சிவலிங்கம் (பிறப்பு: 28 மார்ச் 1933) ஈழத்தின் சிறுவர் எழுத்தாளரும், பேச்சாளரும் ஆவார். கவிதை, சிறுவர் கதை, சிறுவர் பாடல்கள், வில்லுப்பாட்டு, நகைச்சுவைப் பேச்சு, நாடகம் எனப் பல துறைகளிலும் சிறப்புப் பெற்றவர்.\n\nSection::::வாழ்க்கைக் குறிப்பு.\nமாஸ்டர் சிவலிங்கம் இலங்கையின் மட்டக்களப்பு மாவட்டம், மஞ்சந்தொடுவாய் என்ற ஊரில் இரத்தினம் ஆசிரியருக்கும், செல்லத்தங்கம் என்பவருக்கும் 1933 ஆம் ஆண்டில் பிறந்தவர். ஆறு பேர் கொண்ட குடும்பத்தில் ஐந்தாவதாகப் பிறந்தார் சிவலிங்கம். சென் மேரீசு பள்ளியில் ஆரம்பக் கல்வி பயின்றார். உப்போடை என்ற ஊரில் வசித்து வருகிறார். ஐம்பது ஆண்டுகளாக சிறுவர் கதைகள் சொல்லும் பணியையே அவர் தொழிலாகக் கொண்டிருந்தார். மட்டக்களப்பு மாநகர சபையில் கதை சொல்லும் கலைஞனாகவும் பணியாற்றியிருந்தார். சென்னை சந்தனு கலைக்கல்லூரியில் ஓராண்டு கார்ட்டூன் கலையும், வில்லிசைக் கலையும் படித்திருக்கிறார்.\n\nபுலவர்மணி ஏ. பெரியதம்பிப்பிள்ளை இவரைக் கொழும்புக்கு அழைத்துச் சென்று, இலங்கை வானொலியில் சிறுவர் மலர் நிகழ்ச்சியை நடத்திக் கொண்டிருந்த சரவணமுத்து மாமாவிடம் அறிமுகம் செய்து வைத்தார். அன்றில் இருந்து இலங்கை வானொலியில் கதை சொல்ல ஆரம்பித்தார். பின்னர் இலங்கைத் தொலைக்காட்சியிலும் இவரது நிகழ்ச்சிகள் ஒளிபரப்பப்பட்டன. கொழும்பில் இருந்து வெளியான தினபதி, சிந்தாமணி பத்திரிகைகளில் துணை ஆசிரியராகப் பணியாற்றினார்.\n\nமாஸ்டர் சிவலிங்கம் பண்டிதர் பூபாலபிள்ளை என்பவரின் மகள் மங்கையர்க்கரசி என்பவரைத் திருமணம் புரிந்தார்.\n\n\n\n"}
{"id": "248780", "url": "https://ta.wikipedia.org/wiki?curid=248780", "title": "இந்திய சுரங்கவியல் பள்ளி தன்பாத்", "text": "இந்திய சுரங்கவியல் பள்ளி தன்பாத்\n\nஇந்திய சுரங்கவியல் பள்ளி தன்பாத் (Indian School of Mines (ISM), துவக்கத்தில் பிரித்தானிய இந்திய அரசால் 9 டிசம்பர் 1926இல் தன்பாத்தில் \"இராயல் சுரங்கவியல் பள்ளி\" எனும் பெயரில் துவக்கப்பட்டது. புவியில் உள்ள கனிம வளத்தைக் கண்டுபிடித்தல், அவற்றை முறையாக வெட்டி எடுத்தல், கனிம வளங்களைத் தரம் பிரித்தல் போன்ற தொழில்நுட்பங்களைக் கற்றுத் தரும் தொழில்நுட்ப கல்வி நிறுவனமாகச் செயல்படுகிறது. இந்நிறுவனத்தில் இளநிலை, முதுநிலை தொழில் நுட்பக் கல்விகள், முதுநிலை மேலாண்மை நிர்வாகக் கல்வி படிப்புகள் கற்றுத் தரப்படுப்படுகிறது. இளநிலை தொழில் நுட்பப் படிப்பில் சேர்வதற்கு இந்தியத் தொழில்நுட்பக் கழக ஒருங்கிணைந்த நுழைவுத் தேர்வில் தேர்ச்சி பெற வேண்டும்.\n\n"}
{"id": "248784", "url": "https://ta.wikipedia.org/wiki?curid=248784", "title": "பன்னம்பாறை", "text": "பன்னம்பாறை\n\nபன்னம்பாறை (\"Pannamparai\"), இந்தியாவின் தமிழ்நாடு மாநிலத்தில் அமைந்துள்ள தூத்துக்குடி மாவட்டத்தில் உள்ள சாத்தான்குளம் வட்டத்தில் இருக்கும் ஒரு வருவாய் கிராமம் ஆகும். சாத்தான்குளத்திலிருந்து 4கி.மீ. தொலைவில் திருச்செந்தூர் செல்லும் வழியில் இவ்வூர் அமைந்துள்ளது.\n\n\nSection::::பன்னம்பாறை நில அமைப்பு.\nஇவ்வூரின் வடக்கில் காணப்படும் பழுப்பேறிய அடுக்குப்பாறைகள், சரளைக்கற்கள்,சுமார் ஐந்து இலட்சம் ஆண்டுகளுக்கு முன் நிலவிய பெருமழைக்காலத்தில் தோன்றியதாகும். மணல் என்பது உடைந்த பாறைத் துண்டுகளையும், இயற்கைக் கனிமங்களையும் கொண்டிருக்கும். செம்மண்பாறை,சுண்ணாம்புப்பாறை,அடுத்து லேசானபாறை காணப்பட்டால் அவ்விடத்தில் நீர்வளம் மிகுந்திருக்கும் என்பது தமிழனின் அறிவியல் கண்டுபிடிப்பு ஆகும். முற்காலத்தில் கடுமையான பாறைப்பகுதியில் குடியேற்றங்கள் அவ்விதத்திலே நிகழ்ந்துள்ளன.\nSection::::பனம்பாரனார்.\nதொல்காப்பிய நூலுக்குப் பாயிரம் தந்த புலவர் பனம்பாரனார் ஆவார். பனம்பாரம் என்னும் ஊரின் இருப்பிடம் பற்றிப் பல்வேறு கருத்துகள் நிலவிவருகின்றன. இருப்பினும் இவர் தற்போதைய பன்னம்பாறை என்னும் ஊரைச்சேர்ந்தவர் என்ற கருத்து ஆய்வாளர்களிடையே நிலவுகிறது. \n"}
{"id": "248787", "url": "https://ta.wikipedia.org/wiki?curid=248787", "title": "இந்திய தன்னாட்சி சட்டப் பள்ளிகள்", "text": "இந்திய தன்னாட்சி சட்டப் பள்ளிகள்\n\nஇந்திய தன்னாட்சி சட்டப் பள்ளிகள் (Autonomous law schools in India) இந்தியாவில் சட்டக் கல்வியின் மேம்பாட்டிற்கும் ஆராய்ச்சிக்கும் நாடு முழுவதும் தன்னாட்சி அதிகாரம் கொண்ட 22 சட்டப் பல்கலைகழகங்கள் இந்திய அரசால் நிறுவப்பட்டுள்ளது. இந்தியாவின் முதல் சட்டப் பல்கலைக்கழகம், இந்திய தேசியச் சட்டப்பள்ளி பெங்களூருவில் 1987இல் துவக்கப்பட்டது. பின்னர் அனைத்து மாநிலங்களிலும் தேசியச் சட்டப் பள்ளிகள் துவக்கப்பட்டன. இந்தியப் பல்கலைக்கழக மானியக் குழுவின் மேற்பார்வையிலும், இந்திய வழக்கறிஞர்கள் மன்றத்தின் கட்டுப்பாட்டிலும் இப்பல்கலைக் கழகங்கள் செயல்படுகின்றன. இச்சட்டப் பள்ளிகளில் ஐந்தாண்டு ஒருங்கிணைந்த இளநிலை சட்டப் படிப்புகளும், மூன்றாண்டு இளம் நிலை படிப்புகளும், மற்றும் இரண்டாண்டு முதுநிலை சட்டப் படிப்புகளும், சட்டத்தில் ஆய்வுப் படிப்புகளும் உள்ளன. ஆண்டுதோறும் பொது சட்ட நுழைவுத் தேர்வு (Common Law Admission Test) (CLAT) மூலம் மாணவர்கள் இச்சட்டப் பள்ளி பல்கலைக் கழகங்களில் சேர்த்துக் கொள்ளப்படுகின்றனர்.\n\n"}
{"id": "248789", "url": "https://ta.wikipedia.org/wiki?curid=248789", "title": "எம். குணசேகரன்", "text": "எம். குணசேகரன்\n\nஎம். குணசேகரன் (\"M. Gunasekaran\"), அனைத்திந்திய அண்ணா திராவிட முன்னேற்றக் கழகம் (அ.இ.அ.தி.மு.க) சார்பில் தமிழகத்தின் பதினான்காவது சட்டப் பேரவைக்கு மானாமதுரை (தனி) தொகுதியில் இருந்து தேர்ந்தெடுக்கப்பட்ட உறுப்பினர்.\n\nSection::::சட்டமன்றப் பங்களிப்புகள்.\nSection::::2006 ஆம் ஆண்டு தேர்தல்.\n2006 ஆம் ஆண்டு தமிழ்நாடு மாநில சட்டமன்றத் தேர்தலில், சிவகங்கை மாவட்டம், மானாமதுரை தொகுதி சட்டமன்ற உறுப்பினராக தேர்ந்தெடுக்கப்பட்டார்.\n\nSection::::2011 ஆம் ஆண்டு தேர்தல்.\n2011 ஆம் ஆண்டு தமிழ்நாடு மாநில சட்டமன்றத் தேர்தலில், 51.68% வாக்குகள் பெற்று தொடர்ந்து இரண்டாவது முறையாக சிவகங்கை மாவட்டம், மானாமதுரை தொகுதி சட்டமன்ற உறுப்பினராக தேர்ந்தெடுக்கப்பட்டார்.\n\nஜூலை 10 முதல் ஆகஸ்ட் 12 ,2014 வரை தமிழக சட்டசபை கூட்டத் தொடரில் எம். குணசேகரன் (அ.தி.மு.க.) எம்.எல்.ஏ. அதிக எண்ணிக்கையாக 9 கேள்விகள் கேட்டுள்ளார்.\n"}
{"id": "248791", "url": "https://ta.wikipedia.org/wiki?curid=248791", "title": "21ம் நூற்றாண்டில் மூலதனம்", "text": "21ம் நூற்றாண்டில் மூலதனம்\n\n21ம் நூற்றாண்டில் மூலதனம் (\"Capital in the Twenty-First Century\", பிரெஞ்சு: \"Le Capital au XXIe siècle\") பிரெஞ்சுப் பொருளியலாளர் தாமசு பிக்கெட்டி எழுதிய பொருளியல் நூல். 2013 ஆம் ஆண்டு பிரெஞ்சு மொழியில் வெளியான இந்நூல் ஐரோப்பாவிலும், வட அமெரிக்காவிலும் நிலவும் வருவாய் மற்றும் செல்வச் சமனின்மை குறித்த ஆய்வு நூலாகும். ஆகஸ்ட் 2013 இல் வெளியான பிரெஞ்சுப் பதிப்பு ஆர்த்தர் கோல்ட்ஹாமரால் ஆங்கிலத்தில் மொழிபெயர்க்கப்பட்டு ஏப்ரல் 2014 இல் வெளியானது. \n\nஹார்வார்ட் பல்கலைக்கழகப் பதிப்பகம் வெளியிட்ட நூல்களில் இதுவே பெரு வெற்றி கண்ட நூலாகும். \"தி நியூயார்க் டைம்ஸ்\" இதழின் அதிக விற்பனையான நூல்களின் பட்டியலில் கெட்டி அட்டை அபுனைவுப் பிரிவில் முதலிடத்தில் பல வாரங்கள் இடம் பெற்றிருந்தது. உலக அளவில் பெரும் வரவேற்பையும், சர்ச்சையையும் ஏற்படுத்தியது. ஜனவரி 2015 வரை இந்நூலின் பதினைந்து லட்சம் படிகள் (ஆங்கில, பிரெஞ்சு, இடாய்ச்சு, எசுப்பானிய, மாண்டரின் பதிப்புகள்) விற்பனையாகியிருந்தன.\n\nமுதலீட்டிற்குக் கிட்டும் திரும்பு வீதம் (r) பொருளியல் வளர்ச்சி வீதத்தை (g) விட நெடுங்காலம் கூடுதலாக இருப்பின், செல்வக் குவிப்பு நிகழும் என்பதே இந்நூலின் மையக் கருத்து. இதனால் வருவாய்ச் சமனின்மை அதிகரித்து சமூக, பொருளியல் நிலையின்மைக் கூடும் என்றும் கணிக்கிறது. இந்த நிலை முற்றி உலகச் செல்வத்தின் பெரும் பகுதி எண்ணிக்கையில் மிகக் குறைந்த ஒரு சிறு கூட்டத்தின் கட்டுப்பாட்டில் இருப்பதைத் தவிர்க்க, உலகமெங்கும் வளர்விகித வருமான வரி விதிக்க வேண்டும் என்று பிக்கெட்டி இந்நூலில் பரிந்துரைக்கிறார்.\n"}
{"id": "248802", "url": "https://ta.wikipedia.org/wiki?curid=248802", "title": "ஒ.ச.நே - 00:44", "text": "ஒ.ச.நே - 00:44\n\nஒ.ச.நே - 00:44 (\"UTC-00:44\") என்பது ஒருங்கிணைக்கப்பட்ட சர்வதேச நேரத்துடன் -00:44 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\nஒ.ச.நே - 00:44 நேரக் குறியீட்டை மே 1, 1972ஆம் ஆண்டு வரை லைபீரியாவில் பயன்படுத்தி வந்தனர். இது மொன்ரோவியா இடைநிலை நேரம் அல்லது லைபீரிய நேரம் எனவும் குறிப்பிடப்படும். மொன்ரோவிய நிலநிரைக்கோட்டின்படி \"ஒ.ச.நே - 00:43:08\" என்பதே சரியான நேரக் குறியீடாகும்; ஆயினும், மார்ச்சு 1, 1919ல் இது \"ஒ.ச.நே - 00:44\" என மாற்றியமைக்கப்பட்டது.\n\nமே 1, 1972ஆம் ஆண்டு வரை இக்குறியீட்டினை தனது நேர வலயமாகப் பயன்படுத்திய லைபீரியா, தற்போது ஒருங்கிணைக்கப்பட்ட சர்வதேச நேரத்தினையே (ஒ.ச.நே) தனது நேர வலயமாகப் பயன்படுத்திவருகிறது.\n"}
{"id": "248804", "url": "https://ta.wikipedia.org/wiki?curid=248804", "title": "வாஞ்சி மணியாச்சி சந்திப்பு தொடருந்து நிலையம்", "text": "வாஞ்சி மணியாச்சி சந்திப்பு தொடருந்து நிலையம்\n\nவாஞ்சி மணியாச்சி சந்திப்பு (இந்தியத்தொடருந்து குறியீடு: MEJ) என்பது ஒரு இந்தியத் தொடருந்து சந்திப்பு நிலையமாகும். இது தமிழகத்தில் தூத்துக்குடி மாவட்டத்தில் உள்ளது. தெற்கிலுள்ள திருநெல்வேலியையும், மேற்கிலுள்ள தூத்துக்குடியையும் இணைக்கிறது.\n\nSection::::வரலாறு.\nவிடுதலைப் போராட்ட வீரரான வாஞ்சிநாதனை நினைவூட்டும் வகையில் இப்பெயரை, இத்தொடருந்து நிலையத்திற்கு வைத்துள்ளனர். இந்த இடத்தில் தான், ஆங்கிலேய ஆட்சிக்காலத்தில் மாவட்ட ஆட்சியாளராக இருந்த ஆஷ்துரை ( Robert William Escourt Ashe) வாஞ்சிநாதனால் சுட்டுக் கொல்லப்பட்டார். இந்தியாவின் 7 இரயில்வே மண்டலங்களுள் ஒன்றான, தென்மண்டல இரயில்வேயில் இது அடங்குகிறது. இத்தென்மண்டல இரயில்வேயிலுள்ள கோட்டங்களில், இது மதுரை இரயில்வே கோட்டத்தின் கீழ் அமைந்து, முக்கியத்துவம் வாய்ந்ததாகத் திகழ்கிறது.\n\nSection::::அட்டவணை.\nஇத்தொடருந்து சந்திப்பில், அறுபதுக்கும் மேற்பட்ட வண்டிகள் வந்து செல்கின்றன. அவற்றினை பற்றிய விவரங்களை, இணையம் வழியாகவே நாம் காணும் வசதியை, தென்னக இரயில்வே செய்துள்ளது.இத்தொடுப்பின் வழியே முழுப்பட்டியலையும் காணலாம். இதிலுள்ள வசதியை இற்றைப்படுத்தி, சில நிமிடங்களுக்கு முன் தொகுத்த செய்திகளைத் தேவைப்படுபவர் காணும் நிரல்கட்டக அமைப்பைக் கொண்டுள்ளது குறிப்பிடத்தகுந்த வசதியாகும்.\n"}
{"id": "248805", "url": "https://ta.wikipedia.org/wiki?curid=248805", "title": "குழித்துறை தொடருந்து நிலையம்", "text": "குழித்துறை தொடருந்து நிலையம்\n\nகுழித்துறை தொடருந்து நிலையம்(நிலைய குறியீடு:KZT) கன்னியாகுமரி மாவட்டத்தில் அமைந்துள்ள முக்கியமான தொடருந்து நிலையங்களில் ஒன்றாகும். இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது. இந்த நிலையம் மார்த்தாண்டம் நகராட்சியின் எல்லைக்குள்ளே வருவதால், பயணிகள் நலச்சங்கமானது மார்த்தாண்டம் தொடருந்து நிலையம் எனப் பெயர் மாற்றவேண்டும் என கோரிக்கை வைக்கிறது.\n\n"}
{"id": "248809", "url": "https://ta.wikipedia.org/wiki?curid=248809", "title": "ஒ.ச.நே - 01:00", "text": "ஒ.ச.நே - 01:00\n\nஒ.ச.நே - 01:00 (\"UTC-01:00\") என்பது ஒருங்கிணைக்கப்பட்ட சர்வதேச நேரத்துடன் -01:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\n\n"}
{"id": "248811", "url": "https://ta.wikipedia.org/wiki?curid=248811", "title": "நாழிக்கல்பட்டி துர்க்கை அம்மன் கோயில்", "text": "நாழிக்கல்பட்டி துர்க்கை அம்மன் கோயில்\n\nநாழிக்கல்ப்பட்டி துர்க்கை அம்மன் கோவில் தமிழ்நாடு, சேலம் மாவட்டத்தில் நாழிக்கல்பட்டி என்னும் ஊரில் அமைந்துள்ள ஒரு துர்க்கை அம்மன் கோவில் ஆகும். இந்த அம்மன் கோயில் இன்று இந்து சமய அற நிலைத்துறையின் கட்டுப்பாட்டின் கீழ் இயங்கும் ஒரு கோயில் ஆகும்.\n\nSection::::கோயில் வரலாறு.\nமுன்னொரு காலத்தில் ஒரு வணிகர் தன்னுடைய ஆட்களுடன் சேர நாடான கேரளாவிற்கு சென்று மிளகுகளை வாங்கி வந்து இந்த ஊரில் விற்பனை செய்யும் தொழிலை செய்து வந்தார். அவ்வாறு மிளகுகளை வாங்கிக் கொண்டு கேரளாவில் இருந்து திரும்ப வரும்போது அவருடைய குதிரை வண்டியில் ஒரு கல் இருந்தது, அது கனமாக இருக்கவே அந்த கல்லை தூக்கி எறிந்து விட்டு வந்தனர், ஆனால் அந்த கல்லை எத்தனை முறை தூக்கி எறிந்தாலும் அந்த கல் தொடர்ந்து அந்த வண்டியிலே இருந்து வந்தது. இது அங்கு இருந்தவர்களை மிகவும் ஆச்சரியப்படுத்தியது.\n\nஇதனால் எதோ ஒரு அற்புதம் நிகழ்வதாக அங்கு சென்றவர்கள் உணர்ந்தார்கள். பிறகு அனைவரும் அந்த கல்லையும் எடுத்து கொண்டே வந்தனர். அந்த இரவு வரும் வழியில் அந்த வணிகரின் கனவில் துர்க்கை அம்மன் தோன்றி அந்த கல் தான் தான் என்றும் தங்களின் பாதுகாபிற்காகவே வருவதாகவும் இதை தான் சொல்லும் இடத்தில வைத்து வழிப்பட்டால் வணங்கும் அனைவருக்கும் துணையாக இருக்கும் அம்மனாக விளங்குவேன் என்றும் கூறி மறைந்தார்.\n\nகனவில் அம்மன் சொன்ன இடத்தில அந்த கல்லை வைத்து இன்றளவும் வழிபடுகின்றனர். அதற்கு சான்றாக இன்றளவும் அந்த வணிக வியாபாரியான செட்டியார் குடும்பத்தில் ஒருவரே அந்த கோவில் தர்மகர்த்தா பதவியில் உள்ளனர்.\n\nSection::::கோயிலின் சிறப்பு.\nஅந்த அம்மனை வணங்கி எந்த ஒரு காரியத்தையும் தொடங்கினால் வெற்றி கிட்டும் என அந்தப் பகுதி மக்களால் நம்பப்படுகிறது. ஆண்டுதோறும் பங்குனி மாதம் இக்கோவிலுக்கு திருவிழா எடுக்கப்படுகிறது. இங்கு வாராவாரம் செவ்வாய் மற்றும் வெள்ளிக்கிழமைகளில் பூசை நடைபெறும். செவ்வாய்க்கிழமை நடைபெறும் வழிபாடு திருவிழா போன்று காட்சி அளிப்பது தனி சிறப்பு.\n\nSection::::கோயில் அமைவிடம்.\nசேலம் நகரில் இருந்து 10 கி.மீ. தொலைவில் கெஜ்ஜல்நாயக்கன்பட்டியிலிருந்து நாழிக்கல்பட்டி செல்லும் வழியில் இக்கோவில் அமைந்துள்ளது.\n"}
{"id": "248813", "url": "https://ta.wikipedia.org/wiki?curid=248813", "title": "கோபியர்", "text": "கோபியர்\n\nகோபியர் (Gopi) ( சமசுகிருதம் (गोपी) இந்து தொன்மவியலில் பசுக்கூட்டத்தை மேய்க்கும் பெண்களை கோபிகைகள் என்பர். பாகவத புராணத்தில், ஸ்ரீகிருஷ்ணர் தன் தோழிகளான கோபிகை பெண்களுடன் சேர்ந்து பிருந்தாவனத்தில் பசுக் கூட்டத்தை மேய்ப்பதை விரிவாக எடுத்துரைக்கிறது. கோபிகைகள் கிருஷ்ணரிடம் அதிக பக்தி கொண்டவர்கள்.. கோபிகைப் பெண்களில் ராதை, ஸ்ரீகிருஷ்ணரிடம் மிகுந்த பக்தி கொண்டவள்.\n\n"}
{"id": "248820", "url": "https://ta.wikipedia.org/wiki?curid=248820", "title": "கேதாரேஸ்வரர் கோயில்", "text": "கேதாரேஸ்வரர் கோயில்\n\nகேதாரேஸ்வரர் கோயில் (Kedareshwara Temple), இந்தியாவின் கர்நாடக மாநிலத்தில், ஹசன் மாவட்டத்தில், ஹளேபீடு எனும் இடத்தில், போசளர் கட்டிடக்கலை அமைப்பில் கட்டப்பட்டது. கேதாரேஸ்வரர் கோயில் மிக அருகில் ஹோய்சாலேஸ்வரர் கோவில் அமைந்துள்ளது. போசள மன்னர் இரண்டாம் வீர வல்லபனால் 12ஆம் நூற்றாண்டில் கட்டப்பட்டது. தற்போது இக்கோயில் இந்தியத் தொல்லியல் துறையின் பொறுப்பில் உள்ளது. இக்கோயில் மூன்று கோபுரங்களைக் கொண்டது. சிவன், விஷ்ணு ஆகியோர்க்குத் தனித்தனி கோபுரங்களும் சன்னதிகளும் கொண்டது. மேலும் பைரவர், கோவர்தனன், வரதராஜர் சிற்பங்கள் கொண்டது.மாலிக் கபூரின் தென்னிந்திய படையெடுப்புகளின் போது இக்கோயிலும் பாழடிக்கப்பட்டது.\n\n"}
{"id": "248821", "url": "https://ta.wikipedia.org/wiki?curid=248821", "title": "கதிரொளி மூலம் குடிநீரின் நுண்ணுயிர் நீக்கம்", "text": "கதிரொளி மூலம் குடிநீரின் நுண்ணுயிர் நீக்கம்\n\nகதிரொளி குடிநீர் நுண்ணுயிர் நீக்கமுறை (Solar water disinfection) என்பது எவ்வித செலவுமில்லாமல் குடிநீரில் உள்ள நுண்ணுயிர்களை அழித்து பாதுகாப்பான குடிநீர் உருவாக்கும் முறையாகும். இம்முறை ஒரு செலவில்லாத ஒர் எளிய முறையாகும். இதற்கு தேவைப்படுவது காலி பெட் புட்டிகள் மட்டுமே.\n\nஒரு லிட்டர் முதல் மூன்று லிட்டர்வரை கொள்ளளவு கொண்ட நல்ல நிலையில் உள்ள நிறம் மங்காத வண்ணமல்லாத பெட் புட்டிகளை எடுத்துக்கொள்ளவேண்டும். இதில் நீரை நிரப்பி மூடியால் இறுக மூடி வீட்டுக்கூரையில் அல்லது நன்கு ஒளிபடக்கூடிய இடத்தில் குறைந்தது ஆறுமணிநேரம் படுக்கை வசத்தில் வைக்கவேண்டும். குறிப்பாக காலை ஓன்பது மணி முதல் மாலை மூன்று மணிவரை வைத்திருப்பது நல்லது. வெப்பம் குறைந்த காலங்களில் எட்டு மணிநேரம் வைத்திருக்கலாம். இதனால் நீரில் உள்ள நுண்ணுயிர்கள் அனைத்தும் வெயிலில் உள்ள புற ஊதாக் கதிர்களால் 99.99% வரை நீக்கப்படுகிறது. இதன் பிறகு இந்நீரை குடிக்கப் பயன்படுத்தலாம். இது காய்ச்சிக் குடிப்பதற்கு இணையானது. இதில் எவ்வித எரிபொருள் செலவும் இல்லை எனபது என்பது இதில் உள்ள சிறப்பாகும். இம் முறைக்கு பெட் புட்டிகளை பரிந்துரை செய்யப்பட்டாலும் கதிரொளியில் நீண்ட நேரம் இருப்பதால் ஞெகிழிப் புட்டிகளில் உள்ள வேதிப்பொருட்கள் நீரில் கரையலாம் என்ற ஐயம் உள்ளதால் கண்ணாடி புட்டிகளைப் பயன்படுத்துதல் நலம்.\n\n"}
{"id": "248841", "url": "https://ta.wikipedia.org/wiki?curid=248841", "title": "ஆலிஸ் வாக்கர்", "text": "ஆலிஸ் வாக்கர்\n\nஆலிஸ் மல்சீனியர் வாக்கர் (Alice Malsenior Walker;பிப்பிரவரி 9, 1944) என்பவர் அமெரிக்க நாட்டைச் சேர்ந்த எழுத்தாளரும் சமூக செயற்பாட்டாளரும் ஆவார். இவர் புதினம், சிறுகதைகள், கவிதைகள் எனப் பல தளங்களில் எழுதிப் புலிட்சர் பரிசு பெற்ற பெண்மணி ஆவார். எழுத்தில் மட்டுமல்லாது சமூக அக்கறையுடன் செயல்படும் பெண்ணியவாதியாகவும் பொதுநலவாதியாகவும் கருதப்படுகிறார்.\n\nSection::::இளமைக் காலம்.\nஆலிஸ் வாக்கர் அமெரிக்காவின் சியார்சியா (Georgia) என்னும் ஊரில் எளிய குடும்பத்தில் பிறந்தார். 1952 இல் இவர் எட்டாம் அகவையில் இருக்கும்போது ஒரு கண்ணில் அடிபட்டு பாதிக்கப் பட்டார். இந்நிகழ்வினால் இவர் தனிமையில் விடப்பட்டார். புத்தகங்களைப் படிப்பதும் கவிதைகளைப் படைப்பதும் இவருக்கு மகிழ்ச்சியாக இருந்தன. இருப்பினும் சில ஆண்டுகளில் அறுவை சிகிச்சையினால் நலம் அடைந்தார். அட்லாண்டாவிலும் பின்னர் நியூயார்க்கு நகரிலும் உள்ள கல்லூரிகளில் கல்வி பயின்றார். நியூயார்க்கு நகரின் சாரா லாரன்சுக் கல்லூரியில் படிக்கும்போதே ஆப்பிரிக்காவுக்குக் கல்விப் பயணம் மேற்கொண்டார். தனது கல்லூரி நாட்களில் வாக்குப் பதிவு குறித்தும் குழந்தைகள் உரிமை குறித்தும் மக்கள் நலப் போராட்டங்களில் ஈடுபட்டார்.\n\nSection::::இல்வாழ்க்கை.\n1967, மார்ச் 17இல் மெல்வின் ரோஸ்மேன் லெவந்தால் என்ற சிவில் உரிமைப் போராட்டங்களில் முனைப்பாகச் செயல்பட்ட சட்டம் படித்த ஒரு யூத இளைஞனை மணந்துகொண்டார். இக்கலப்புத் திருமணத்தை பழமைவாத அமைப்பான கு கிளஸ் கிளான் எதிர்த்தது. ஆலிஸ் தம்பதியர் தாக்கப் பட்டனர். இருப்பினும் ஆலிஸ் மனம் தளராமல் அத்தாக்குதலை எதிர்கொண்டார்.\n\nSection::::எழுத்துப்பணி.\n1965 ஆம் ஆண்டில் பட்டம் பெற்றார். அப்பொழுதே ஆலிஸ் எழுதிய கவிதை நூல் ஒன்று வெளி வந்தது. 1982 இல் தி கலர் பர்பிள் என்னும் புதினம் மிகுந்த வரவேற்பைப் பெற்றது. புலிட்சர் பரிசும் தேசியப் புத்தக விருதும் இப்புதினத்திற்கு வழங்கப்பட்டன. மேலும் பல புதினங்களும் கட்டுரை நூல்களும் எழுதினார்.\n\nSection::::அரசியல், சமூகப்பணி.\nஅறுபதுகளில் கல்லூரியில் படிக்கும்போதே மார்ட்டின் லூதர் கிங் ஜூனியரைச் சந்தித்தார். பராக் ஒபாமா அமெரிக்காவின் குடியரசுத் தலைவராக ஆனதும் அவரைப் பாராட்டி மடல் எழுதினார் ஆலிஸ். உலக நாடுகளுக்குப் பயணம் செய்து ஏழைகளின் உயர்வுக்கும் ஒடுக்கப் பட்டோர் நலனுக்கும் பரிந்துப் பேசினார். இராக்கில் நிகழ்த்தப்பட்ட போருக்கு எதிராகப் போராட்டம் செய்து சிறைக்குச் சென்றார். \nஇன வேறுபாட்டைக் கடைபிடிக்கும் இசுரேலுக்கும் எதிராகப் பரப்புரை செய்து வருகிறார். கறுப்பினப் பெண்கள் தம் அடிமை நிலையை உணர்ந்து விழிப்பு அடைதல் வேண்டும் என்று பரப்புரை ஆற்றி வருகிறார். ஆலிஸ் வாக்கரின் புத்தகங்கள் 24 மொழிகளில் மொழி பெயர்க்கப்பட்டன. இந்நூல்களின் மூலம் கிடைக்கும் வருமானத்தை எயிட்சு நோயினால் வாடும் ஆப்பிரிக்க மக்களுக்கு வழங்குகிறார்.\n\nSection::::சான்று.\nhttp://www.thehindu.com/books/walking-the-talk/article74592.ece\n"}
{"id": "248842", "url": "https://ta.wikipedia.org/wiki?curid=248842", "title": "மர்மோட்", "text": "மர்மோட்\n\nமர்மோட் (\"Marmot\") என்பவை மர்மோட் பேரினத்தில் கொறிணி இனத்தைச் சேர்ந்த பெரிய அணில் ஆகும். இவ்வினத்தில் 15 வகைகள் உள்ளன. இவற்றுள் சில மலைப்பகுதிகளில் குறிப்பாக ஆல்ப்ஸ் மலை, வட அபென்னைன் மலை, கார்பத்தீய மலைகள், தத்ரா மலைகள் மற்றும் ஐரோப்பா மற்றும் வடமேற்கு ஆசியாவில் பைரெனீசு மலைகளிலும் காணப்படுகின்றன. மேலும் சில வகைகள் வட அமெரிக்காவின் ராக்கி மலைத்தொடர், கருமலைகள், காஸ்கேடு மலைகள், பசிபிக் மலைகள் மற்றும் சியெரா நெவடா ஆகிய பகுதிகளில் காணப்படுகின்றன. இந்தியாவின் லடாக் பகுதியிலும் பாக்கிஸ்தானின் தியோசாய் தேசியப்பூங்காவிலும் சில வகைகள் காணப்படுகின்றன. சில வட அமெரிக்கப் புல்வெளிப் பிரதேசங்களிலும் யுரேசியப் புல்வெளிகளிலும் பரவி வாழ்கின்றன. இதே போன்ற அளவு மற்றும் உருவ ஒற்றுமையுள்ள ஓர் உயிரினம் தரை நாய் ஆகும். ஆனால் அது மர்மோட் இனத்தைச் சேர்ந்ததல்ல.\n\nSection::::வாழ்க்கை.\nபொதுவாக மர்மோட்டுகள் புதர்களிலும் தரைகளில் வளை அமைத்து வாழும் விலங்காகும். மஞ்சள் வயிற்று மர்மோட்டுகள் பாறைக்குவியல்களுக்கிடையேயும் வாழும். இவை குளிர்காலங்களில் மூன்று மாதங்கள் நீண்ட துயிலுக்கு ஆட்படும். மர்மோட்டுகள் சமூகமாகக் கூடி வாழும் விலங்குகள் ஆகும். ஆபத்துகள் ஏதேனும் தென்படின் இவை தங்களுக்கிடையே ஒலி எழுப்பி மற்ற மர்மோட்டுகளை எச்சரிக்கும். இவை புற்கள், பழங்கள், மரப்பாசிகள், பாசிகள், வேர்கள் மற்றும் பூக்களை உண்ணும் தாவர உண்ணிகளாகும்.\n\nSection::::உடல் அமைப்பு.\nஇவ்வகைக் கொறிணிகள் வகைக்கேற்ப நீண்டும் பளுவானதாயும் இருக்கும். சாதாரணமாக இவற்றின் எடை 3 முதல் 7 கி.கி வரை(6.6 முதல் 15.4 பவுண்டுகள்) இருக்கும். இவை குளிர் பிரதேசங்களுக்கேற்ற வாழ் தகவமைப்பு கொண்டவை. உடல் மற்றும் காது முழுவதும் மயிர் மூடிக் காணப்படும். இவற்றின் சிறிய கால்கள் மற்றும் வலுவான நகங்கள் வளை தோண்டுவதற்கு உதவும். முழு உடலும் 30 முதல் 60 செ. மீ (11.8 டொ 23. 6 அங்குலம்) நீளம் கொண்டவை. இதன் வால் மட்டும் 10 செ.மீ முதல் 25 செ.மீ வரை இருக்கும். இதன் உடல் முழுதும் உள்ள நீண்ட அடர்ந்த மயிரானது நீண்ட நார் போன்று மஞ்சள் கலந்த பழுப்பு நிறத்தில் காணப்படும். பழுப்பு, செம்பழுப்பு, கருப்பு மற்றும் சாம்பலும் வெண்மையும் கலந்த நிறங்களிலும் இருக்கும்.\n"}
{"id": "248846", "url": "https://ta.wikipedia.org/wiki?curid=248846", "title": "சர்பகந்தி", "text": "சர்பகந்தி\n\nசர்பகந்தா (\"rauvolfia serpentina\"; பாம்புக்களா / பாம்பு கலா, சிவன் அமல் பொடி) எனப்படும் மூலிகைச் செடி தென்கிழக்கு ஆசியாவினைச் சார்ந்ததாகும். இத்தாவரம் கி.மு. 4ஆம் நூற்றாண்டு முதல் உயர் ரத்த அழுத்தம் மற்றும் தூக்கமின்மையை குணப்படுத்த பயன்பட்டதாக தெரிகிறது. சுமார் 400 ஆண்டுகளாக இதன் வேரை மூலிகையாகப் பயன்படுத்தி வருகிறார்கள். ஆயுர்வேத நூலான சரஹ சம்ஹிதாவில் இதனைப்பற்றிய குறிப்பு காணப்படுகிறது.\n\nஐரோப்பாவில் இதனுடைய பயன் 1785 ஆம் ஆண்டில்தான் தெரிய வந்தது. சர்பகந்தியின் திறன் 1946-ம் ஆண்டிற்குப் பின்னரே நவீன மருத்துவத்தில் பரவ ஆரம்பித்தது. இதன் பிறப்பிடம் துணை ஆசியாக் கண்டம் பின் இந்தியா, அந்தமான், தென்கிழக்கு ஆசியா, வங்காளதேசம், பர்மா, இந்தோனேசியா, மற்றும் இலங்கை ஆகிய நாடுகளில் பரவி வளர்க்கப்பட்டது. இந்தியாவில் பஞ்சாப், சிக்கிம், பூடான், அசாம் மற்றும் தமிழ்நாட்டில் மேற்குத்தொடர்ச்சி மலைகளில் அதிகம் வளர்கிறது.\n\nசர்ப்பகந்தி வறட்சியைத் தாங்கி வளரும். அதிக குளிரும், அதிக மழையும் இத்தாவரத்திற்கு ஆகாது. இதன் ஆணிவேர் ஆழமாக நேராகச் செல்லும், சல்லிவேர்கள் கிளையாகப்பிரியும். பதினெட்டு மாதங்கள் வளர்ந்த செடிகளின் வேர் மருத்துவப் பயனுக்காகத் தோண்டி எடுக்கப்படுகிறது. புதர்ச்செடியான சர்ப்பகந்தாவின் இலைகளும் வேரும் மருத்துவப் பயன் கொண்டவை.\n"}
{"id": "248848", "url": "https://ta.wikipedia.org/wiki?curid=248848", "title": "அபாயச் சங்கிலி", "text": "அபாயச் சங்கிலி\n\nஅபாயச் சங்கிலி ( emergency brake (train) என்பது ஆபத்துக்காலங்களில் பயணிகள் தொடருந்தை நிறுத்த உதவும் கருவியாகும்.\n\nSection::::வேகத் தடை செயல்படும் விதம்.\nதொடருந்தை உடனடியாக நிறுத்தும் வேகத்தடைக்கு பெயர் நியூமாட்டிக் பிரேக் என்பதாகும். தொடருந்தில் கம்ரெசர் என்னும் காற்று சேகரிப்பானை வைத்திருப்பார்கள். இதில் காற்றை அழுத்தத்துடன் ஒரு முதன்மை உருளையில் சேகரித்து வைத்திருப்பார்கள். இதில் இருந்து ஓட்டுநரின் கட்டுப்பாட்டில் ஒரு குழாய் ஒவ்வொரு பெட்டிக்கும் காற்றழுத்தம் செல்லும். இக்குழாய் ஒவ்வொரு பெட்டியிலும் இணைக்கப்பட்டிருக்கும். இதேபோல ஒவ்வொரு பெட்டியிலும் தனித்தனியாகவும் காற்றழுத்த உருளைகள் இருக்கும். இந்த உருளைகளிலும் காற்று அழுத்தத்துடன் சேகரித்து வைக்கப்பட்டிருக்கும். இதிலும் முதன்மை உருளையிலும் காற்றழுத்தம் ஒரே அளவாக இருக்கும். இவை இரண்டு அழுத்தங்களும் ஒரே அளவாக இருக்கும்வரை வேகத்தடைக் கட்டைகள் சக்கரங்களின் மேல் படாமல் இருக்குமாறு வடிவமைக்கப்பட்டுள்ளன. ஒட்டுநர் வண்டியை உடனே நிறுத்த விரும்பினால் முதன்மை உருளையில் இருந்து வரும் காற்றை நிறுத்திவிடுவார். இதனால் ஒவ்வொரு பெட்டிகளிலும் இருக்கும் தனிப்பட்ட உருளைகளில் இருக்கும் காற்றழுத்தம் அதிகமாவதால் லிவர்கள் இயங்கி வேகத்தடை கட்டைகள் சக்கரங்களை அழுத்தி வண்டியை நிறுத்துகின்றன.\n\nSection::::பெட்டிகளில்.\nதொடர்வண்டி பெட்டிகளில் சிவப்பு நிறத்தில் உள்ள சங்கிலியைப் பிடித்து இழுக்கும்போது ஒரு வால்வு திறந்து ஒட்டுநர் செய்ததைப்போல ஒருபக்கம் காற்றழுத்தம் நின்றுபோய்விட வண்டிகளில் உள்ள உருளைகளின் காற்றழுத்தத்தால் வண்டிச் சக்கரங்களை வேகத்தடைக் கட்டைகள் அழுத்தி வண்டி நிற்கும்.\n\nSection::::தண்டம்.\nஇந்தியாவில் சட்டவிரோதமாக சிலர் வண்டிகளை அபாயச் சங்கிலியை இழுத்து நிறுத்துகின்றனர்.இதனால் தேவையின்றி ஒருவர் வண்டியை நிறுத்தினால் இந்திய தொடர்வண்டி நிறுவனத்தால் ரூ ஆயிரம் தண்டம் அல்லது ஒராண்டுவரை சிறைத் தண்டனை விதிக்கப்படுகிறது.\n"}
{"id": "248851", "url": "https://ta.wikipedia.org/wiki?curid=248851", "title": "சங்கர நமச்சிவாயர்", "text": "சங்கர நமச்சிவாயர்\n\nசங்கர நமச்சிவாயர் நன்னூலுக்கு, மயிலைநாதருக்குப் பின் உரை எழுதியவர். இவர் பதினோழாம் நூற்றாண்டில் திருநெல்வேலியில் தடிவீரையன் கோயில் தெருவில் வாழ்ந்தவர். சைவ\nவேளாளர் குடியில் தோன்றியவர். அக்காலத்தில் இவரைச் சங்கர நமச்சிவாயப்பிள்ளை என்றும், சங்கர நமச்சிவாயப்புலவர் என்றும் வழங்கி வந்தனர். இவரது ஆசிரியர், நெல்லை ஈசான மடத்திலிருந்த இலக்கணக்கொத்தின் ஆசிரியராகிய சாமிநாத தேசிகர். சங்கர நமச்சிவாயர் நன்னூலுக்கு உரை இயற்றக் காரணமாய் இருந்தவர், ஊற்றுமலை சமீன்தாராகிய மருதப்ப தேவர். \n\n"}
{"id": "248852", "url": "https://ta.wikipedia.org/wiki?curid=248852", "title": "பா. ரஞ்சித்", "text": "பா. ரஞ்சித்\n\nபா. இரஞ்சித் ஒரு தமிழ்த் திரைப்பட இயக்குநர் ஆவார். இவர் இயக்கிய முதல் திரைப்படம் அட்டகத்தி (2012) ஆகும். அடுத்ததாக மெட்ராஸ் எனும் படத்தை இயக்கி வெற்றி இயக்குனராக அடையாளம் கண்டவர் பின்னர் ரஜினிகாந்த்தை வைத்து கபாலி எனும் பிரம்மாண்டமான திரைப்படத்தை இயக்கியதன் மூலம் உலகளவில் கவனம் பெற்றார். இவர் இயக்குநர் வெங்கட் பிரபு விடம் உதவி இயக்குநராகப் பணியாற்றியவர்.\n\nSection::::தொழில் வாழ்க்கை.\nரஞ்சித் டிசம்பர் 8, 1982 இல் கரலபாக்கம், ஆவடி, சென்னையில் பிறந்தார். சென்னையில் உள்ள அரசு கவின் கலைகள் கல்லூரியில் பயின்றார். கல்லூரிக்குச் செல்லும்போது தனக்கு ஏற்பட்ட அனுபவங்களே தனது திரைப்படங்களுக்கு உந்துதலாக இருந்ததாகத் தெரிவித்தார்.\n"}
{"id": "248854", "url": "https://ta.wikipedia.org/wiki?curid=248854", "title": "சார்லட், கேம்பிரிட்ச் இளவரசி", "text": "சார்லட், கேம்பிரிட்ச் இளவரசி\n\nகேம்பிரிட்ச் இளவரசி சார்லட் (\"Princess Charlotte of Cambridge\", சார்லட் எலிசபெத் டயானா, \"Charlotte Elizabeth Diana\"; பிறப்பு 2 மே 2015) என்பவர் கேம்பிரிட்ச் கோமகன் வில்லியம், கேம்பிரிட்ச் சீமாட்டி கேத்தரின் ஆகியோரின் மகளும், இரண்டாவது பிள்ளையும், வேல்சு இளவரசர் சார்ல்சு, டயானா ஆகியோரின் பேத்தியும் ஆவார். ஐக்கிய இராச்சியத்தின் இரண்டாம் எலிசபெத்க்குப் பின்னர் பிரித்தானிய ஆட்சிக்கு வரக்கூடிய பேரன் சார்ல்சு, தந்தை வில்லியம், தமையன் ஜார்ஜ் ஆகியோருக்குப் பின் நான்காவது முடிக்குரியவராக சார்லட் உள்ளார்.\n\n"}
{"id": "248874", "url": "https://ta.wikipedia.org/wiki?curid=248874", "title": "பொருளாதாரத் தனியுரிமைப் பகுதி", "text": "பொருளாதாரத் தனியுரிமைப் பகுதி\n\nபொருளாதாரத் தனியுரிமைப் பகுதி அல்லது பொருளாதாரத் தனியுரிமை வலயம் (ஆங்கிலத்தில் \"exclusive economic zone\") என்பது ஓர் நாடு, கடலை ஆய்வு செய்வது குறித்தும், காற்று மற்றும் நீரிலிருந்து வடிக்கப்படும் மின்சாரம் உள்ளிட்ட பல கடல் சார் வளங்களைப் பயன்படுத்துவது குறித்தும் பெறும் சிறப்பு உரிமைகளை வரையறுத்து, ஐக்கிய நாடுகள் சபையின் கடல் சட்ட சாசனம் பரிந்துரைக்கும், கடல் மண்டலம்/பகுதி ஆகும்.\n\nSection::::விளக்கம்.\nபொதுவாக ஒரு நாட்டின் பொருளாதாரத் தனியுரிமை பகுதி, கரையோர அடிக்கோட்டில் இருந்து 200 கடல் மைல்கள் (370 கி.மீ) வரை நீண்டிருக்கும். இரு நாடுகளின் தனியுரிமை பகுதிகள் மேற்குவிந்து கவிந்திருக்கும் தருவாயில் இவ்விதி விலக்கப்படும்; அதாவது இரு நாட்டின் கரையோர அடிக்கோடுகளும் 400 கடல் மைல்களுக்கும்(740 கி.மீ) குறைவான இடைவெளியில் அமைந்திருக்கும் சூழல். மேற்குவிப்பு நிகழும்போது வழக்கிற்கான கடல் எல்லை, தொடர்புடைய இரு நாடுகளையும் பொருத்து அமைக்கப்படும் பொதுவாக, மேற்குவிப்புப் பகுதியுள் அமையும் எந்த இடமும் அதன் அருகாமையில் உள்ள நாட்டையே சாரும்.\n\nSection::::பரப்பு வாரியான தரவரிசை.\nஅன்டார்டிகா தவிர்த்த, இறைமை தாங்கிய நாடுகளுள் அடங்கிய சார்பு மண்டலங்கள் (குடியேற்றமில்லா பகுதிகள் உட்பட), பொருளாதாரத் தனியுரிமைப் பகுதி + மொத்த உள்நாட்டு பரப்பு (மொ.உ.ப.) என்றறியப்படும் பொருளாதார தனியுரிமை கூடுதல் பகுதியையும் இப்பட்டியல் உள்ளடக்கியது.\n\n\n"}
{"id": "248875", "url": "https://ta.wikipedia.org/wiki?curid=248875", "title": "24 (தமிழ்த் திரைப்படம்)", "text": "24 (தமிழ்த் திரைப்படம்)\n\n24, இயக்குநர் விக்ரம் குமார் எழுத்து மற்றும் இயக்கத்தில் 2016 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். இப்படத்தில் முன்னணி வேடங்களில் சூர்யா, சமந்தா ருத் பிரபு, நித்யா மேனன் ஆகியோர் நடித்திருந்தனர். இத்திரைப்படத்தினை சூர்யாவின் \"2டி என்டேர்டைன்மென்ட்\" நிறுவனம் தயாரித்திருந்தது.\n\n\nSection::::தயாரிப்பு.\nபடத்தின் படப்பிடிப்பு 2015 ஏப்ரல் 9 ஆம் தேதி மும்பையில் அமைக்கப்பட்ட மிகப்பெரிய ஏற்பாட்டில் தொடங்கியது. இந்த செட் அமைக்க 4 கோடி செலவிடப்பட்டது. இப்படத்துக்காக மும்பை, போலந்து உள்ளிட்ட இடங்களில் படப்பிடிப்பு நடைபெற்றது. அதனைத் தொடர்ந்து கணினிவரைகலைப் (graphics) பணிகள் உள்ளிட்ட இறுதிகட்டப் பணிகள் தீவிரமாக நடைபெற்றவிட்டன. ஏப்ரல் மாதம் இப்படத்தை வெளியிட படக்குழு முடிவு செய்திருக்கிறது. சூர்யா 3 வேடங்களில் நடித்திருக்கிறார். இந்தப் படத்தின் முன்மாதிரி ஒளிப்படம் மார்ச்சு 4, 2016 அன்று மாலை 6 மணியளவில் யூடியூப்பில் வெளியிடப்பட்டது.\n\nSection::::வெளியிணைப்புகள்.\n2 D entertainment-இன் பக்கம்\n"}
{"id": "248880", "url": "https://ta.wikipedia.org/wiki?curid=248880", "title": "இர. திருச்செல்வம்", "text": "இர. திருச்செல்வம்\n\nஇர. திருச்செல்வம் (\"Ira. Thiruchelvam\", பிறப்பு: 4 சூலை 1962) மலேசியாவைச் சேர்ந்த தமிழியல் ஆய்வறிஞர்.\n\nSection::::கல்வி.\nஆங்கில-மலாய்வழி அடிப்படைக் கல்வி. ஆசிரியப் பட்டயக் கல்வி. கல்வி மேலாண்மை அறிவியல் துறையில் பட்டக் கல்வி பெற்றவர்.இர.திருச்செல்வம் கடந்த 25 ஆண்டுகளாக ஆய்வியல் நோக்கிலேயே தமிழைக் கற்றுத் தேர்ந்தவர். தமிழகத்துக்கு அப்பால் வேர்ச்சொல் ஆய்வுத்துறையில் ஆழ்ந்து பணியாற்றிக் கொண்டிருப்பவர். இதுவரை வேர்ச்சொல்லாய்வு தொடர்பான 4 நூல்களை எழுதி வெளியிட்டிருப்பவர்.\n\n"}
{"id": "248885", "url": "https://ta.wikipedia.org/wiki?curid=248885", "title": "மருத்துவப் பணியாளர் தேர்வு வாரியம்", "text": "மருத்துவப் பணியாளர் தேர்வு வாரியம்\n\nதமிழக அரசு மருத்துவமனைகளுக்கு தேவையான மருத்துவர்கள், செவிலியர்கள் மற்றும் இதர மருத்துவ பணியாளர்களை தேர்வு செய்ய மருத்துவப் பணியாளர் தேர்வு வாரியம் (MRB) 2012 இல் மக்கள் நல்வாழ்வு (ம) குடும்பநலத்துறையின் அரசாணை மூலம் தோற்றுவிக்கப்பட்டது. மருத்துவத் துறை பணியாளர்களை தேர்வு செய்வதற்கென்று தனியாக ஒரு தேர்வு வாரியம் அமைக்கப்படுவது இந்தியாவிலேயே இதுதான் முதல்முறை ஆகும்.\n\nSection::::அமைப்பு.\nமருத்துவப் பணியாளர் தேர்வு வாரியம் ஒரு தலைவர், ஒரு உறுப்பினர் , ஒரு உறுப்பினர் செயலர் மற்றும் 19 பணியாளர்களை கொண்டுள்ளது.\n"}
{"id": "248892", "url": "https://ta.wikipedia.org/wiki?curid=248892", "title": "ஒ.ச.நே - 09:00", "text": "ஒ.ச.நே - 09:00\n\nஒ.ச.நே - 09:00 (\"UTC-09:00\") என்பது ஒருங்கிணைக்கப்பட்ட சர்வதேச நேரத்துடன் -09:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\n\n\n"}
{"id": "248893", "url": "https://ta.wikipedia.org/wiki?curid=248893", "title": "தமிழ்நாடு சீருடைப் பணியாளர் தேர்வு வாரியம்", "text": "தமிழ்நாடு சீருடைப் பணியாளர் தேர்வு வாரியம்\n\nதமிழக காவல், சிறை மற்றும் தீயணைப்பு போன்ற சீருடை சேவைகளுக்கான பணியாளர்களை தேர்வு செய்ய தமிழ்நாடு சீருடைப் பணியாளர் தேர்வு வாரியம்(TNUSRB) 1991 இல் தமிழக அரசின் உள்துறையின் ஓர் அரசாணை மூலம் தோற்றுவிக்கப்பட்டது.\n\n"}
{"id": "248894", "url": "https://ta.wikipedia.org/wiki?curid=248894", "title": "ஜான் குட்ரிக்", "text": "ஜான் குட்ரிக்\n\nஜான் குட்ரிக் அல்லது ஜான் குட்ரைக் (\"John Goodricke\", 17 செப்டம்பர் 1764 – 20 ஏப்ரல் 1786) என்பவர் ஆங்கிலேய தொழில்முறையல்லா வானியலாளர் ஆவார். 1782 ஆம் ஆண்டில் ஆல்கால் என்ற மாறியல்பு விண்மீனைப் பற்றிய ஆய்வுக்காக இவர் அறியப்படுகிறார்.\n\nஜான் குட்ரிக் நெதர்லாந்தில் உள்ள குரோனிங்கனில் 1764 இல் பிறந்தார். இவர் காதுகேளாதவர். மாறும் விண்மீனை 200 ஆண்டுகட்கு முன்பே டேவிட் பாப்ரிசியசு கண்டுபிடித்து இருந்தாலும் அதற்கான சரியான விளக்கத்தை அளித்தவர் ஜான் குட்ரிக் தான். ஆல்கால் என்ற மாறுவிண்மீனை கவனமாக அவதானித்து விரைவான பொலிவுமாற்றத்துக்கான காரணம் பொலிவுமிக்க விண்மீனை ஒரு கரும்பொருள் சுற்றிவந்து அதை மறைப்பதுதான் என்ற முடிவுக்கு வந்தார். அதற்காக அவர் இலண்டன் அரசுக்கழக உயர்விருதான கொப்ளி விருதைப் பெற்றார். மேலும் அதில் ஆய்வாளராகவும் அமர்த்தப்பட்டார். அவர் 21 அகவை முடிவதற்குள்ளேயே (1786 இல்) காலமானார். \n\n"}
{"id": "248895", "url": "https://ta.wikipedia.org/wiki?curid=248895", "title": "சான் பாப்திசுத்து யோசப் டெலாம்பர்", "text": "சான் பாப்திசுத்து யோசப் டெலாம்பர்\n\nசான் பாப்திசுத்து யோசப் டெலாம்பர் (\"Jean Baptiste Joseph Delambre\", 19 செப்டம்பர் 1749 – 19 ஆகத்து 1822) என்பவர் பிரெஞ்சு கணிதவியலாளரும், வானியலாளரும் ஆவார். பாரிசு வான்காணகத்தின் இயக்குனராகப் பணியாற்றியவர். வானியலில் பல குறிப்பிடத்தக்க நூல்களை எழுதியவர்.\n\nடெலாம்பர் வடக்கு பிரான்சிலுள்ள் ஏமியென்சு நகரில் 1749இல் பிறந்தார். இவர் இளமையில் செவ்வியல் நூல்களை மட்டுமே படித்தார். 36ஆம் அகவைக்குப் பிறகே கணிதமும் வானியலும் கற்றார். 1789இல் வியாழன், சனி கோள்களின் அட்டவணைகளையும் 1792இல் யுரேனசு கோளின் அட்டவணையையும் வெளியிட்டார்.\n\nபுதிய பதின்ம அளவை முறையை உருவாக்கி நிறுவ டன்கிர்க்குக்கும் பார்சிலோனாவுக்கும் இடையில் உள்ள கிடைவரை வில்லை (Arc of Meridian) அளந்தார். பிறகு 1795இல் பிரெஞ்சுக் கல்லூரியில் வானியல் பேராசிரியரானார். இறுதிக்காலத்தில் இவர் வானியல் வரலாற்றை ஆறு தொகுதிகளாக உருவாக்கி வெளியிடுவதில் ஈடுபட்டார். 1822 இல் கலை, மற்றும் அறிவியலுக்கான அமெரிக்க அகாதமியில் வெளிநாட்டு கௌரவ உறுப்பினராகத் தேர்ந்தெடுக்கப்பட்டார்.\n\n\n"}
{"id": "248896", "url": "https://ta.wikipedia.org/wiki?curid=248896", "title": "ஜான் வி. எவான்சு", "text": "ஜான் வி. எவான்சு\n\nஜான் வி. எவான்சு (\"John V. Evans\", பிறப்பு: 5 சூலை 1933) என்பவர் இங்கிலாந்தில் பிறந்த அமெரிக்க வானியலாளர் ஆவார்.\n\nஜான் எவான்சு இங்கிலாந்து, மான்செசுட்டரில் 1933 இல் பிறந்தார். இவர் மான்செசுட்டர் பல்கலைக் கழகத்தில் பயின்று முனைவர் பட்டம் பெற்றார். 1960 இல் இருந்து இவர் மசாசூசட் தொழில்நுட்பக் கழகத்தின் இலிங்கன் ஆய்வகப் பேராசிரியராகப் பணிபுரிந்தார்.\n\nஇவர் கதிர்வீச்சு வானியலில் (Radio-Astronomy) பேரார்வம் காட்டினார். மின்னணு மண்டில மின்னன் அடர்த்தியை அளக்க, நிலாவின் நீண்ட அலைநேரக் கதிர் எதிரொளி மங்கலைப் பயன்படுத்தலாம் என்பதை நிறுவினார். இவர் ஜி.என்.டெய்லருடன் இணைந்து, வெள்ளி, நிலா இரண்டின் ரேடார் எதிரொளி ஆய்வை மேற்கொண்டார். 1975 இல் ஆப்பில்டன் பரிசு பெற்றார்.\n\nஇவர் டி. ஏகுஃபோர்சுடன் இணைந்து ரேடார் வானியல் என்ற நூலை எழுதினார்.\n\n"}
{"id": "248900", "url": "https://ta.wikipedia.org/wiki?curid=248900", "title": "தமிழ்நாடு வன சீருடைப் பணியாளர் தேர்வு குழுமம்", "text": "தமிழ்நாடு வன சீருடைப் பணியாளர் தேர்வு குழுமம்\n\nவனவர் (பாரஸ்டர்), வன காப்பாளர் (பாரஸ்ட் கார்டு), வனக்காவலர் (பாரஸ்ட் வாட்சர்) போன்ற வனத்துறை ஊழியர்களை தேர்வு செய்ய தமிழ்நாடு வன சீருடைப் பணியாளர் தேர்வு குழுமம் (TNFUSRC) என்ற அமைப்பு தமிழக அரசின் சுற்றுச்சூழல் (ம) வனத்துறையின் ஓர் அரசாணை (G.O Ms.No. 157 Dt: June 29, 2012) மூலம் தோற்றுவிக்கப்பட்டுள்ளது.\n\n"}
{"id": "248901", "url": "https://ta.wikipedia.org/wiki?curid=248901", "title": "தேசியப் பிற்படுத்தப்பட்டோர் ஆணையம்", "text": "தேசியப் பிற்படுத்தப்பட்டோர் ஆணையம்\n\nதேசியப் பிற்படுத்தப்பட்டோர் ஆணையம் 1993 ஆம் ஆண்டில் ஆகசுடு 14 ஆம் நாளில் தோற்றுவிக்கப்பட்டது. இவ்வமைப்பு தேசியப் பிற்படுத்தப்பட்டோர் ஆணையச் சட்டம் 1993 விதிகளின் படி உருவாக்கப் பட்டது.\n\nSection::::வரலாறு.\nபிற்படுத்தப்பட்ட மக்களின் நிலைமையை அடையாளம் காண ஒரு ஆணையம் உருவாக்கப்படவேண்டும் என்று அரசியல் சட்டப் பிரிவு 340 இல் தெளிவாக்கப்பட்டது. அதன் அடிப்படையில் மேனாள் பிரதமர் மொரார்ஜி தேசாய் 1978 இல் பி.பி.மண்டல் தலைமையில் ஒரு ஆணையம் அமைத்தார். அந்த ஆணையம் எல்லா மாநிலங்களுக்கும் சென்று ஆய்வு நடத்தி பல வேறு தரப்பினரையும் மாநில அரசுகளையும் விசாரித்து ஒரு அறிக்கையைத் திசம்பர் 31 1980 இல் தாக்கல் செய்தது. பல ஆண்டுகளாகக் கிடப்பில் கிடந்த அவ்வறிக்கையை நாடு முழுவதும் நடந்த பெரிய போராட்டங்களுக்குப் பின்னர் மேனாள் பிரதமர் வி.பி.சிங் 1989 இல் நாடாளுமன்றத்தில் தாக்கல் செய்தார். அதைத் தொடர்ந்து வி.பி.சிங் 1990 இல் இதர பிற்படுத்தப் பட்டோருக்கு அரசுப் பணிகளில் 27 விழுக்காடு இடஒதுக்கீடு ஒதுக்கவேண்டும் என்ற ஆணையைப் பிறப்பித்தார். இவ்வாணையை எதிர்த்து இந்திரா சகானி என்பவர் உச்ச நீதி மன்றத்தில் வழக்குத் தொடர்ந்தார். அப்பொழுது தேசிய அளவில் ஒரு ஆணையமும் அனைத்து மாநிலங்களிலும் மாநில அளவில் ஆணையங்களும் அமைக்கவேண்டும் என்று உச்சநீதி மன்றம் வலியுறுத்தியது. இதற்குப் பிறகு உருவாக்கப்பட்டதுதான் தேசியப் பிறபடுத்தப்பட்டோர் ஆணையம் ஆகும்.\n\nSection::::பணிகள்.\nசமூக ரீதியாகவும் கல்வி ரீதியாகவும் பின் தங்கிய வகுப்பினரை இதர பிற்படுத்தப்பட்டோர் பட்டியலில் சேர்ப்பதும் பிழையாகச் சேர்க்கப் பட்டதாகப் புகார்கள் வந்தால் விசாரித்து அவ்வகுப்பினரை நீக்குவதும் தாம் இந்த ஆணையத்தின் பணிகள். \nஇது வரை 2418 சாதியினரை பட்டியலில் சேர்த்துள்ளது\n\n\nSection::::மேற்கோள்.\nhttp://www.ncbc.nic.in/Home.aspx?ReturnUrl=%2f\n"}
{"id": "248903", "url": "https://ta.wikipedia.org/wiki?curid=248903", "title": "பா. சு. மணி", "text": "பா. சு. மணி\n\nபா. சு. மணி (11.9.1936 - 3.5.2015) கர்நாடக மாநிலம் பெங்களூரில் வாழ்ந்த தமிழ் பத்திரிக்கையாளர். தினச்சுடர் (தமிழ் மாலை இதழ்), சஞ்சேவாணி (கன்னட மாலை இதழ்) ஆகியவற்றின் நிறுவனர் மற்றும் ஆசிரியர் ஆவார்.\n\nSection::::வாழ்க்கை.\nஇவர் தூத்துக்குடி மாவட்டம், விளாத்திக்குளம் அருகில் உள்ள நாகலாபுரத்தைச் சேர்ந்தவர். எம்.ஏ தமிழ் இலக்கியத்தில் சென்னை பல்கலைக்கழகத்திலேயே முதல் மாணவராகத் தேர்ச்சி பெற்றார். முனைவர் பட்டத்தையும் பெற்றார். துவக்கத்தில் தினத்தந்தி, மாலை முரசு ஆகிய நாளேடுகளில் செய்தி ஆசிரியராகப் பணியாறினார்.\nபிறகு 1964-ஆம் ஆண்டு பெங்களூரின் முதல் தமிழ் நாளிதழான தினச்சுடர் தமிழ் இதழைத் தொடங்கினார்.அதேபோல, 1982-இல் சஞ்சேவாணி என்ற கன்னட மாலை நாளிதழைத் தொடங்கி நடத்தினார்.\n\nSection::::எழுதிய நூல்கள்.\nமர்ம மாளிகை, உடைந்த வீணை ஆகிய சிறுகதை நூல்கள், செய்தி பிறந்த கதை என்ற இதழியல் அனுபவ நூல், இளவரசி கயல் கன்னி, ஜெனரல் சுந்தரம், சம்சாரி ஆன சந்நியாசி, நாற்காலிப் பாட்டி ஆகிய புதினங்கள், அரிஸ்டாட்டில் கவுடில்யருடன் திருவள்ளுவர், ஆய்வின் இமயம் தெ.பொ.மீ ஆகிய ஆய்வு நூல்களை எழுதியுள்ளார்.\n\nSection::::குடும்பம்.\nஇவரின் மனைவி அழகு, மகன் அமுதவன், மகள்கள் பொருள், தேன்மொழி, அகிலா ஆகியோர் ஆவர்.\n"}
{"id": "248905", "url": "https://ta.wikipedia.org/wiki?curid=248905", "title": "செங்கிப்பட்டி", "text": "செங்கிப்பட்டி\n\nசெங்கிப்பட்டி (\"Sengipatti\") தமிழ்நாடு, தஞ்சாவூர் மாவட்டம், பூதலூர் வட்டம், பூதலூர் ஊராட்சி ஒன்றியத்தில் உள்ள ஒரு சிற்றூர் ஆகும். இது தஞ்சாவூர்-திருச்சி நெடுஞ்சாலையில் தஞ்சாவூர் நகரில் இருந்து 23 கிமீ தூரத்திலும், திருச்சிராப்பள்ளியில் இருந்து 33 கிமீ தூரத்திலும் அமைந்துள்ளது. வளர்ந்து வரும் இக்கிராமத்தில் பல தொழிற்சாலைகள் அமைந்துள்ளன. \n\nSection::::மக்கள்.\n2001 மக்கள்தொகைக் கணக்கெடுப்பின் படி, செங்கிப்பட்டியின் மக்கள்தொகை 3865 ஆகும். இவர்களில் 1937 ஆண்களும், 1928 பேர் பெண்களும் ஆவர்.\n\nSection::::நினைவகம்.\nஇங்கு சனவரி 29, 2009, ஈழத்தமிழர்களின் படுகொலைக்கு இந்திய அரசு துணை போவதாகக் கண்டித்துத் தனக்குத்தானே தீயிட்டு உயிரைப் போக்கிக்கொண்ட கு. முத்துக்குமாரின் சிலையைத் தமிழ்த் தேசியப் போியக்கத் தலைவரும் தமிழ்த் தேசியத் தமிழா் கண்ணோட்டத்தின் ஆசிாியருமான தோழா் பெ. மணியரசன் அவா்கள் திறந்து வைத்தாா்.\n"}
{"id": "248906", "url": "https://ta.wikipedia.org/wiki?curid=248906", "title": "தமிழ்நாடு டாக்டர் ஜெ. ஜெயலலிதா மீன்வளப் பல்கலைக்கழகம்", "text": "தமிழ்நாடு டாக்டர் ஜெ. ஜெயலலிதா மீன்வளப் பல்கலைக்கழகம்\n\nதமிழ்நாடு டாக்டர். ஜெ. ஜெயலலிதா மீன்வளப் பல்கலைக்கழகம் (Tamil Nadu Dr. J. Jayalalithaa Fisheries University -TNJFU) தமிழ்நாட்டின் நாகப்பட்டினத்தில் 2012ஆம் ஆண்டில், தமிழ்நாடு மீன்வள பல்கலைக்கழகச் சட்டம், 2012இன் படி நிறுவப்பட்டது..இப்பல்கலைக்கழகம் மறைந்த முன்னாள் தமிழக முதல்வர் டாக்டர். ஜெ. ஜெயலலிதா அவர்களின் பெயரில் அழைக்கப்படுகிறது.\nSection::::படிப்புகள்.\nஇப்பல்கலைக்கழகத்தில், மீன் வளர்ப்பு, மீன்வள உயிரியல், மீன் பிடித்தல், மீன் உயிர்தொழில்நுட்பம், மீன்வள பொருளாதாரம், மீன்கள் வாழும் சூழ்நிலையியல், மீன்வள விரிவாக்கம், மீன்வள தொழில்நுட்பம், மீன்வள பொறியியல் மற்றும் மீன்கள் பதப்படுத்தல் குறித்தான படிப்புகள் உள்ளது.\nமாணவர்கள் இப்பல்கலைகழகத்தில் பொது நுழைவுத்தேர்வு மூலம் சேர்க்கை நடைபெறுகிறது.\n\n\nSection::::தமிழ்நாடு டாக்டர். ஜெ. ஜெயலலிதா மீன்வளப் பல்கலைக்கழகத்தின் கல்லூரிகள், பயிற்சி மற்றும் ஆய்வு மையங்கள்.\nSection::::பிற மையங்கள்.\nதமிழ்நாடு டாக்டர். ஜெ. ஜெயலலிதா மீன்வளப் பல்கலைக்கழகத்தின் பிற இரண்டு மையங்கள் சென்னையில் அமைந்துள்ளது.\n\n"}
{"id": "248908", "url": "https://ta.wikipedia.org/wiki?curid=248908", "title": "தமிழ்நாடு தோட்டக்கலை பல்கலைக்கழகம்", "text": "தமிழ்நாடு தோட்டக்கலை பல்கலைக்கழகம்\n\nதமிழ்நாடு தோட்டக்கலை பல்கலைக்கழகம் (\"Tamil Nadu Horticultural University\") (TNHU) , இந்தியாவின், தமிழ்நாட்டில், கோயம்புத்தூரில் 28 பிப்ரவரி 2011ஆம் ஆண்டில் துவக்கப்பட்டது.\n\n"}
{"id": "248910", "url": "https://ta.wikipedia.org/wiki?curid=248910", "title": "டைநைத்ரோபீனால்", "text": "டைநைத்ரோபீனால்\n\nடைநைத்ரோபீனோல்கள் (\"dinitrophenols\") என்பவை பீனாலின் நைத்ரோ வழிப்பொருளைக் கொண்ட வேதிச் சேர்மங்கள் ஆகும்.\n\nடைநைத்ரோபீனோலில் ஆறு சமபகுதியங்கள் காணப்படுகின்றன. அவை:\n\n"}
{"id": "248911", "url": "https://ta.wikipedia.org/wiki?curid=248911", "title": "சோமசீலா அணை", "text": "சோமசீலா அணை\n\nசோமசீலா அணை என்பது ஆந்திரப்பிரதேசம் மாநிலம் நெல்லூர் மாவட்டம், சோமசீலா என்னுமிடத்தில் பெண்ணாற்றின் குறுக்கே கட்டப்பட்டுள்ளது. இவ்வணையின் கட்டுமானப் பணி 1976-ம் ஆண்டு தொடங்கி, 1989-ல் நிறைவுபெற்றது.\n\nசோமசீலா அணையின் மொத்த கொள்ளளவு 78 டி.எம்.சி. இதன் பாசனப் பகுதி 4.5 லட்சம் ஏக்கர். புதிய பாசனப் பகுதி 1.79 லட்சம் ஏக்கர். இந்த அணையில் இருந்து 15 டி.எம்.சி. தண்ணீர் தெலுங்கு கங்கைத் திட்டப்படி சென்னை குடிநீருக்காக திறந்துவிடப்பட்டு, கண்டலேறு அணைக்கு வந்து சேர்கிறது. அங்கிருந்து பூண்டி ஏரிக்கு வந்து சேருகிறது.\n"}
{"id": "248912", "url": "https://ta.wikipedia.org/wiki?curid=248912", "title": "பெங்களூரா மாம்பழம்", "text": "பெங்களூரா மாம்பழம்\n\nபெங்களூரா மாம்பழம் என்பது தென்னிந்தியாவில் விளையும் மாம்பழங்களில் ஒரு வகையாகும். இதற்கு தோத்தாபூரி, கலெக்டர், கல்லாமை, சுந்தர்சா, கிளி மூக்கு என்ற வேறு பெயர்களும் உண்டு.\nஇவ்வகை மாமரம் வீரியத்துடன் ஆண்டுதோறும் சீரான விளைச்சல் தரக்கூடியது. இதன் காய்கள் சற்றுக் குறைந்த புளிப்புச் சுவை கொண்டதால் இதன் காயை விரும்பி உண்பார்கள்.இதன் பழங்கள் பெரியதாகவும், இளம் மஞ்சள் நிற சதைப்பற்றுக் கொண்டது. சாறு குறைவாகவும்,நார் இல்லாமலும் இருக்கும். கெட்டியான சதைப்பற்றுள்ளதால் மாம்பழக் கூழ் தயாரிக்க தொழிற்சாலைக்கு ஏற்ற இரகமாக விளங்குகிறது.\n"}
{"id": "248915", "url": "https://ta.wikipedia.org/wiki?curid=248915", "title": "நீலம் மாம்பழம்", "text": "நீலம் மாம்பழம்\n\nநீலம் மாம்பழம் என்பது மாம்பழங்களில் ஒரு வகையாகும். இதற்கு காசா லட்டுஎன்ற வேறு பெயரும் உண்டு.\nஇவ்வகை மாமரம் வாணிகரீதியில் பயிரிடப்படும் முதன்மை இரகம் ஆகும். இம்மரம் ஆண்டு தோரும் சீரான விளைச்சல் தரக்கூடியது. இதன் பழங்கள் சுமாரான அளவு கொண்டதாகவும், நல்ல இருப்புத்தன்மைக் கொண்டதால் நீண்டதொலைவுக்கு எடுத்துச்செல்லலாம். நல்ல சுவையும் மணமும் உடையது. சாறு நிறைந்த ஆறஞ்சு கலந்த மஞ்சள் நிறசதைப்பற்றுக் கொண்டது.\n"}
{"id": "248916", "url": "https://ta.wikipedia.org/wiki?curid=248916", "title": "பங்கனப்பள்ளி மாம்பழம்", "text": "பங்கனப்பள்ளி மாம்பழம்\n\nபங்கனப்பள்ளி மாம்பழம் என்பது இந்திய துணைக்கண்டத்தில் விளையும் மாம்பழங்களில் ஒரு வகையாகும் இது இந்தியா, பாக்கித்தான் நாடுகளில் விளைகிறது.இப்பழத்தின் பெயர் ஆந்திர மாநிலத்தில் உள்ள பங்கனப்பள்ளி என்ற ஊரின் பெயரால் அழைக்கப்படுகிறது. இதற்கு பனேசான்,சப்பட்டை சபேதாஎன்ற வேறு பெயர்களும் உண்டு.\nஇவ்வகை மாம்பழங்கள் தரமானவையாகவும், நார் அற்றதாகவும், நல்ல இருப்புத்தன்மைக் கொண்டதால் நீண்டதொலைவுக்கு எடுத்துச்செல்லலாம். நல்ல சுவை உடையதாகவும், சுமாரான சாறு கொண்டதாகவும், கெட்டியான சதைப்பற்றுடன்,பெரியதாகவும், மக்காச் சோள மஞ்சள் நிறசதைப்பற்றுக் கொண்டது.\n"}
{"id": "248919", "url": "https://ta.wikipedia.org/wiki?curid=248919", "title": "அனாக்சிமேனசு", "text": "அனாக்சிமேனசு\n\nஅனாக்சிமேனசு (\"Anaximenes\", /ˌænækˈsɪməˌniːz/; ; அண். 585 – அண். 528 கி.மு.) மிலேத்தசு நகரில் வாழ்ந்த சாக்கிரட்டீசுக்கு முந்திய பண்டைக் கிரேக்க மெய்யியலாராவார். இவர் கிமு ஆறாம் நூற்றாண்டின் பிற்காலத்தில் முனைப்போடு செயல்பட்டவர். மூன்று மிலேசிய மெய்யியலாரில் ஒருவர். இவர் அனாக்சிமாண்டரின் இளம்நண்பராக / மாணவராகக் கருதப்படுகிறார். அனாக்சிமேனசு தன்னுடைய சிந்தனைப்பள்ளியில் பொருள்முதல் வாத ஒருமையியலைக் கடைப்பிடித்தார். நிலவல் (Reality) பொருள் பண்டங்களால் ஆயதே என்ற இந்தப் போக்கிற்காகவே இன்றும் இவர் முதன்மையாக நினைவுகூரப்படுகிறார்.\n\nSection::::அனாக்சிமேனசும் தொல்பாழும்.\nஅனாக்சிமேனசுக்கு முன்பிருந்தவர்களான தேலேசும், அனாக்சிமாண்டரும் உலகின் அடிப்படைப் பொருளான தொல்பாழாக முறையே நீரையும் குழப்பமான அபெய்ரானையும் (Apeiron) கூற, இவர் காற்றைத் தொல்பாழாக (Archie) உறுதிபடுத்துகிறார். காற்றிலிருந்தே பிற எல்லாப் பொருள்களும் தோன்றுகின்றன என்கிறார். இது தற்செயலானதுபோல தோன்றலாம். ஆனால் அவர் இந்த முடிவுக்கு இயற்கையில் நிகழும் காற்றின் விரவுதல் (Rarefaction), ஆவிசெறிதல் ஆகிய நோக்கீடுகளை /அவதானிப்புகளைச் சார்ந்தே வருகிறார். காற்று செறிவுறும்போது மூடுபனியாகவும் மழையாகவும் பிற பொழிவுகளாகவும் கண்ணுக்குத் தெரிகிறது. காற்று குளிரும்போது புவியும் கனிமங்களும் (கற்களும்) உருவாகிறதெனக் கூறினார். மாறாக நீர் ஆவியாகி காற்றுக்குப் போகிறது. மேலும் அது காற்றைப் பற்றி எரியச் செய்து மேலும் விரவும்போது நெருப்பை உருவாக்குகிறது என்றார். மற்றவரும் பொருளின் நிலைகளைக் கூறினாலும் அனாக்சிமேனசு தான் சூடு/உலர்வு, குளிர்ச்சி/ஈரம் ஆகிய பண்பிணைகளை ஒரே பொருளின் அடர்த்தியோடு உறவுபடுத்தி விளக்கினார். இதன் வழியாக மிலேசிய ஒருமை அமைப்பில் அளவியலான கருத்துருவை இணைத்தார்.\n\nSection::::புவியின் தோற்றம்.\nஉலகில் நிலவும் யாவுமே காற்றாலானதென முடிவு செய்ததும் அனாக்சிமேனசு புவியும் அதைச் சூழ்ந்துள்ள விண்பொருட்களும் காற்றில் இருந்து தோன்றிய முறையை விளக்கும் கோட்பாட்டை உருவாக்கினார். காற்று அழுந்தி அடர்ந்து மேசை போன்ற தட்டையான புவி வட்டை உருவாக்கியது. அது இலையைப் போல காற்றில் மிதக்கலானது. வான்பொருட்கள் தீப்பந்துகள் எனக் கருதப்பட்டதால் புவி வெளியிட்ட காற்று விரவித் தீப்பற்றியதால் விண்மீன்கள் உருவாகின என்றார். சூரியன் விண்மீன்களைப் போல எரிந்தாலும் விரவிய காற்றால் ஆனதல்ல. மாறாக புவிபோன்ற நிலாவாகும் என்றார். அது தன் கட்டமைப்பால் எரியவில்லை, வேகமான இயக்கத்தால் எரிகிறது என்றார். இதே போலவே சூரியனும் நிலாவும் தட்டையாகக் காற்றில் மிதக்கின்றன என்றார். மேலும் சூரியன் மறையும்போது புவிக்கடியில் செல்வதில்லை, மாறாக புவியை அது சுற்றும்போது எட்டச் சென்றுவிடுவதால் புவியின் உயர்பகுதிகளால் மறைக்கப்படுகிறது என்றார். தலையில் தொப்பி சுழல்வதைப் போலவே சூரியனும் மற்ற வான்பொருள்களும் புவியைச் சுற்றி இயங்கிவருகின்றன என்றார்.\n\nSection::::பிற இயல்நிகழ்வுகள்.\nஅனாக்சிமேனசு புவியில் நிகழும் பிற நிகழ்வுகளுக்கும் நோக்கீடுகளில் இருந்தும் காரணங்களைக் கூறினார். எரிமலை உமிழ்வு புவியில் ஈரமில்லாமையாலும் பேரளவிலான நீர் புவியடியில் இருந்து மேற்கிளம்பிட புவி வெடிப்பதாலும் ஏற்படுவதாகக் கூறுகிறார். இருவகையிலும் புவி விரிசலடைவதால் மெலிந்துவிடுவதால் மலைகள் குலைந்து வீழ்கின்றன. அதனால் எரிமலை உமிழ்வு நிகழ்கிறதென்றார். மின்னல் முகில்கள் / மேகங்கள் காற்றால் வன்முறையாகப் பிரிக்கப்படுவதால் ஏற்பட்டு தீப்போன்ற தெறிப்பை வீசுகின்றது என்றார். வானவில்கள் அமுங்கிய அடர்ந்த காற்று சூரிய ஒளிக்கற்றைகளைச் சந்திப்பதால் ஏற்படுகிறது என்றார். இந்த எடுத்துக்காட்டுகளால் இவரும் மிலேசிய மெய்யியலாரும் இயற்கை சார்ந்த பரந்த காட்சியை உருவாக்கினர் என்பது தெளிவாகிறது. இயற்கையில் நேரும் பல நிகழ்வுகளுக்கும், ஒவ்வொரு நிகழ்வையும் தனித்தனியாகக் கருதாமலும் கடவுள் படைத்ததென்று கூறாமலும், ஒருங்கிணைவான காரணங்களைத் தேடினர் என்பது புலனாகும்.\n\nSection::::தகைமை.\nநிலாவின் எரிமலைவாய் அனாக்சிமேனசு பெயரிடப்பட்டுள்ளது.\n\n"}
{"id": "248924", "url": "https://ta.wikipedia.org/wiki?curid=248924", "title": "உலக நீர் நாள்", "text": "உலக நீர் நாள்\n\nஉலக நீர் நாள் (\"World Day for Water\" அல்லது \"World Water Day\"), ஐக்கிய நாடுகள் அவையின் தீர்மானத்துக்கு இணங்க ஆண்டு தோறும் மார்ச் 22 ஆம் நாள் உலகெங்கும் கொண்டாடப்படுகிறது.\n\n1992 ஆம் ஆண்டில் பிரேசிலில் ரியோ டி ஜனெய்ரோ நகரில் இடம்பெற்ற சுற்றுச்சூழல் மற்றும் வளர்ச்சி குறித்து நடைபெற்ற ஐநா பேரவைக் கூட்டத் தொடரில் வைக்கப்பட்ட 21ம் நூற்றாண்டின் செயல் திட்டத்தின்படி 1993, ஜனவரி 18 ஆம் நாள் 47வது ஐ.நா பேரவை கூட்டத் தொடர் 193ம் தீர்மானத்தை நிறைவேற்றியது. அத்துடன் 1993ம் ஆண்டு முதல் ஒவ்வொரு ஆண்டின் மார்ச் 22ம் நாளும் உலக நீர் வள நாளாக கொண்டாடத் தீர்மானிக்கப்பட்டது. நீர் வளத்தின் ஒட்டுமொத்தத் திட்டத்தையும் நிர்வாகத்தையும் மேம்படுத்தி நீர் வள பாதுகாப்பை வலுப்படுத்தி நாள்தோறும் கடுமையாகியுள்ள நீர் பற்றாக்குறை பிரச்சினையை தீர்ப்பது என்பது தீர்மானம் நிறைவேற்றப்பட்டதன் நோக்கமாகும். அதேவேளையில் மக்களிடையே விரிவாக பிரச்சாரம் செய்து மக்களிடையே அந்தந்த நாட்டின் நீர் வளப் பாதுகாப்பு பற்றி விழிப்புணர்வு வளர்த்தி ஏற்படுத்தவும் கேட்டுக்கொள்ளப்பட்டது.\n\n2003 இல் 58வது ஐநா பேரவைக் கூட்டத் தொடரில் நிறைவேற்ற தீர்மானம் ஒன்றின் படி 2005 முதல் 2015 வரையான காலப்பகுதி \"பத்தாண்டுகளுக்கு உயிர் வாழ்வதற்கு நீர்\" எனும் அனைத்துலக செயல் திட்ட காலமாக அறிவிக்கப்பட்டது. 2005ம் ஆண்டு மார்ச் 22ம் நாளன்று இந்த நடவடிக்கை அதிகாரப்பூர்வமாக நடைமுறைக்கு வந்தது.\n\nநீர்த் திட்டம் குறித்து ஈடுபட்டுள்ள நிறுவனங்களில் ஏதாவது ஒன்று ஒவ்வோர் ஆண்டும் அனைத்துலக மட்டத்தில் நீர் வளப் பாதுகாப்புக் குறித்த செயல்திட்டங்களை ஒருங்கிணைத்து அதனை உலக நீர் நாளில் முன்னெடுப்பதும் ஐநா நிறுவனத்தின் திட்டம் ஆகும். இத்திட்டத்தின்படி 2006 ஆம் ஆண்டுக்கான உலக நீர் நாள் யுனெஸ்கோவினால் \"நீரும் கலாசாரமும்\" (\"Water and Culture\") என்ற கருப்பொருளில் முன்னெடுக்கப்பட்டது. 2007 இல், \"நீர் பற்றாக்குறையுடன் ஒத்துழைப்பது\" ('Coping with Water Scarcity') என்ற தொனிப்பொருளில் FAO அமைப்பினால் முன்னெடுக்கப்பட்டது.\n\nSection::::கருப்பொருள்கள்.\nஒவ்வொரு ஆண்டும் குறிப்பிட்ட ஒரு கருப்பொருளைக் கொண்டு இந்த நாள் நினைவில் கொள்ளப்படுகின்றது.\n\nSection::::நோக்கம்.\nநீர்வளத்தைக் காப்பதும், அதனைப் பெருக்குவது குறித்த விழிப்புணர்வை மக்கள் மத்தியில் ஏற்படுத்துவதும் இந்நாளின் நோக்கமாகும்.\n\n"}
{"id": "248928", "url": "https://ta.wikipedia.org/wiki?curid=248928", "title": "பெவல் நீர்த்தேக்கம்", "text": "பெவல் நீர்த்தேக்கம்\n\nபெவல் நீர்த்தேக்கம் (Bewl Water) என்பது தென்கிழக்கு இங்கிலாந்தில் உள்ள மிகப்பெரிய இயற்கை நீர்த்தேக்கம் ஆகும். இது இராயல் தன்பிரிட்ச் வெல்சுக்கு தென்கிழக்கில் ௰ கி.மி (10) தொலைவில் அமைந்திருக்கிறது.\n\nSection::::வரலாறு.\nஇங்கிலாந்தின் மேற்கு கென்ட் பகுதியில் ௲௯௱௬௰ இல் (1960) அதிகரித்து வரும் குடிநீரின் தேவைக்காக புதிதாக ஒரு மார்க்கம் தேடப்பட்டது. அப்போதைய மத்திய-கென்ட் குடிநீர் நிறுவனம் (இப்போது தென்கிழக்கு குடிநீர் நிறுவனம்) மற்றும் மெட்வே தண்ணீர் குழு (இப்போது தெற்கு குடிநீர் நிறுவனம்) இணைந்து மெட்வே ஆற்றுக் குடிநீர் திட்டத்தை அறிவித்தனர். இதற்கான அனுமதி ௲௯௱௬௰௮ இல் (1968) கோரப்பட்டது \n\nஇத்திட்டத்தின் படி, பெவல் ஆற்றுப்படுக்கையின் குறுக்கில் ஒரு அணை கட்டப்பட்டு பெவல் மற்றும் டைசு நதிகளில் வரும் உபரி நீராதாரத்தின் மூலம் இவ்வணை நிரப்பப்பட்டது. இந்த பெவல் நீர்த்தேக்கம், இன்றும் எவ்விதத் தடையும் இன்றி இயங்கிவருகிறது. பெவல் நீர்தேக்கத்தின் அளவு வெம்ப்ளி கால்பந்தாட்ட மைதானத்தின் அளவைப் போல ௪௱௩௰௬ (436) மடங்குகள் ஆகும்.\n\nSection::::முகவரி.\nபெவல் நீர்த்தேக்கம், இலாம்பர்கர்சுட், இங்கிலாந்து, TN3 8JH\n"}
{"id": "248930", "url": "https://ta.wikipedia.org/wiki?curid=248930", "title": "செந்தூரா மாம்பழம்", "text": "செந்தூரா மாம்பழம்\n\nசெந்தூரா மாம்பழம் (\"Sendura mango\") என்பது மாம்பழங்களில் ஒரு வகையாகும். இது மாம்பழங்கள் காய்க்கும் பருவத்தில் முன் பருவத்தில் காய்க்கும் இரக மாம்பழமாகும். இது நடுத்தர வளர்ச்சிக் கொண்டது. இவ்வகை மாம்பழங்கள் சிறியதாக உள்ளவை. நல்ல இருப்புத்தன்மைக் கொண்டதால் நீண்டதொலைவுக்கு எடுத்துச்செல்லலாம். இது நல்ல சுவை உடையதாகவும், நறு மணம் உடையதாகவும் உள்ளது. கெட்டியான சதைப்பற்றுடன், ஆரஞ்சு கலந்த மஞ்சள் நிறசதைப்பற்றுக் கொண்டது.\n"}
{"id": "248935", "url": "https://ta.wikipedia.org/wiki?curid=248935", "title": "சிறுவாணி அருவி", "text": "சிறுவாணி அருவி\n\nசிறுவாணி அருவி அல்லது கோவைக் குற்றாலம் என்பது கோயம்புத்தூர் நகரின் மேற்கே 35 கி.மீ தொலைவில் மேற்குத் தொடர்ச்சி மலையில் அமைந்துள்ளது. இந்த அருவி சிறந்த சுற்றுலாத் தலமாகவும் உள்ளது. பாதுகாக்கப்பட்ட வனப்பகுதியில் அமைந்துள்ள இந்த அருவிக்கு இரவு நேரங்களில் சுற்றுலாப் பயணிகள் செல்ல அனுமதி இல்லை. \n"}
{"id": "248936", "url": "https://ta.wikipedia.org/wiki?curid=248936", "title": "சிறுவாணி அணை", "text": "சிறுவாணி அணை\n\nசிறுவாணி அணை என்பது கேரளா மாநிலம் பாலக்காட்டில் இருந்து 46 கி. மீ தொலைவில் அமைந்துள்ள அணையாகும். இந்த அணை தமிழகத்தின் கோயம்புத்தூர் மாநகரின் குடிநீர் தேவைக்காக சிறுவாணி நதிக்குக் குறுக்கே கட்டப்பட்டது. இந்த அணையைச் சுற்றி பாதுகாக்கப்பட்ட வனப்பகுதியாகும். முத்திகுளம் மலை இந்த அணைக்குக் கிழக்கு புறம் அமைந்துள்ளது. இயற்கையான நீர்வீழ்ச்சி இருப்பது இதன் கூடுதல் சிறப்பாகும். அணையும் நீர்வீழ்ச்சியும் சிறந்த சுற்றுலாத் தலங்களாகும். \n"}
{"id": "248939", "url": "https://ta.wikipedia.org/wiki?curid=248939", "title": "ஜோ இன்-சுங்", "text": "ஜோ இன்-சுங்\n\nஜோ இன்-சுங் () (பிறப்பு: ஜூலை 28, 1981) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் பியானோ, ஸ்ப்ரிங் டே போன்ற பல தொலைக்காட்சி தொடர்களிலும் மற்றும் அ பிரோசன் பிளவர்ஸ் போன்ற சில திரைப்படங்களிலும் நடித்துள்ளார்.\n\n"}
{"id": "248940", "url": "https://ta.wikipedia.org/wiki?curid=248940", "title": "சா சேயுங்-வொன்", "text": "சா சேயுங்-வொன்\n\nசா சேயுங்-வொன் () (பிறப்பு: ஜூன் 7, 1970) ஒரு தென் கொரியா நாட்டு நடிகர் ஆவார். இவர் சிட்டி ஹால், தி கிரேட்டஸ்ட் லவ் போன்ற பல தொலைக்காட்சி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "248943", "url": "https://ta.wikipedia.org/wiki?curid=248943", "title": "பீட்டர் மாம்பழம்", "text": "பீட்டர் மாம்பழம்\n\nபீட்டர் மாம்பழம் என்பது மாம்பழ வகைகளில் ஒன்று ஆகும். இதற்கு நடுசாலை, ராஸ்புரி, பெரி, கிரேப், பீட்டர் பசந்த் போன்ற பிற பெயர்கள் உண்டு. ஆண்டுதோறும் சீரான மகசூல் கொடுக்கக்கூடியது. நல்லநறுமணத்துடன் இந்த பழம் சிறியதாகவும், தரமானதாகவும், இனிப்பாக சுவை உடையதாகவும், மிருதுவானதாகவும், நார் அற்றதாகவும், சதைப்பற்றுடன் சாறு நிறைந்ததாகவும் இருக்கும்.\n"}
{"id": "248944", "url": "https://ta.wikipedia.org/wiki?curid=248944", "title": "அல்போன்சா மாம்பழம்", "text": "அல்போன்சா மாம்பழம்\n\nஅல்போன்சா மாம்பழம் (Alphonso (Mango) என்பது மாம்பழ வகைகளில் ஒன்று ஆகும். இதற்கு காதர் குண்டு,பாதாமி,அப்பூஸ் போன்ற பிற பெயர்கள் உண்டு. நல்ல தரமான இரகமாக இப்பழம் கருதப்படுகிறது. வெளிநாடுகளுக்கு இந்த பழங்கள் பழமாகவும், பழக்கூழாகவும் ஏற்றுமதியாகிறது. நல்ல சுகந்த நறுமணத்துடன் இந்த பழம் சிறியதாகவும், தரமானதாகவும், மிகவும் இனிப்பாக மிருதுவாக, நார் அற்றதாகவும், சதைப்பற்றுடன் சாறு நிறைந்ததாக இருக்கும். நல்ல இருப்புத் தன்மை உடையதால் நீண்டதூரம் எடுத்துச் செல்ல ஏதுவாக உள்ளபழம் ஆகும்.\n"}
{"id": "248945", "url": "https://ta.wikipedia.org/wiki?curid=248945", "title": "காலேபாடு மாம்பழம்", "text": "காலேபாடு மாம்பழம்\n\nகாலேபாடு மாம்பழம் என்பது மாம்பழ வகைகளில் ஒன்று ஆகும். இதன் மரம் குட்டையாக வளரும் இரகம் ஆகும். இந்த ரகம் சீரான அதிக காய்ப்புக் கொடுக்கக்கூடியது ஆகும். நல்ல சுகந்த நறுமணத்துடன் இந்த பழம் இனிப்பாக சாறும், நார் அற்றதாகவும், கெட்டியான சதைப்பற்றுடன், மஞ்சள் கலந்த ஆரஞ்சு நிறத்துடன், சிறிய பழங்களாக இருப்பதுடன், நல்ல இருப்புத் தன்மை உடையதால் நீண்டதூரம் எடுத்துச் செல்ல ஏதுவாக உள்ளபழம் ஆகும்.\n"}
{"id": "248947", "url": "https://ta.wikipedia.org/wiki?curid=248947", "title": "மல்கோவா மாம்பழம்", "text": "மல்கோவா மாம்பழம்\n\nமல்கோவா மாம்பழம் (Mulgoba) என்பது தமிழ்நாட்டிலும், தென்னிந்தியாவிலும் முதன்மையாக பயிரிடப்படும் மாம்பழ வகைகளில் ஒன்று ஆகும். வியாபார ரீதியாக பயிரிடப்படும் இரகங்களில் ஒன்று ஆகும். இந்த இரகம் இயற்கையிலேயே பூக்கள் குறைவு இதனால் குறைவாகவே விளைச்சல் தரக்கூடியது ஆகும். இதன் பழங்கள் பெரியவை. நல்ல மணம் உள்ளவை. பழங்கள் தரம் மிக உயர்வானது. இந்த பழம் இனிப்பாக சாறும், மஞ்சல் நிறச் சதைப்பற்றுடன், நல்ல இருப்புத் தன்மை உடையதாகவும், கெட்டியான தோல் கொண்டதாக உள்ளதால் நீண்டதூரம் எடுத்துச் செல்ல ஏதுவாக உள்ளபழம் ஆகும்.\n"}
{"id": "248951", "url": "https://ta.wikipedia.org/wiki?curid=248951", "title": "விஜயநகரம் (கர்நாடகம்)", "text": "விஜயநகரம் (கர்நாடகம்)\n\nவிஜயநகரம் (Vijaya Nagara), இந்தியாவின், மத்திய கர்நாடக மாநிலம், கொப்பள் மாவட்டத்தின் கங்காவதி வருவாய் வட்டத்தையும், பெல்லாரி மாவட்டத்தின் ஹோஸ்பேட் வருவாய் வட்டத்தையும் கொண்டது. 13ஆம் நூற்றாண்டில் ஹரிஹரா மற்றும் புக்கா எனும் சங்கம மரபு சகோதரர்களால், வித்யாரண்யர் என்ற அந்தண முனிவரின் துணையுடன் நிறுவப்பட்டது விசயநகரப் பேரரசு. \n\nஇந்நகரம் விசயநகரப் பேரரசின் தலைநகராக விளங்கியது. தில்லி மொகலாயப் 16ஆம் நூற்றாண்டின் இறுதியில் தில்லி மொகலாய பேரரசு மற்றும் தக்கானச் சுல்தானகளின் இடையறாத தாக்குதல்களாலும் 1565இல் விஜயநகரப் பேரரசு வீழ்ந்த காரணத்தால், விஜயநகரமும் பொலிவிழந்தது. தற்போது இந்நகரம் ஹம்பி எனும் பெயரால் விளங்குகிறது. தற்போது சிதலமடைந்த \"விஜயநகரம்\" உலக பாரம்பரிய களங்களில் ஒன்றாக விளங்குகிறது.\n\nSection::::அமைவிடம்.\nதுங்கபத்திரை ஆற்றின் தென்கரையில், ஹம்பியில் உள்ள விருபாட்சர் கோயிலை மையமாகக் கொண்டு விஜயநகரம் அமைந்துள்ளது. இந்நகரத்தை சுற்றி இராமாயணத்தில் குறிப்பிட்டுள்ள கிஷ்கிந்தை அமைந்துள்ளது.\n\n\n"}
{"id": "248953", "url": "https://ta.wikipedia.org/wiki?curid=248953", "title": "ஆர். எஸ். பாரதி", "text": "ஆர். எஸ். பாரதி\n\nஆர். எஸ். பாரதி (பிறப்பு: 12 ஆகத்து 1947) தமிழக அரசியல்வாதி ஆவார். ஆலந்தூர் நகராட்சித் தலைவராக இருந்தவர்.\n\nSection::::இளமை மற்றும் குடும்பம்.\nபாரதி, ராமன் - விஜயலட்சுமி தம்பதியர்களுக்கு மகனாய் பிறந்தார். 1964 ஆம் ஆண்டு வேப்பேரியில் உள்ள செயின்ட் ஜோசப் ஆங்கிலோ இந்தியன் பள்ளி இறுதி படிப்பை முடித்து 1974 ல் சென்னைப் பல்கலைக்கழகத்தில் இளங்கலை பட்டம் பெற்று, 1978 இல் சென்னை சட்டக் கல்லூரியில் (சென்னை பல்கலைக்கழகம்) இளங்கலை சட்டம் (B.L) தேர்ச்சி பெற்று வழக்கறிஞராகப் பணியாற்றுகிறார்.\n\n22.01.1980 ம் ஆண்டு ஆர். எஸ். பாரதி - சம்பூர்ணம் இணயரின் திருமணம் நடைபெற்றது. சாய் லஷ்மிகாந்த் மற்றும் சாய் ஜெயகாந்த் என்ற இரண்டு மகன்கள்.\n\n"}
{"id": "248956", "url": "https://ta.wikipedia.org/wiki?curid=248956", "title": "விண்வெளிச் செவிலியம்", "text": "விண்வெளிச் செவிலியம்\n\nவிண்வெளிச் செவிலியம் (\"Space nursing\") என்பது சிறப்பானதொரு பராமரிப்புப் பணியாகும். விண்வெளிப் பயணத்தில் உண்டாகும் தாக்கங்களுக்கு எதிராக மனிதன் கடைப்பிடிக்க வேண்டிய நெறிமுறைகள் பற்றி படிக்கும் அறிவியல் படிப்பு விண்வெளிச் செவிலியம் எனப்படும். விண்வெளி மருத்துவம் போலவே இச்செவிலியச் சேவையும் புவியிறங்கிய நோயாளிகளுக்கு அளிக்கவேண்டிய செவிலிய பாதுகாப்புப் பற்றிய அறிவையும் அளிக்கிறது.\nSection::::வரலாறு.\n1920களில் ஆரம்பமான அமெரிக்க வர்த்தக வான் பயணத்தில் செவிலியர்களை வானூர்தியுடன் அனுப்புவதும் வான் பயணத்தின் ஒரு பகுதியாக இருந்தது. 1958-ம் ஆண்டு சனாதிபதி ஐசனோவர், நாசாவை அமைக்க தேசிய விமானவியல் மற்றும் விண்வெளிச் சட்டத்தில் கையெழுத்திட்டார். விண்வெளி வீரர்களின் உடற்தகுதிகளைக் கண்டறியும் சோதனைகளில் ஈடுபடும் மருத்துவக்குழுவுடன் நெருக்கமாகப் பணியாற்ற செவிலியர்கள் தேர்ந்தெடுக்கப்படவேண்டும் என்ற அம்சமும் இந்தச் சட்டத்தின் ஒரு பகுதியாக இருந்தது. பயணங்கள் முடித்துத் திரும்பிய விண்வெளி வீரர்கள் மீது விண்வெளியின் விளைவுகளைக் கண்காணிக்க செவிலியர்கள் உதவினார்கள்.\n\nஇலெப்டினன்ட் டோலோரசு ஓ அரா மற்றும் இலெப்டினன்ட் செர்லி சைனெத் ஆகிய இருவரும் முதன் முதலில் ஏழு மெர்குரி திட்ட விண்வெளி வீரர்களுடன் பணியாற்ற ஒதுக்கப்பட்டனர். அவர்கள் விண்வெளி அவசரச் சிகிச்சை மருத்துவமனைக்குத் தேவையான கருவிகள் உருவாக்கும் வேலையில் ஈடுபட்டனர். ஒரு அவசரச் சிகிச்சைத் தேவை ஏற்பட்டால் இவர்கள் முதல் உதவி வழங்கினார்கள். பேரிடர் இடர்பாடுகளைச் சந்திக்க நேரிட்டால் விண்வெளி வீரர்கள் மீளவும் கட்டுப்படுத்திக் கொள்ளவும் இந்தச் செவிலியர்கள் உதவினார்கள்.\n\n1962 ஆம் ஆண்டில் நாசா விண்வெளிச் செவிலியம் திட்டத்திற்காகச் செவிலியத்தில் பட்டம் பெற்ற நபர்களின் விண்ணப்பங்களைக் கோரியது. 1991 ஆம் ஆண்டில் விண்வெளி செவிலியச் சமுதாயம் துவக்கப்பட்டது. இலிண்டா பிளசு மற்றும் மருத்துவர் மார்த்தா ரோசர் ஆகியோர் இச்சமுதாயத்தை நிறுவினார்கள், \"ஒன்றுபட்ட மனித சமுதாயத்திற்கு அறிவியல்\" என்பதே இச்சமுதாயத்தின் அடிப்படைக் கொள்கையாகும்.\n\n"}
{"id": "248958", "url": "https://ta.wikipedia.org/wiki?curid=248958", "title": "நெடுவேள் ஆதன்", "text": "நெடுவேள் ஆதன்\n\nநெடுவேளாதன் என்பவன் வளமிக்க போந்தை என்னும் ஊரை ஆண்ட வேள் குல மன்னன் ஆவான். போந்தை என்று பல ஊர்கள் அழைக்கப்பட்டாலும் இவனாண்ட போந்தை சோழநாட்டு மிழலைக்கூற்ற போந்தை என்று புறநானூற்று பாடல் மூலம் அறியலாம்.\nநெடுவேள் ஆதன் சங்ககால அரசர்களில் ஒருவன். \nபோந்தை அவனது தலைநகர். \nஇவன் மூவேந்தர்க்கும் அஞ்சாதவன். \nதன் மகளைத் தன்னைப் பணிபவர்க்கே மணம் முடித்துத் தருவதாக அறிவித்திருந்தான்.\n"}
{"id": "248964", "url": "https://ta.wikipedia.org/wiki?curid=248964", "title": "ருமானி மாம்பழம்", "text": "ருமானி மாம்பழம்\n\nருமானி (\"rumani\") என்பது மாம்பழ வகைகளில் ஒன்று ஆகும். இது இந்தியாவில் இருந்து வெளிநாடுகளுக்கு ஏற்றுமதி செய்யப்படும் இரகங்களில் ஒன்று. இம்மரம் சுமாரான வீரியத்துடன் வளரக்கூடியது. இது வீட்டுத்தோட்டங்களுக்கு ஏற்றது. சீரான மகசூல் கொடுக்கக் கூடியது. இந்த பழங்கள் மஞ்சள் நிறத்துடன் காணப்படும். நல்லமணம் உள்ளவை. சிறியதாகவும். இனிப்புச்சுவையுடனும், மிதமான சாறுகொண்டது. நார் இல்லாமலும், பிடிப்பான சதையுடன் நல்ல இருப்புத்தன்மை கொண்டது.\n"}
{"id": "248965", "url": "https://ta.wikipedia.org/wiki?curid=248965", "title": "ஒழுங்குமுறை விற்பனைக் கூடம்", "text": "ஒழுங்குமுறை விற்பனைக் கூடம்\n\nஒழுங்குமுறை விற்பனைக் கூடம் என்பது தமிழகத்தில் வேளாண் விற்பனை மற்றும் வணிகத்துறையின் கீழ் இயங்கிவரும் கூடங்கள் ஆகும். தமிழகம் முழுவதும் 268 ஒழுங்குமுறை விற்பனைக் கூடங்கள் உள்ளன. இவை வேளாண் விளை பொருட்களை வாங்கவும் விற்கவும் அதை முறைப்படுத்தவும் தமிழக அரசால் 1987ஆம் ஆண்டு தமிழ்நாடு வேளாண்மை விளை பொருள் விற்பனை (ஒழுங்கு முறை) சட்டத்தை பிறப்பித்தது அமைக்கப்பட்டவை ஆகும்.\nSection::::கூடங்களில் உள்ள வசதிகள்.\nஇக்கூடங்களில் இடவசதியைப் பொருத்து அலுவலகம், ஏல அரங்கு, உலர்களம், விவசாயிகள்-வணிகர் ஓய்வு விடுதி, சுகாதாரவசதி,குடிநீர்வசதி, குளியலறை, ஊரக்கிடங்குகள், பணபட்டுவாட அறை, அக்மார்க் ஆய்வுக்கூடம் ஆகிய வசதிகள் செய்யப்பட்டுள்ளன.\nSection::::விற்கப்படும் விளைபொருட்கள்.\nநிலக்கடலை, புளி, எள், கரும்பு வெல்லம், நெல், பருத்தி, கேழ்வரகு, கம்பு, சோளம், வரகு, கொள்ளு, ஆமணக்கு, தேங்காய், மரவள்ளிக்கிழங்கு, உருளைக்கிழங்கு, துவரை, மாம்பழம்,\nSection::::விற்பனை முறை.\nவிவசாயிகளால் விற்பனைக்குக் கொண்டுவரப்படுகின்ற விளை பொருட்கள் தனித்தனிக்குவியலாக அடுக்கி வைக்கப்படுகின்றன. வியாபாரிகள் இப்பொருட்களை வாங்க மறைமுக ஏலம் (டெண்டர்) முறை பின்பற்றப்படுகிறது. வியாபாரிகள் விளைபொருட்களை வாங்கியவுடன் விவசாயிகளுக்கு பணம் உடனே கிடைத்துவிடும்.\n"}
{"id": "248966", "url": "https://ta.wikipedia.org/wiki?curid=248966", "title": "நீராய்வியல்", "text": "நீராய்வியல்\n\nநீராய்வியல் என்பது பெருங்கடல், கடல், கரையோரப் பகுதிகள், ஏரிகள் மற்றும் ஆறுகளின் அளவீடு மற்றும் இயற்பியல் சார் அம்சங்களைக் கையாளும் ஓர் செயல்முறை அறிவியல் துறை பிரிவு ஆகும். மேலும் இது போன்ற நீர்நிலைகளில் பாதுகாப்பாகப் பயணிக்க வேண்டும் என்ற முதன்மை நோக்கத்திற்காக அந்நீர்நிலைகளில் ஏற்படும் காலப்போக்கிலான மாற்றங்களைக் கணிப்பதும், பொருளாதார வளர்ச்சி, எல்லைப் பாதுகாப்பு, அறிவியல் ஆய்வு, சுற்றுச்சூழல் பாதுகாப்பு போன்ற இன்னபிற கடல்சார் செயல்களுக்குத் துணை செய்வதும் நீராய்வியலின் பயன்களும் நோக்கங்களும் ஆகும்.\n\nபெருங்கடல் நீராய்வியல் தொடர்பான சங்கங்கள்\n\n\nSection::::வெளி இணைப்புகள்.\nஆற்று நீரோட்டம் மற்றும் ஏரி நீராய்வியல் தொடர்பான சங்கங்கள்\n"}
{"id": "248967", "url": "https://ta.wikipedia.org/wiki?curid=248967", "title": "ஒ.ச.நே - 02:00", "text": "ஒ.ச.நே - 02:00\n\nஒ.ச.நே - 02:00 (\"UTC-02:00\") என்பது ஒருங்கிணைக்கப்பட்ட சர்வதேச நேரத்துடன் -02:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\n\n\n"}
{"id": "248973", "url": "https://ta.wikipedia.org/wiki?curid=248973", "title": "இராசமனோகரி புலேந்திரன்", "text": "இராசமனோகரி புலேந்திரன்\n\nஇராசமனோகரி புலேந்திரன் (\"Rasamanohari Pulendran\", 7 பெப்ரவரி 1949 - 30 டிசம்பர் 2014) இலங்கைத் தமிழ் அரசியல்வாதி ஆவார். ஐக்கிய தேசியக் கட்சியின் முன்னாள் நாடாளுமன்ற உறுப்பினரான, இவர், இலங்கை கல்வி இராசாங்க அமைச்சராகப் பதவியில் இருந்தார்.\n\nSection::::வாழ்க்கைக் குறிப்பு.\nஇராசமனோகரி புலேந்திரன் முன்னாள் யாழ்ப்பாணம் நகர முதல்வர் துரைராஜா, நாகேசுவரி ஆகியோருக்கு 1949 சூலை 2 இல் யாழ்ப்பாணத்தில் பிறந்தவர். இவரது கணவர் கே. ரி. புலேந்திரன் பருத்தித்துறையைச் சேர்ந்தவர். வவுனியா முன்னாள் நகரசபை உறுப்பினராகவும், ஐக்கிய தேசியக் கட்சியின் வவுனியா மாவட்ட அமைப்பாளராகவும் இருந்தவர். 1983 சனவரி 19 இல் விடுதலைப் புலிகள் எனச் சந்தேகிக்கப்படுவோரால் சுட்டுக் கொல்லப்பட்டவர்.\n\nSection::::அரசியலில்.\nஇராசமனோகரி புலேந்திரன் 1989 நாடாளுமன்றத் தேர்தலில் வவுனியா தேர்தல் தொகுதியில் ஐக்கிய தேசியக் கட்சியின் சார்பில் போட்டியிட்டு 3,260 விருப்பு வாக்குகள் பெற்று வெற்றி பெற்று நாடாளுமன்றம் சென்றார். பின்னர் 1994 தேர்தலிலும் அதே கட்சியின் சார்பில் போட்டியிட்டு 2,217 விருப்பு வாக்குகள் பெற்று வெற்றி பெற்றார்.\n\nSection::::மறைவு.\nஇராசமனோகரி புலேந்திரன் 2014 டிசம்பர் 30 அன்று தனது 65வது அகவையில் கொழும்பில் காலமானார்.\n"}
{"id": "248977", "url": "https://ta.wikipedia.org/wiki?curid=248977", "title": "உலுக் பெக்", "text": "உலுக் பெக்\n\nஉலுக் பெக் (\"Ulugh Beg\") என அழைக்கப்படும் மிர்சா முகம்மது தராகே பின் சாருக் (\"Mīrzā Muhammad Tāraghay bin Shāhrukh\", , மார்ச் 22, 1394, ஈரான் – அக்டோபர் 27, 1449, சமர்கந்து) என்பவர் தைமூரியப் பேரரசரும், வானியலாளரும், கணிதவியலாளரும், சுல்தானும் ஆவார். இவர் முக்கோணவியல், வடிவவியல் ஆகிய வானியல்-தொடர்புள்ள கணிதத்தில் இவரது ஆய்வுகள் அமைந்திருந்தன. 1424, 1429 ஆண்டுப் பகுதியில் இவர் உசுபெக்கிசுத்தானில் சமர்கந்துவில் வான்காணகம் ஒன்றைக் கட்டினார். இவர் கட்டிய வான்காணகம் பைசாஞ்சிய நகரப் புனித சொஃபியா கும்மட்டத்தைவிட உயரமானது. அது சூரியக் குத்துயரத்தை அளக்கும் சூரியக் கடிகை (குனோமொன்) ஒன்றையும் பெற்றிருந்தது. இது இசுலாமிய உலகில், குறிப்பாக மத்திய ஆசியாவில் மிகப் பெரிய வான்காணகமாக இருந்ததெனக் கருதப்படுகிறது. சமர்கந்துவிலும் புகாராவிலும் உலுக் பெக் மத்ரசா (1417–1420) ஒன்றைக் கட்டினார். இதன் மூலம் நகரங்களை அவர் கலாசார, கல்வி மையங்களாக மாற்றினார்.\n\nஇவர் வானாய்வில் ஈடுபட்டு கோள்களின் பட்டியல்களையும் விண்மீன் அட்டவணைகளையும் வெளியிட்டார். இவை தாலமியின் அட்டவணைகளைவிட சிறந்தவை. இவையே இப்பார்க்கசுக்குப் பிறகு உருவாக்கப்பட்ட புதிய அட்டவணைகளாகும். இவரது கோள்களின் பட்டியல்களும் அட்டவணைகளும் ஐரோப்பாவில் 1665இல் வெளியிடப்பட்டன.\n\nSection::::இறப்பு.\nதனது தந்தை சார்க் மிர்சாவின் இறப்பைக் கேள்வியுற்ற உலுக் பெக் பால்க் நகர் (இன்றைய ஆப்கானித்தானில்) சென்றார். அங்கு அவர் தனது மருமகனும், சகோதரன் பைசன்கோரின் மகனுமான அலாவுதவுலா தைமூரியப் பேரரசின் ஆட்சிக்கு உரிமை கோரியது தெரிய வந்தது. அலாவுதவுலாவுடன் போர் புரிந்து அவனை வென்ற உலுக் பெக் ஏரத் சென்று 1448 இல் அந்நாட்டு மக்களைக் கொன்று குவித்தார். ஆனால், அலாவுதாவுலாவின் சகோதரன் அபுல்-காசிம் அலாவுதாவுலாவுக்கு உதவிக்கு வந்து உலுக் பெக்கை விரட்டினான். உலுக் பெக் பால்க் திரும்பிய பொழுது, அவரது மூத்த மகன் அப்துல்-லத்திப் மிர்சா அவருக்கு எதிராகக் கிளர்ச்சியில் இறங்கியதை அறிந்தார். இதனை அடுத்து மீண்டும் உள்நாட்டுப் போர் தொடங்கியது. இரண்டு ஆண்டுகளில் மக்கா செல்லும் வழியில் மூத்த மகனின் ஆணையின் படி அவர் தலை துண்டிக்கப்பட்டுக் கொலை செய்யப்பட்டார். இறுதியாக, உலுக் பெக் அவரது மருமகன் அப்தல்லா மிர்சாவினால் (1450–1451) சிறப்பிக்கப்பட்டு, அவரது உடல் சமர்கந்துவில் உள்ள தைமூர் சமாதியில் வைக்கப்பட்டது. 1941 ஆம் ஆண்டில் இது தொல்லியலாளர்களால் கண்டுபிடிக்கப்பட்டது.\n\n\n"}
{"id": "248978", "url": "https://ta.wikipedia.org/wiki?curid=248978", "title": "மூகாம்பிகை கோயில்", "text": "மூகாம்பிகை கோயில்\n\nமூகாம்பிகை கோயில் (Mookambika Devi Temple), இந்தியாவின், கர்நாடக மாநிலத்தில், உடுப்பி மாவட்டத்தின் கொல்லூரில் அமைந்துள்ளது. இது ஒரு இந்து கோயிலாகும். இங்கு மூகாம்பிகை தேவி வழிபடப்படுகிறார். உடுப்பி மற்றும் மங்களூருவிலிருந்து கொல்லூருக்கு அடிக்கடி பேருந்து வசதிகள் உண்டு. இசை ஞானி இளையராஜா இக்கோவிலுக்கு ஒரு கோடி ரூபாய் நன்கொடை வழங்கியுள்ளார். இக்கோவில் சக்தி பீடங்களில் மிகவும் சக்திவாய்ந்த திருத்தலமாக கருதப்படுகிறது.\n\nஇக் கோயில், கோடாச்சத்ரி மலைக் குன்றுகளின் அடிவாரத்திலும், சௌபர்னிகா நதியின் தென்புறத்திலும் அமைந்துள்ளது. மேலும், இந்த இடமானது கோகர்ணம் மற்றும் கன்னியாகுமரி (பேரூராட்சி)க்கு இடையே அமந்துள்ளது. மூகாம்பிகை கோயில் அமைந்துள்ள நிலப்பகுதி புராண காலத்தில் துறவியான பரசுராமரால் உருவாக்கப்பட்டது என்று நம்பப்படுகிறது. இக் கோயிலின் பிரதான தெய்வமாக சுயம்பு மூர்த்தமான ஜோதிர்லிங்கம் ஆகும். இதன் நடுவில் தங்கத்தினாலான வரிகளையுடய ஒரு பிளவு காணப்படுகிறது. லிங்கத்தின் இடப்புறம் முப்பெரும் தேவியர்களையும் வலப்புறம் மும்மூர்த்திகளையும் குறிக்கிறது. இதனுடன் நான்கு கைகளையுடய பஞ்சலோகத்தாலான மூகாம்பிகை திரு உருவம் பிரதிஷ்டை செய்யப்பட்டுள்ளது.\n\nSection::::தல வரலாறு.\nகொல்லூர் பகுதியில் கம்ஹாசூரன் என்ற அரக்கனின் தொல்லைகளிலிருந்து மக்களை காக்க, பார்வதி தேவி, அவ்வரக்கனை கொன்று மக்களை காத்தார். பார்வதி தேவியை இங்குள்ள மக்கள் மூகாம்பிகை என்று அழைத்து வழிபடுகின்றனர். இக்கோயில் மூலவர் மூகாம்பிகை சிலையை 1200 ஆண்டுகளுக்கு முன்னர் ஹலுகல்லு வீர சங்கய்யா என்ற அரசன் நிறுவினார். இக்கோவில் 51 சக்தி பீடங்களில் தேவியின் காதுகள் விழுந்த பீடமாகப் போற்றப்படுகிறது. தமிழ் மாதங்களான புரட்டாசியில் நவராத்திரி விழாவும், பங்குனி மாதத்தில் தேரோட்டமும் இங்கு கொண்டாடப்படும் முக்கிய திருவிழாக்கள் ஆகும்.\n\nSection::::புராணக்கதை.\nசங்கர மடத்தை நிறுவிய ஆதி சங்கராச்சார்யா மூகாம்பிகை தேவியின் தரிசனத்தைக் கண்டதால் இங்கு கோயிலை நிர்மாணித்தார் என்று நம்பப்படுகிறது. \nஒரு நாள், தேவி மூகாம்பிகை ஆதி சங்கரர் முன்பாகத் தோன்றி வேண்டிய வரத்தைக் கேட்குமாறு பணித்தார். அதற்கு ஆதி சங்கரர், தான் கேரள மாநிலத்தில் தேவியின் சிலையை பிரதிஷ்டை செய்து, மக்கள் அனைவரும் வழிபாடு செய்வதற்கு, ஒரு கோயில் கட்டி வழிபட விரும்புவதாகக் கூறினார். அதற்கு தேவி ஒரு நிபந்தனையுடன் ஒத்துக்கொண்டார். அதாவது, சங்கரர் முன்னே செல்ல வேண்டும் என்றும், குறிப்பிட்ட இடம் வரும் வரை பின்னால் திரும்பி பார்க்கக் கூடாது எனவும் கட்டளையிட்டார். அதனால் ஆதி சங்கரர் முன்னே சென்றார். மூகாம்பிகை தேவி சங்கரரை சோதிக்க விரும்பியதால் தன் காலில் அணிந்த \"கொலுசுகளின்\" சலங்கை சத்தத்தை கேட்காதவாறு நிறுத்தினார். சலங்கை சத்தம் கேட்காததால் நிபந்தனையை மறந்து சங்கரர் திரும்பிப் பார்த்தார். அங்கு தேவி மூகாம்பிகை சிலை வடிவில் உருமாறி விட்டார். அந்த இடமே தற்போதைய \"கொல்லூர்\" ஆகும். கோயில் கட்டப்பட்ட இடமானது ஆதி சங்கரர் தவமியற்றிய இடமாகும். மற்றும் தேவி மூகாம்பிகை சங்கரருக்கு காட்சியளித்த இடம் கோடாச்சத்ரி மலை உச்சி ஆகும். இது கொல்லூரிலிருந்து 21 கி.மீ. தொலைவில் உள்ளது. இம் மலையின் உச்சியை கொல்லூர் மூகாம்பிகை கோயிலின் வெளிப்புறத்திலிருந்து காண முடிகிறது.\n\n"}
{"id": "248991", "url": "https://ta.wikipedia.org/wiki?curid=248991", "title": "ஐக்கிய இராச்சியப் பொதுத் தேர்தல், 2015", "text": "ஐக்கிய இராச்சியப் பொதுத் தேர்தல், 2015\n\n2015 ஐக்கிய இராச்சியப் பொதுத் தேர்தல் (\"United Kingdom general election of 2015\") ஐக்கிய இராச்சியத்தின் 56வது நாடாளுமன்றத்துக்கான உறுப்பினர்களைத் தேர்ந்தெடுப்பதற்காக 2015 மே 7 அன்று நடைபெற்றது. ஐக்கிய இராச்சியத்தின் அனைத்து 650 நாடாளுமன்றத் தொகுதிகளுக்கும் தேர்தல்கள் நடைபெற்றன. ஒவ்வொரு தொகுதியிலும் இருந்து மக்களவைக்கும், கீழவைக்கும் ஒரு நாடாளுமன்ற உறுப்பினர் தேர்ந்தெடுக்கப்படுகிறார். இப்பொதுத் தேர்தலில், இலண்டன் பெருநகர்ப் பகுதி தவிர்ந்த இங்கிலாந்தின் ஏனைய பகுதிகளில் உள்ளூராட்சி அவைகளுக்கும் தேர்தல்கள் நடைபெற்றன.\n\nடேவிட் கேமரன் தலைமையிலான பழமைவாதக் கட்சிக்கும், எட் மிலிபாண்ட் தலைமையிலான தொழிற் கட்சிக்கும் இடையில் கடும் போட்டி நிலவும் எனவும், தொங்கு நாடாளுமன்றம் அமையும் வாய்ப்புகளே அதிகம் எனவும் பெரும்பாலான கருத்துக் கணிப்புகள் தெரிவித்திருந்த போதும், நடைபெற்ற தேர்தலில் பழமைவாதிகள் மிகக்குறைந்த அளவு பெரும்பான்மையுடன் கூட்டணி இன்றி ஆட்சியமைக்கத் தேவையான தொகுதிகளைப் பெற்று வெற்றி பெற்றனர்.\n\nதாராண்மைவாத சனநாயகவாதிகளுடன் கூட்டணி அமைத்து 2010 முதல் ஆட்சி செய்து வந்த பழமைவாதக் கட்சி 36.9% வாக்குகளைப் பெற்று, 331 தொகுதிகளை வென்று நாடாளுமன்றத்தில் 12 அதிகப்படியான இடங்களுடன் தனித்து ஆட்சியமைக்கிறது. 1992 இற்குப் பின்னர் பெரும்பான்மை பலத்துடன் ஆட்சியமைக்கும் முதலாவது கன்சர்வேட்டிவ் அரசு இதுவாகும். அத்துடன், 1900 ஆம் ஆண்டுக்குப் பின்னர் அதிகரித்த விருப்பு வாக்குகளுடன் மீளத் தெரிவு செய்யப்பட்ட முதலாவது பிரதமர் என்ற பெருமையையும், மார்கரெட் தாட்சருக்குப் பின்னர் அதிக தொகுதிகளுடன் மீள வென்ற தலைவர் என்ற பெருமையையும் டேவிட் கேமரன் பெற்றார். எட் மிலிபாண்ட் தலைமையிலான தொழிற் கட்சி, 232 தொகுதிகளை 30.4% வாக்குகள் பெற்று இரண்டாவதாக வந்தது. 1987 ஆம் ஆண்டுக்குப் பின்னர் தொழிற்கட்சி அடைந்த மிகப் பெரும் தோல்வி இதுவாகும்.\n\nஇசுக்கொட்லாந்தில் இசுக்கொட்டிய தேசியக் கட்சி தாம் போட்டியிட்ட 59 தொகுதிகளில் 2010 தேர்தலை விட 50 தொகுதிகள் அதிகமாக 56 தொகுதிகளை வென்று மக்களவையில் மூன்றாவது பெரும் கட்சியாக வந்துள்ளது. இக்கட்சியின் சார்பில் களமிறங்கிய மாரி பிளாக் என்ற 20 அகவைப் பல்கலைக்கழக மாணவி, 1667இல் தன் 13 வயதில் நாடாளுமன்ற உறுப்பினரான கிறித்தோபர் மோனாக்கை அடுத்த இளையவர் ஆவார்.\n\nமக்களவையில் 57 உறுப்பினர்களை வைத்திருந்த தாராண்மைவாத சனநாயகவாதிகள் 49 இடங்களை இழந்து, மொத்தம் 8 இடங்களை மட்டுமே கைப்பற்றினர். 1974 ஆண்டுக்குப் பின்னர் அவர்கள் அடைந்த பெரும் தோல்வி இதுவாகும்...\n\nதேர்தல் பின்னடைவைத் தொடர்ந்து தொழிற்கட்சித் தலைவர் எட் மிலிபாண்ட், தாராண்மைவாத சனநாயகவாதத் தலைவர் நிக் கிளெக் ஆகியோர் தமது கட்சித் தலைமைப் பொறுப்புகளில் இருந்து விலகினர்.\n\nSection::::முடிவுகள்.\n56வது நாடாளுமன்றத்துக்கான தேர்தல் முடிவுகள்:\n\n"}
{"id": "248995", "url": "https://ta.wikipedia.org/wiki?curid=248995", "title": "புரோமின் முப்புளோரைடு", "text": "புரோமின் முப்புளோரைடு\n\nபுரோமின் முப்புளோரைடு \"(Bromine trifluoride)\" என்பது BrF என்ற மூலக்கூறு வாய்பாடு கொண்ட ஒரு உப்பீனியிடைச் சேர்மமாகும். வைக்கோல் நிறம் கொண்ட இத்திரவம் காரநெடியுடையது ஆகும். இது கந்தக அமிலத்தில் கரையும் அதே நேரத்தில் தண்ணீருடனும் கரிமச் சேர்மங்களுடனும் தொடர்பு கொண்டால் வெடிக்கும் தன்மை கொண்டுள்ளது. இது ஒரு சக்திவாய்ந்த புளோரினேற்றும் முகவராகவும் அயனியாக்கும் கனிம கரைப்பானாகவும் இருக்கிறது. யுரேனியம் அறுமபுளோரைடு ((UF)) உற்பத்தி செய்வதில் அணு எரிபொருளை பதப்படுத்தல் , மறு பதப்படுத்தல் ஆகிய செயல்முறைகளில் பயன்படுத்தப்படுகிறது.\n\nSection::::தொகுப்பு முறையில் தயாரித்தல்.\n1906 ஆம் ஆண்டு பவுல் இலெபூ புளோரினுடன் புரோமினைச் 20 பாகை செல்சியசு வெப்பநிலையில் சேர்த்து முப்புளோரைடை தொகுப்பு முறையில் தயாரித்தார்.\n\nபுரோமின் ஒற்றைபுளோரைடு விகிதச்சமமாதலின்மை அடைந்து புரோமின் முப்புளோரைடைக் கொடுக்கிறது.:\n\nSection::::அமைப்பு.\nClF மற்றும் IF போல்வே புரோமின் முப்புளோரைடும் ஆங்கில எழுத்து T வடிவம் கொண்டுள்ளது. வலுவளவு ஓட்டு இலத்திரன் சோடிகளின் தள்ளுகைக் கொள்கை உருவவியலின் படி புரோமின் மையம் இரண்டு எலக்ட்ரான் சோடிகளாக கருதப்படுகிறது. புரோமினில் இருந்து ஒவ்வொரு அச்சுவழி புளோரினும் 1.81 Å தொலைவிலும் நடுவரை புளோரினில் இருந்து 1.72 Å தொலைவிலும் காணப்படுகின்றன. அச்சுவழி புளோரினுக்கும் நடுவரை புளோரினுக்கும் இடையே உள்ள கோணம் 90 பாகையை விட குறைவாக 86.2 பாகையாக உள்ளது. ஏனெனில் எலக்ட்ரான் இணைகள் உற்பத்தி செய்யும் எதிர்ப்பு புரோமின் – புளோரின் பிணைப்பு விசையை விட அதிகமாக உள்ளது.\n\nSection::::வேதிப்பண்புகள்.\nபுரோமின் முப்புளோரைடு ஒரு புளோரினேற்றும் முகவராகச் செயல்படுகிறது. ஆனால் குளோரோ புளோரைடைவிட குறைவான வினைத்திறன் கொண்டுள்ளது. இத்திரவம் கடத்தியாகவும் தன்னயனியாதலுக்கு காரணமாகவும் இருக்கிறது.:\n\nஅயனபுளோரைடுகளில் பல எளிதாக புரோமின் முப்புளோரைடில் கரைகின்றன. இதனால் புளோரோ எதிர்மின் அயனிகள் தோன்றுகின்றன.\n\n"}
{"id": "248997", "url": "https://ta.wikipedia.org/wiki?curid=248997", "title": "சாங் ஜூங்-கி", "text": "சாங் ஜூங்-கி\n\nசாங் ஜூங்-கி () (பிறப்பு: 19 செப்டம்பர் 1985) ஒரு தென் கொரியா நாட்டு நடிகர் ஆவார். இவர் 2008ஆம் ஆண்டு முதல் சுங்க்யுங்க்வான் ஸ்கேன்டல், தி இன்சசெண்ட் மேன் போன்ற பல தொடர்களில் நடித்து உள்ளார்.\n\n"}
{"id": "248998", "url": "https://ta.wikipedia.org/wiki?curid=248998", "title": "மாரி பிளாக்", "text": "மாரி பிளாக்\n\nமாரி பிளாக் (\"Mhairi Black\", பிறப்பு: 12 செப்டம்பர் 1994) என்பவர் ஐக்கிய இராச்சிய நாடாளுமன்றப் பெண் உறுப்பினர் ஆவார். 2015 ஐக்கிய இராச்சியப் பொதுத் தேர்தலில் இசுக்கொட்டிய தேசியக் கட்சியின் சார்பாக பைசலி, தெற்கு ரேன்பரீசயர் தொகுதியில் தேர்ந்தெடுக்கப்பட்ட இவர், மிகவும் சிறிய வயதில் இருப்பதால் \"நாடாளுமன்றச் செல்லக்குட்டி\" என்று செல்லமாக அழைக்கப்படுகிறார்.\n\n1832ஆம் ஆண்டிற்கு பிறகு தேர்ந்தெடுக்கப்படும் வயதில் இளைய நாடாளுமன்ற உறுப்பினர் இவராவார், 1880இல் 21 வயதுடைய சேம்சு டிக்கின்சன் என்பவரே 1832 க்கு பின் தேர்ந்தெடுக்கப்பட்ட இளையவராக இருந்தார்.\n\nSection::::அரசியல் வாழ்க்கை.\n2015 ஆம் ஆண்டுக்கான ஐக்கிய இராச்சியப் பொதுத் தேர்தலில் பைசலி, தெற்கு ரேன்பரீசயர் தொகுதியில் போட்டியிட்டு வென்ற மாரி பிளாக், கிளாசுஃகோ பல்கலைக்கழகத்தில் \"அரசியல் மற்றும் பொதுக்கொள்கை\" பட்டப்படிப்பில் தன் கடைசி ஆண்டைப் படித்து வருகிறார்.\n\n\nSection::::தேர்தல் பிரகடனம்.\n- மாரி பிளாக்\n\nSection::::தனிவாழ்க்கை.\nபைசலி ஊரிலே வசிக்கும் மாரி கால்பந்தாட்டத்தில் மிகவும் ஆர்வம் உள்ளவர். தன் பள்ளிக்கூட மகளிர் கால்பந்தாட்ட அணியில் இணைந்து ஆடியவர். பாட்ரிக் திஃச்டில் என்ற கால்பந்தாட்ட அணியின் விளையாட்டுக்களைக் காண்பதற்கான பருவ நுழைவுச்சீட்டை வைத்துள்ளார். இசைக்கருவிகள் மீட்டுவதிலும் இசையிலும் இவருக்கு ஆர்வம் இருப்பது என்பதும் குறிப்பிடத்தக்கது.\n\n"}
{"id": "249001", "url": "https://ta.wikipedia.org/wiki?curid=249001", "title": "புரோமின் ஒற்றை புளோரைடு", "text": "புரோமின் ஒற்றை புளோரைடு\n\nபுரோமின் ஒற்றைபுளோரைடு \"(Bromine monofluoride )\" என்பது BrF என்ற மூலக்கூறு வாய்பாடு கொண்ட முற்றிலும் நிலையற்றதொரு உப்பீனியிடைச் சேர்மமாகும். புரோமின் முப்புளோரைடு அலலது புரோமின் ஐம்புளோரைடுடன் புரோமினைச் சேர்ப்பதன் மூலமாக புரோமின் ஒற்றை புளோரைடைத் தயாரிக்க முடியும். முற்றிலும் நிலைப்புத்தன்மை இல்லாத காரணத்தால் இதைக் கண்டறிய முடியுமே தவிர தனித்துப் பிரிக்க இயலாது.:\n\nசாதாரண வெப்பநிலையில் புரோமின் ஒற்றைபுளோரைடு இயல்புநிலை மாற்றம் கெட்டு புரோமின் முப்புளோரைடு புரோமின் ஐம்புளோரைடு மற்றும் புரோமின் என்ற சேர்மங்களாக சிதைவடைகிறது>\n"}
{"id": "249004", "url": "https://ta.wikipedia.org/wiki?curid=249004", "title": "ச. ராஜநாயகம்", "text": "ச. ராஜநாயகம்\n\nபேராசிரியர் டாக்டர். ச. ராஜநாயகம் (பிறப்பு: 01-நவம்பர்-1959) ஊடக ஆய்வாளர், கல்லூரி பேராசிரியர், நாவலாசிரியர், கவிஞர், இறையியல் சிந்தனையாளர், மாற்று அரசியல் பண்பாட்டு இயக்கத்தை முன்வைத்துத் தமிழக அளவில் விரிவான களஆய்வுகளை மேற்கொண்டு வருபவர். இவர் \"மக்கள் ஆய்வு\" அமைப்பின் நிர்வாக இயக்குநர் ஆவர்.\n\nSection::::வாழ்க்கைக் குறிப்பு.\nராஜநாயகம் 1959-ஆம் ஆண்டு தேனி மாவட்டம் அனுமந்தன்பட்டி என்ற ஊரில் சலேத்பிள்ளை,சலேத்தம்மாள் ஆகியோருக்கு மகனாக பிறந்தார்.ஆரம்பக் கல்வியை அதே ஊரில் பயின்றார். பின் தனது இளங்கலை பட்டப்படிப்பை திருச்சியிலும்,முதுகலை மற்றும் முனைவர் பட்டப்படிப்பை சென்னைப் பல்கலைக்கழகம் முடித்தார்.\n\nSection::::கல்வி -பங்களிப்பு.\nஊடகம் சார்ந்த படிப்புகளையும், பாடத்திட்டங்களையும் பல கல்லூரிகளில் தொடங்க முயற்சிப்பவர். இலயோலாக் கல்லூரி, சென்னை இணை முதல்வர் மற்றும் ஊடக ஆய்வியல் புலம் தலைவராகவும் இருந்தவர்.\n\nSection::::காட்சித் தகவலியல்.\nதமிழ்நாட்டில் முதல்முதலாக ஊடகம் சார்ந்த காட்சித் தகவலியல் இளங்கலைப் பட்டப்படிப்பு சென்னை இலயோலா கல்லூரியில் தொடங்கப்பட்டது. இந்த துறை தொடங்க வித்திட்டவர்களில் பேராசிரியர் ச. ராஜநாயகம் குறிப்பிடத்தக்கவர். ஊடகம் சார்ந்த துறை தமிழ்நாடு மட்டுமல்லாமல் பல்வேறு மாநிலங்களில் ஆரம்பிக்கமுயற்சித்ததவர். \n\nSection::::ஊடகக் கலைகள்.\nஇலயோலாக் கல்லூரி, சென்னையின் அங்கமான ஊடக ஆய்வியல் புலம் (School of Media Studies) ச.ராஜநாயகத்தின் முயற்சியால், 2006-ஆம் ஆண்டில் இருந்து ஊடகக் கலைகள் துறை தொடங்கப்பட்டது கடந்த ஆறு ஆண்டுகளாக மாணவர்கள் இந்த முதுகலைப் பட்டப்படிப்பை முடித்து ஊடக நிறுவனங்களில் பணியாற்றி வருகின்றனர்.\n\nSection::::பின் நவீனத்துவம்.\nபின்னவீனத்துவ நாவல்களான காலமற்ற காலம், சில முடிவுகளும் சில தொடக்கங்களும், கடைசிபொய் மற்றும் கவிதை தொகுப்புபான ரோஜாக்கள் காயப்பதில்லை போன்றவற்றை எழுதியுள்ளார். பின் நவீனத்துவம் சார்ந்த கருத்துக்களை முன்வைத்து பல கருத்தரங்குகள் நடத்தி வருகிறார்.\n\nSection::::சிறாரியல் - பங்களிப்பு.\nச. ராஜநாயகம் சிலிர்ப்பு என்னும் சிறுகதை தொகுப்பு முழுக்க முழுக்க சிறார்களை மையமாக வைத்து எழுதியுள்ளார் சிறார் காப்பகங்கள் பற்றி தமிழ்நாடு அளவில் பல கள ஆய்வுகளை மேற்கொண்டு அவர்களுக்கு தரமான உணவு, கல்வி கிடைக்க வேண்டும் என்று முனைப்புடன் செயல்பட்டு வருபவர்.சுனாமி பாதிப்புகள் ஏற்பட்டிருந்த கால கட்டங்களில் தமிழ்நாடு முழுவதும் பயணம் செய்து அதில் பாதிக்கப்பட்ட சிறார்களை சந்தித்து அவர்களது அனுபவங்களை சேகரித்து பேரலை கொண்ட பிஞ்சுகள் என்னும் தலைப்பில் ஆவணப்படமாக வெளியிட்டார்.\n\nSection::::திருநங்கைகள் – பங்களிப்பு.\nதிருநங்கைகள் குறித்து மக்கள் மத்தியில் புரிதல் வேண்டும் என்பதற்காக பல கருத்தரங்குகள் மற்றும் ஆவணப்படங்கள் வாயிலாக வலியுறுத்தி வருபவர். இவரது படைப்பான அப் – பால், வர்ணா போன்றவை வேற்று பாலின மக்களின் நிலையை அப்பட்டமாக பிரிதிபலிகிறது. திருநங்கைகளுக்கான தனி நபர் மசோதாவின் சட்ட திட்டக் குழுவில் உறுப்பினராக இருந்துள்ளார் என்பது குறிப்பிடத்தக்கது.\n\nSection::::இறையியல் – பங்களிப்பு.\nபேரா. ச. ராஜநாயகம் இறையியல் சார்ந்து தமிழ் இறையியல் தடங்கள், தமிழ் இறையியல் களங்கள் போன்ற பல நூல்கள் மற்றும் கட்டுரைகளை எழுதியுள்ளார்.\n\nSection::::மக்கள் ஆய்வு.\n“மக்களை ஆய்வது மக்களுக்காகவே” என்ற கொள்கையுடன் கடந்த கால் நூற்றாண்டுக்கும் மேலாக தமிழகம் - புதுவை மற்றும் தென்னிந்திய அளவில் பண்பாடு – அரசியல், ஊடகம் – விளம்பரம் நுகர்வு, தொடர்பான ஆய்வுகளை \"மக்கள் ஆய்வு\" நடத்தி வருகிறது. குறிப்பாக 2001 முதல் இன்று வரை நடந்த தேர்தல் கருத்துக் கணிப்பு முடிவுகளை துல்லியமாக கணித்துச் சொல்லிய பெருமை உடையது. இதுவரை சுமார் ஒன்றரை லட்சம் கி.மீ க்கும் மேல் ஆய்வு பயணம் செய்த இந்த ஆய்வு குழுவினை திறம்பட வழி நடத்தி வருபவர் பேரா. ச. ராஜநாயகம். இவர் மக்கள் ஆய்வு அமைப்பின் நிர்வாக இயக்குனர் ஆவர்.\n\nSection::::சமூக – உளவியல் அணுகுமுறை.\nச. ராஜநாயகம் கருத்துக் கணிப்புகளில் கண்டிப்பாக சமூக – உளவியல் அணுகுமுறை வேண்டும் என்பது இவரது நோக்கம். ஆய்வுகள் பொறுத்தவரை மக்களது கருத்துகள் மட்டுமில்லாமல் அவர்களது எண்ணப் போக்குகளின் திசைகள் மற்றும் உணர்வுகள் ஆகிய அனைத்தும் கணித்தால் மட்டுமே அந்த ஆய்வு முழுமை பெரும் என்பதை குறிக்கோளாக கொண்டு செயல்படுகிறார்.\n\nSection::::ஊடக ஆய்வு - பங்களிப்பு.\nச. ராஜநாயகம் ஊடகம் சார்ந்த பல ஆய்வுகளை மேற்கொண்டு வருபவர். மேலும் தனது நூல்களில் ஊடகம் சார்ந்த பல புதிய வார்த்தைகளை உருவாக்கியுள்ளார். இவர் ஊடகம் சார்ந்து பல கட்டுரைகள் (Articles)கருத்தரங்கங்கள் (Conferences) நடத்தியுள்ளார் சென்னை, திருவள்ளுவர் பல்கலைக்கழகத்தின் ஊடகக் கல்வித் திட்டக் குழுவின் தலைவராக செயல்பட்டு வருகிறார்மதுரை காமராஜ் மற்றும் அன்னை தெரசா மகளிர் போன்ற பல்கலைக் கழகத்தில் ஆய்வு மேற்பார்வையாளராகவும் செயல்ப்பட்டு வருகிறார். மேலும் இலங்கை தமிழர் பிரச்சனையில் தமிழக மக்களின் மனநிலை என்ன என்பதனை ஆய்வு செய்துள்ளார்.\n\nSection::::சினிமா – அரசியல்: பங்களிப்பு.\nசுதந்திரத்திற்கு பின் அரசியலில் சினிமாவின் தாக்கம் அதிகமாக இருப்பதாக பலர் கூறிவரும் வேளையில் இவர் எழுதிய ஆங்கில புத்தகமான “Popular Cinema and Politics in South India: Reimagining MGR and Rajinikanth” அந்த கோட்பாடுகளை மீள் பார்வைக்கு உட்படுத்தும் விதமாக உள்ளது. இதுவரை தமிழக அரசியலில் மக்கள் வாக்களித்த விதத்தை ஆய்வுக்குட்படுத்தி, மக்கள் வாக்களிக்கும் விதம் சினிமா தாக்கத்தையும் கடந்து செல்லும் என்பதையும் ஆணித்தனமாக நிரூபிக்கிறார். இந்த புத்தகம் தமிழக அரசியல் இதுவரை கடந்து வந்த பாதையை தெளிவாக உள்ளது.\n"}
{"id": "249009", "url": "https://ta.wikipedia.org/wiki?curid=249009", "title": "கரோல் பாக்", "text": "கரோல் பாக்\n\nகரோல் பாக், புது தில்லியின் பகுதியாகும். இங்கு குடியிருப்புகளும், வியாபார நிறுவனங்களும் உள்ளன. இது மத்திய தில்லி மாவட்டத்தின் மூன்று ஆட்சிப்பிரிவுகளில் ஒன்று. தரியாகஞ்சு, பகர்கஞ்சு ஆகிய இரண்டும் பிற ஆட்சிப்பிரிவுகள்.\n\nஇது புது தில்லி மக்களவைத் தொகுதிக்கு உட்பட்டது.\nSection::::போக்குவரத்து.\nஇங்கிருந்து 21 கிமீ தொலைவில் இந்திரா காந்தி பன்னாட்டு வானூர்தி நிலையம் உள்ளது. இந்த பகுதிக்காக கரோல் பாக் மெட்ரோ ரயில் நிலையம் உள்ளது.\n"}
{"id": "249021", "url": "https://ta.wikipedia.org/wiki?curid=249021", "title": "ஹரிஹரன் கோயில்", "text": "ஹரிஹரன் கோயில்\n\nஹரிஹரன் கோயில் (Harihareshwara Temple) இந்தியாவில், கர்நாடக மாநிலத்தின் தாவண்கரே மாவட்டத்தில், ஹரிஹர் வருவாய் வட்டத்தில், துங்கப்பத்திரை ஆற்றாங்கரையில் \"ஹரிஹர்\" எனுமிடத்தில் அமைந்துள்ளது. ஹோய்சாளப் பேரரசின் இரண்டாம் வீர நரசிம்மன் மன்னனின் தலைமைப் படைத்தலைவராக இருந்த \"பொலல்வா\" (Polalva) என்பவரால் 1224இல் கட்டப்பட்டது. 1268இல் இக்கோயில் மறுசீரமைக்கப்பட்டது. இடது புறம் ஹரியும், வலது புறம் ஹரனும், இணைந்த \"ஹரிஹரன்\" எனும் சங்கரநாராயணன் சுவாமி பெயரில் அர்ப்பணிக்கப்பட்டது இக்கோயில். ஹரியும் சிவனும் ஒன்றே என்ற கோட்பாட்டை முன்னிறுத்த அமைந்த கோயில். இது போன்ற கோயில் தமிழ்நாட்டில் சங்கரன்கோயில் எனும் ஊரில் சங்கரன்கோயில் சங்கர நாராயணர் கோயில் அமைந்துள்ளது.\n\nSection::::கோயில் அமைப்பு.\nஹோய்சாலர் கட்டிடக்கலை அமைப்பில் கட்டப்பட்ட இக்கோயிலின் நடுவில் உருளை வடிவில் பல தூண்களுடன் கூடிய திறந்த வெளி மண்டபம் அமைந்துள்ளது. மண்டபத்தின் கூரையில் அழகிய வேலைபாடுகளுடன் கூடிய தாமரை வடிவ சிற்பங்கள் வடிக்கப்பட்டுள்ளது. கோயிலின் முந்தைய கோபுர விமானம் மாற்றப்பட்டு, தற்கால செங்கல் சுண்ணாம்பு கலவையால் அமைக்கப்பட்டுள்ளது.\n\n\n"}
{"id": "249022", "url": "https://ta.wikipedia.org/wiki?curid=249022", "title": "இசுக்கொட்டிய தேசியக் கட்சி", "text": "இசுக்கொட்டிய தேசியக் கட்சி\n\nஇசுக்காட்டிய தேசியக் கட்சி (\"Scottish National Party\", \"SNP\", ) என்பது இசுக்கொட்லாந்தின் தேசியவாத, சமூக-சனநாயக, அரசியல் கட்சி ஆகும். ஐக்கிய இராச்சியத்திடம் இருந்து இசுக்கொட்லாந்தின் விடுதலைக்காக இக்கட்சி குரல் கொடுத்து வருகிறது. ஐக்கிய இராச்சியத்தின் மக்களவையில் கன்சர்வேட்டிவ், தொழிற் கட்சி ஆகியவற்றுக்கு அடுத்தபடியாக மூன்றாவது பெரிய கட்சி இதுவாகும். இசுக்கொட்லாந்து நாடாளுமன்றத்தில் மிகப் பெரும் கட்சியாகவும் விளங்குகின்றது. இக்கட்சியின் தலைவராக இசுக்கொட்லாந்தின் தற்போதைய முதல்வர் நிக்கொலா ஸ்டர்ஜன் இருந்து வருகிறார்.\n\n1934 ஆம் ஆண்டில் இசுக்கொட்லாந்து தேசியக் கட்சியும், இசுக்கொட்டியக் கட்சியும் இணைந்து இக்கட்சி உருவானது. 1967 ஆம் ஆண்டு முதல் தொடர்ச்சியாக மக்களவையில் உறுப்பினர்களைக் கொண்டுள்ளது. 1999 இல் இசுக்கொட்டிய நாடாளுமன்றம் உருவானதன் பின்னர், எஸ்.என்.பி கட்சி இசுக்காட்டிய நாடாளுமன்ரத்தில் இரண்டாவது பெரிய கட்சியானது. 2007 இசுக்காட்டியத் தேர்தலில் வெற்றி பெற்று சிறுபான்மை அரசாக ஆட்சியைப் பிடித்தது. 2011 தேர்தலில் பெரும் வெற்றி பெற்று பெரும்பான்மை அரசை அமைத்தது.\n\nமே 2015 இன் படி, இக்கட்சியில் 115,000 உறுப்பினர்கள் உள்ளனர். இவர்களில் 64 பேர் இசுக்கொட்டிய நாடாளுமன்ற உறுப்பினர்கள், 56 பேர் மக்களவை உறுப்பினர்கள், 424 பேர் உள்ளூராட்சி உறுப்பினர்கள் ஆவர். இக்கட்சி ஐரோப்பிய நாடாளுமன்றத்தில் 2 பேரையும் கொண்டுள்ளது.\n\n"}
{"id": "249027", "url": "https://ta.wikipedia.org/wiki?curid=249027", "title": "சின் பெயின்", "text": "சின் பெயின்\n\nசின் பெயின் (\"Sinn Féin\" என்பது அயர்லாந்துக் குடியரசு, வட அயர்லாந்து ஆகிய நாடுகளில் இயங்கும் ஓர் அரசியல் கட்சியாகும். சின் ஃபெயின் என்பது ஐரிய மொழியில் \"நாம்\" அல்லது \"நாம் நாமே\", என்று பொருள். 1905 இல் ஆர்தர் கிரிஃபித் என்பவரால் ஆரம்பிக்கப்பட்ட சின் பெயின் அமைப்பீல் இருந்து இது தோற்றுவிக்கப்பட்டிருந்தாலும், இது 1970 இல் கட்சியில் ஏற்பட்ட பிளவை அடுத்து அயர்லாந்து தொழிலாளர் கட்சி பிரிந்து போனதும், ஐரியக் குடியரசுப் படையுடன் இணைந்து இக்கட்சி தற்போதைய வடிவத்தை அடைந்தது. 1983 முதல் ஜெரி ஆடம்சு இக்கட்சியின் தலைவராக இருந்து வருகிரார்.\n\nவட அயரலாந்து சட்டப்பேரவையில் சின் பெயின் கட்சி இரண்டாவது பெரிய கட்சியாகும். கூட்டணி ஆட்சியில் இக்கட்சி நான்கு அமைச்சர்களைக் கொண்டுள்ளது. அயர்லாந்துக் குடியரசில் இது நான்காவது பெரிய கட்சியாகும். ஐக்கிய இராச்சியத்தின் 2015 பொதுத் தேர்தலில் இக்கட்சி வட அயர்லாந்தில் இரண்டாவது அதிக இடங்களையும், வாக்குகளையும் பெற்ற கட்சியாகத் திகழ்கின்றது.\n\n"}
{"id": "249031", "url": "https://ta.wikipedia.org/wiki?curid=249031", "title": "மீத்தாக்சி ஈத்தேன்", "text": "மீத்தாக்சி ஈத்தேன்\n\nமீத்தாக்சி ஈத்தேன் \"(Methoxyethane)\" என்பது CHO என்ற மூலக்கூறு வாய்பாடு கொண்ட கரிமச் சேர்மம் ஆகும். எத்தில் மெத்தில் ஈதர் (\"ethyl methyl ether\") என்ற பெயராலும் அழைக்கப்படும் இச்சேர்மத்தில் ஒரு ஈத்தைல் தொகுதி மீத்தாக்சி தொகுதியுடன் பிணைக்கப்பட்டிருக்கிறது. மீத்தாக்சி ஈத்தேன் நிறமற்ற வாயுவாகவும் சுவாசிக்க நேரிட்டால் மருந்து நெடியுடனும் காணப்படுகிறது. இறுதிவரை எரியக்கூடிய இதை சுவாசிக்கும்போது கிறுகிறுப்பு அல்லது மூச்சடைப்பை ஏற்படுத்துகிறது. இலூயிசு காரமாக செயல்பட்டு இலூயிசு அமிலங்களுடன் இணைந்து உப்புகளைக் கொடுக்கிறது. ஆக்சிசனேற்ற முகவர்களுடன் இது தீவிரமாகவும் வினைபுரிகிறது.\n"}
{"id": "249032", "url": "https://ta.wikipedia.org/wiki?curid=249032", "title": "எம்சி சாய்", "text": "எம்சி சாய்\n\nஎம்சி சாய் (சாய்ரூபன் இராமகிருட்ணன்) ஒர் அறியப்பட்ட தமிழ் சொல்லிசைக் கலைஞர் ஆவார். ஈழத்தில் பிறந்த இவர், தற்போது ஐரோப்பாவில் இயங்குகிறார். \n\nஇவரது பாடல்களில் ஈழப்போராட்டம், இடப்பெயர் வாழ்வு ஆகியனவும் கருப்பொருட்களாக அமைகின்றன.\n\n\n"}
{"id": "249033", "url": "https://ta.wikipedia.org/wiki?curid=249033", "title": "அஜித் சிங் பெய்ன்ஸ்", "text": "அஜித் சிங் பெய்ன்ஸ்\n\nஅஜித் சிங் பெய்ன்ஸ் (AJITH SINGH BAINS) என்பவர் பஞ்சாப் மற்றும் அரியானா உயர்நீதிமன்ற நீதிபதியாக இருந்தவர், மனித உரிமைச் செயல்பாட்டாளர்.\nSection::::வாழ்க்கை.\nஅஜித் சிங் பெய்ன்ஸ் மே 14,1922 அன்று பிறந்தவர். இவரின் தந்தைபெயர் குர்பகிஷ் சிங். இவர்1950இல் சட்டம் பயின்றார். \nSection::::பணிகள்.\nஜலந்தரில் லயல்பூர் கல்சா கல்லூரியில் 1950 முதல் 1953வரை பொருளியல்துறை விரிவுரையாளராகப் பணியாற்றினார். 1953 இல் ஓசியார்பூரில் வழக்கறிஞராகப் பணியாற்றினார். 1961ஆம் ஆண்டு முதல் சண்டிகர் உயர்நீதி மன்றத்தில் வழக்கறிஞராகப் பணியாற்றத் துவங்கினார். 1974 முதல் 1984வரை சண்டிகர் உயர்நீதிமன்றத்தில் நீதிபதியாகப் பொறுப்பேற்றார். 1985ஆம் ஆண்டு பஞ்சாப் மனித உரிமைகள் அமைப்பை நிறுவி அன்றிலிருந்து அதன் தலைவராக உள்ளார். 1992இல் இவரது பேச்சிற்காக தடா சட்டத்தின் கீழ் கைது செய்யப்பட்டார். 1996இல் குற்றமற்றவர் என்று அவ்வழக்கிலிருந்து விடுவிக்கப்பட்டு, ரூ 50,00ஐ இழப்பீடாக பெற்றார்.\n\n\nSection::::வெளி இணைப்புகள்.\nhttp://www.aapnapunjab.org/bio_bains.htm\n"}
{"id": "249034", "url": "https://ta.wikipedia.org/wiki?curid=249034", "title": "பார்த்தசாரதி", "text": "பார்த்தசாரதி\n\nபார்த்தசாரதி, மகாபாரதம் எனும் காப்பியத்தில் பாண்டவர்களுக்கும் – கௌரவர்களுக்கும் இடையே 18 நாட்கள் நடந்த குருச்சேத்திரப் போரில், அருச்சுனனின் வேண்டுதலின்படி, ஸ்ரீகிருஷ்ணர் பார்த்தனனின் தேருக்குச் சாரதியாக (தேரோட்டி) செயல்பட்டதால், கிருஷ்ணருக்கு பார்த்தசாரதி என்ற பெயராயிற்று.\nகிருஷ்ணரின் பெயரில் சென்னை, திருவல்லிக்கேணியில், பார்த்தசாரதி கோயில் அமைந்துள்ளது.\n"}
{"id": "249037", "url": "https://ta.wikipedia.org/wiki?curid=249037", "title": "நொதித்தல் ஐதரசன் உற்பத்தி", "text": "நொதித்தல் ஐதரசன் உற்பத்தி\n\nநொதித்தல் ஐதரசன் உற்பத்தி \"(Fermentative hydrogen production)\" என்பது கரிம வினை வேதிமத்தை நொதிப்பு முறையில் உயிர்வழி ஐதரசனாக மாற்றும் செயலாகும். காற்றுநாடாச் செயல்முறை போலவே மூன்று படிநிலைகளில் இம்மாற்றம் நிகழ்கிறது. பலதரப்பட்ட பாக்டீரியா குழுக்கள் பல்நொதியங்களை உபயோகித்து இம்மாற்றத்தை வெளிப்படுத்துகின்றன. கரும் நொதிப்பு வினைகளுக்கு ஒளியாற்றல் தேவைப்படுவதில்லை. எனவே இவ்வினையில் தொடர்ந்து இரவு பகல் கருதாமல் நாள் முழுவதும் கரிமச் சேர்மங்களில் இருந்து ஐதரசன் உற்பத்தி நிகழ்கிறது. பொதுவாக பாக்டீரியாக்கள் தொகுப்புமுறை உயிரியலைப் பயன்படுத்தி மரபுநிலையில் மாறுபடுகின்றன.\n\nஒளிவழி நொதிப்பு, கரும நொதித்தலில் இருந்து வேறுபட்டதாகும். ஏனெனில், ஒளிவழி நொதித்தலுக்கு ஒளி அவசியமானது ஆகும். நுண்ணுயிரிவகை எரிபொருள் மின்கலங்களில் உயிர்வினையூக்க மின்னாற்பகுப்பு செயல்முறை பயன்படுகிறது\n\nSection::::பாக்டீரியா திரிபுகள்.\nஉதாரணமாக தண்டு வடிவ ஒளிச்சேர்க்கை பாக்டீரியாக்களுடன் ஒளிவழி நொதித்தல் நிகழும்போது சிறுமூலக்கூறு கொழுப்பு அமிலங்கள் ஐதரசனாக மாற்றப்படுகின்றன.\n\n\n"}
{"id": "249045", "url": "https://ta.wikipedia.org/wiki?curid=249045", "title": "ஏ. எஸ். ராஜா", "text": "ஏ. எஸ். ராஜா\n\nஏ. எஸ். ராஜா (இறப்பு: 21 பெப்ரவரி 1981) இலங்கைத் தமிழ்த் திரைப்பட, நாடக நடிகர். பல சிங்கள, தமிழ்த் திரைப்படங்களில் நடித்தவர்.\n\nSection::::நாடகங்களில்.\n1940களில் தமிழ்நாட்டில் இருந்து சங்கரதாஸ் சுவாமிகள் தலைமையில் நாடகக் குழு இலங்கைக்கு வந்து பல நாடகங்களை மேடையேற்றியது. அவர்களது \"மச்ச ஹரிச்சந்திரா\" என்ற நாடகத்தில் பெண் வேடத்தில் நடிக்க ஏ. எஸ். ராஜாவிற்கு வாய்ப்புக் கிடைத்தது. சுவாமிகளின் நாடகக் குழுவுடன் இலங்கை முழுவதும் சென்று அவரது நாடகங்களில் நடித்தார்.\n\nவிஜயா ஸ்டேஜ் என்ற பெயரில் ஒரு நாடகக் கம்பனியை ஆரம்பித்து பல மேடை நாடகங்களை நடத்தினார். இவற்றில், \"நீதிபதியின் மகள்\", \"சுமதி எங்கே\" போன்ற நாடகங்கள் புகழ் பெற்றன. லடீஸ் வீரமணி, டீன்குமார் ஆகியோரின் நாடகங்களிலும் நடித்தார்.\n\nSection::::திரைப்படங்களில்.\nசிங்களத் திரைப்படங்களில் சிறு வேடங்களில் நடிக்கத் தொடங்கிய ஏ. எஸ். ராஜா பிரபல சிங்கள நடிகர் காமினி பொன்சேகா நடித்த பல திரைப்படங்களில் வில்லன் பாத்திரங்களில் நடித்துப் புகழ் பெற்றார்.\n\nஏ. எஸ். ராஜா முதன் முதலில் நடித்த தமிழ்த் திரைப்படம் சமுதாயம். இதனை ஹென்றி சந்திரவன்ச என்பவர் தயாரித்திருந்தார். டபிள்யூ. எம். எஸ். தம்பு தயாரித்த வெண்சங்கு திரைப்படத்தில் வயதான தந்தை வேடத்தில் நடித்தார். கிங்ஸ்லி எஸ். செல்லையா தயாரித்த மஞ்சள் குங்குமம் என்ற திரைப்படத்தில் நடித்தார்.\n\nSection::::நடித்த சில திரைப்படங்கள்.\nஏ. எஸ். ராஜா 25 இற்கும் மேற்பட்ட சிங்களத் திரைப்படங்களில் நடித்துள்ளார்.\n\n\nSection::::மறைவு.\nஏ. எஸ். ராஜா 1981 பெப்ரவரி 21 இல் கொழும்பில் காலமானார். இவரது மகன் ராஜா கணேசன் ஒரு தொலைக்காட்சி, வானொலி, மேடை நாடகக் கலைஞர் ஆவார்.\n"}
{"id": "249047", "url": "https://ta.wikipedia.org/wiki?curid=249047", "title": "ஐதரசன் தூய்மையாக்கி", "text": "ஐதரசன் தூய்மையாக்கி\n\nஐதரசன் தூய்மையாக்கி \"(hydrogen purifier)\" என்பது ஐதரோ கார்பன்களில் இருந்து உற்பத்தி செய்யப்படும் ஐதரசனை தூய்மையாக்கப் பயன்படும் கருவியாகும். புரோட்டான் பரிமாற்ற எரிபொருள் மின்கலன்களில் இவ்வாறு தூய்மைப்படுத்தப்பட்ட மீத்தூய ஐதரசன் பயன்படுத்தப்படுகிறது.\n\nSection::::பலேடியம் சவ்வு ஐதரசன் தூய்மையாக்கிகள்.\nபலேடியம் மென்தகடு என்பது பலேடியமும் வெள்ளியும் சேர்ந்த உலோகக் கலவையால் ஆக்கப்பட்ட உலோகக் குழாயாகும் பொதுவாக 300 பாகை செல்சியசு வெப்பநிலைக்கு மேல் வெப்பப்படுத்தும் போது அதன் படிக வடிப்பி வழியாக ஓரணு ஐதரசனை மட்டுமே புகுந்து செல்ல அனுமதிப்பது இவ்வுலோகக் கலவையிலான தகட்டின் தனிச்சிறப்பு ஆகும்.\nSection::::அடர்த்தியான உலோக மெல்லிழை தூய்மையாக்கி.\nஅடர்த்தி மிகுந்த மெல்லிய உலோகவிழைத் தகடுகள் ஐதரசன் சுத்திகரிப்புக்கு மலிவானதாகவும் பயன்படுத்துவதற்கு எளியனவாகவும் உள்ளன.\n\nSection::::அழுத்த ஊஞ்சல் பரப்பு ஈர்த்தல்.\nதொகுப்பு முறையில் பெருமளவில் ஐதரசன் தயாரிக்கும் திட்டங்களில் இறுதிப்படிநிலையில் தோன்றும் கார்பன் டை ஆக்சைடை நீக்குவதறகு அழுத்த ஊஞ்சல் பரப்பு ஈர்த்தல் தொழினுட்பம் பயன்படுத்தப்படுகிறது. தேவைப்பட்டால் இத்தொழினுட்பம் மூலம் மீத்தேன், கார்பன் மோனாக்சைடு , நைட்ரசன் , ஆர்கான் மற்றும் ஈரத்தன்மை ஆகியனவற்றையும் ஐதரசனில் இருந்து நீக்க முடியும்.\n\nSection::::வினையூக்க மறுசேர்க்கை அல்லது ஆக்சிசனீக்கம்.\nஉயிர்வளி நீக்கம் அல்லது வினையூக்க மறுசேர்க்கை வினையின் மூலம் ஆக்சிசன் மாசுக்கள் நீக்கப்படுகின்றன. இச்செயல்முறை டீயாக்சோ செயல்முறை என்றும் அழைக்கப்படுகிறது. ஆக்சிசன் ஐதரசனுடன் வினைபுரிந்து நீராவி உண்டாகிறது. தேவைப்பட்டால் இந்நீராவியை உலர்த்திகளைக் கொண்டும் நீக்கிவிடலாம். பிளாட்டினம் தொகுதித் தனிமங்கள் இங்கு அடிப்படை வினையூக்கிகளாகப் பயன்படுத்தப்படுகின்றன.பொதுவாக இவ்வமைப்பில் 3% ஆக்சிசன் உட்செலுத்தப்பட்டு மில்லியனில் ஒரு பங்கு அளவு மாசு ஆக்சிசன் நீக்கப்படுகிறது. \n\nSection::::பயன்கள்.\nஒளியுமிழ் இருமுனையங்கள் தயாரிக்கும் கரிமவுலோக ஆவிநிலை மேலொழுங்கு உலைகளில் ஐதரசன் தூய்மையாக்கிகள் பயன்படுகின்றன.\n\nSection::::இவற்றையும் காண்க.\nஐதரசன் நெரிப்பு பகுப்பாய்வு\n\nவாயுப் பிரிவினை\n\nசவ்வில் வாயுப் பிரிவினை\n\n"}
{"id": "249064", "url": "https://ta.wikipedia.org/wiki?curid=249064", "title": "இயக்கவழங்கி", "text": "இயக்கவழங்கி\n\nஇயக்கவழங்கி \"(cam )\" என்பது இயக்கவியல் இணைப்பில் சுழலும் அல்லது நழுவும் ஒரு துண்டு ஆகும். குறிப்பாக சுழல் இயக்கத்தை நேரியல் இயக்கமாக அல்லது நேரியல் இயக்கத்தை சுழல் இயக்கமாக மாற்றுவதற்கு இயக்க வழங்கி பயன்படுகிறது. பெரும்பாலும் சுழலும் சக்கரங்களின் ஒரு பகுதியாக ( உதாரணம் : மையம் பிறழ்ந்த சக்கரம் ) அல்லது அச்சுத்தண்டாக ( உதாரணம் : ஒழுங்கற்ற வடிவத்துடன் கூடிய ஒரு உருளை) இத்துண்டு செயல்படுகிறது. அதன் வட்டப்பாதையில் ஒரு நெம்புகோலை ஒன்று அல்லது ஒன்றுக்கு மேற்பட்ட புள்ளிகளில் தாக்குகிறது. இவ்வியக்க வழங்கியால் ஓர் எளிய பல்லாக இயங்கமுடியும். அவ்வாறு இயங்குகையில் நீராவிச் சம்மட்டிக்குத் ( இது ஒரு உதாரணம் ) தேவையான சக்தி துடிப்புகளை வழங்க இது பயன்படுத்தப்படுகிறது அல்லது பின் தொடரும் பகுதிக்கு முன்னும் பின்னுமான இயக்கத்தை உண்டாக்குகிற ஒரு பிறழ்மைய வட்டு அல்லது வேறு ஏதோ ஒரு வடிவமாக இருக்கிறது. இயக்கவழங்கியை சந்திக்கின்ற அவ்வடிவம் இங்கு ஒரு நெம்புகோல் ஆகும்.\n\nSection::::மீள்பார்வை.\nவட்ட இயக்கத்திலிருந்து தலைகீழான இயக்கத்திற்கு ( சில சமயங்களில் ஊசலாடும் இயக்கத்திற்கு ) மாறியியங்கும் ஒரு சாதனமாக இயக்கவழங்கியை காணமுடியும். பொதுவாக தானூர்தித் துறையைச் சார்ந்த நெம்புருள்தண்டை இதற்கு பொதுவான உதாரணமாகும். இங்குதான் இயந்திரத்தின் வட்டவியக்கம் மற்றும் அதன் தலைகீழான இயக்கம், உருளைகளின் அடைப்பிதழை உள்ளிழுத்தலையும் வெளியேற்றுதலையும் இயக்குகிறது.\n\nSection::::இடப்பெயர்ச்சிப்படம்.\nசில இயக்கவழங்கிகளை அவற்றின் இடப்பெயர்ச்சிப்படத்தைக் கொண்டு வகைப்படுத்த இயலும். உருளியைப் பின்தொடரும் அமைப்பானது ( இறுதியில் சுழல்சக்கரம் இணைக்கப்பட்ட ஒரு அச்சுத்தண்டு ) இயக்கவழங்கி ஓரச்சில் சுழல்கிறது என்பதை பிரதிபலிக்கிறது. இந்த விளக்கப்படங்கள் அந்தநிலையில் நிகழும் ஆர இடப்பெயர்ச்சியை கோண நிலைபாடுடன் ( வழக்கமாக பாகைகளில் ) தொடர்புபடுத்துகிறது. இடப்பெயர்ச்சி விளக்கப்படங்கள் பாரம்பரியமாக எதிர்மறை மதிப்புகள் அல்லாத வரைபடங்களாக இருக்கும் என்று கூறப்படுகின்றன.\nஒரு நிலையான திசைவேகத்தில் பின்தொடரும் அமைப்பின் இயக்கம் ஓர் இயந்திர இடைநிறுத்தத்திற்குப் பின் எழுச்சியுடன் அதே திசைவேகத்தில் திரும்புவதை படம் 2 இல் உள்ள எளிய இடப்பெயர்ச்சி விளக்கப்படம் சித்தரிக்கிறது. பின்தொடரும் அமைப்பின் இயக்கம் இயக்கவழங்கியின் மையத்தைவிட்டு விலகிச்செல்லும் போது உயர்ந்தும் இயந்திர இடைநிறுத்தம் அதன் ஓய்வுநிலை என்றும் மற்றும் திரும்புதல் இயக்கவழங்கியை நோக்கிய இயக்கம் என்றும் கொள்ளப்படுகிறது. \n\n"}
{"id": "249086", "url": "https://ta.wikipedia.org/wiki?curid=249086", "title": "காமாக்யா கோவில்", "text": "காமாக்யா கோவில்\n\nகாமாக்கியா கோவில் (\"Kamakhya Temple\", ) காமாக்கியா என்ற இந்துக் கடவுளின் கோவில் ஆகும். இது 51 சக்தி பீடங்களில் ஒன்றாகும். இந்தியாவில் அசாம் மாநிலத்தில் குவகாத்தி நகரின் மேற்குப் பகுதியில் நீலாச்சல் குன்றில் அமைந்துள்ளது. இங்குள்ள பத்து தச மகா வித்யா தேவிகளின் கோவில்கள் அடங்கிய தொகுதியில் காமாக்கியா பிரதான கோவிலாகும். இவற்றில் திரிபுரசுந்தரி, மாதங்கி, கமலா தேவியரின் கோவில்கள் காமாக்கியா கோவிலினுள் அமைந்துள்ளன. ஏனைய ஏழும் தனித்தனிக் கோவில்களாக அமைக்கப்பட்டுள்ளன.\n\nஅஸ்ஸாம் தலைநகர் கவுகாத்தியிலிருந்து 12 கி.மீ. தொலைவில் நீலாச்சல் என்ற மலை அமைந்திருக்கிறது. கடல் மட்டத்திலிருந்து 700 அடி உயரத்தில் இந்த மலை மீது காமாக்யாதேவியின் கோயில் அமைந்துள்ளது. இக்கோயிலில் உயிர்ப்பலி கொடுக்கும் வழக்கம் பின்பற்றப்படுகிறது. இது தாட்சாயிணியின் (சதி தேவி) யோனி விழுந்த சக்தி பீடமாகப் போற்றப்படுகிறது. \n\nSection::::கோவிலைப் பற்றிய புராணத் தகவல்கள்.\nகாமாக்யா தேவிக்கு திரிபுர பைரவி, அமிர்தா, காமா, காமதா, மங்கள கௌரி, காமரூபிணி, யோனிமண்டல வாஸினி, மஹாகாளி, மஹாமாயா, காமரூபா தேவி, காமேஸ்வரி, நீல பார்வதி என்று பல பெயர்கள் புராணங்களில் கூறப்பட்டுள்ளன. மேலும் இந்தத் தலத்தை காமரூபம், ஹரிக்ஷேத்திரம், பிரக்ஜோதிஷபுரம், காமகிரி, காமயோனி மண்டலம், மஹாமாயா ஸ்தானம், நீலாச்சலம், நீல் பர்வதம் என்று புராணங்கள் குறிப்பிடுகின்றன.\n\nஇங்கு பாண்டவர்கள் தேவியை வழிபட்டதாக மஹாபாரதத்தின் விராட பர்வம் மற்றும் பீஷ்ம பர்வம் கூறுகிறது. மகாபாரதத்தின் விராட பர்வம் (6) மற்றும் பீஷ்ம பர்வம் (23) ஆகியவற்றில் காமாக்யாவை அர்ஜுனனும் யுதிஷ்ட்ரரும் பிரார்த்தித்ததாகக் கூறப்பட்டுள்ளது. மேலும் தந்திர சூடாமணி போன்ற பல தந்திர நூல்களும் இக்கோவிலை சக்தி பீடங்களில் மிக உயர்ந்த பீடமாகச் சொல்கின்றன. மேலும் காளிகா புராணம் கூறும் மிக முக்கியமான நான்கு ஆதி சக்தி பீடங்களில் இதுவும் ஒன்றாகும்.\n\nஇக்கோவில் பற்றிய தகவல்கள் வேத வியாசரின் தேவி பாகவத புராணத்திலும் உள்ளது. \n\nஅஷ்ட தச சக்தி பீட ஸ்தோத்ரம் தேவிக்கு 18 மகா சக்தி பீடங்கள் உள்ளதாகக் கூறுகிறது. அதிலும் காமாக்யா கோவில் இடம் பெறுகிறது.\n\nSection::::காமாக்யா கோவிலில் மந்திர தந்திரங்கள்.\nஇந்து சமயத்தின் ஆறு பிரிவுகளில், சக்தி வழிபாட்டு முறையில்தான் அதிக அளவில் மந்திர தந்திரங்கள் கையாளப் படுகின்றன. அவ்வகை வழிபாட்டுக் கென்று சிறப்பான ஆலயங்களும் உள்ளன. அவற்றில் தலையாயது காமாக்யா தேவி கோவில்.\n\nSection::::காமாக்யா கோவில் கட்டிட அமைப்பு.\nபத்தாம் நூற்றாண்டில் அஸ்ஸாம் மன்னர்களால் சீர்திருத்தப்பட்ட உண்மையான காமாக்யா கோவில் பதினாறாம் நூற்றாண்டின் முற்பகுதியில் படையெடுப்பின் போது அழிக்கப்பட்டது. தற்போதுள்ள கோயிலை கூச் பீகாரின் அரசர் நர நாராயணா என்பவர் கி.பி.1565 ல் மீண்டும் கட்டினார். 1665ல் மீண்டும் புதுப்பிக்கப்பட்டது. இக்கோவிலின் வெளித்தோற்றத்தைப் பார்த்தால் மட்டுமே கோவில் போல தோன்றும். உள்ளே சென்றால் இருண்ட பாதாள குகை போன்று இருக்கும். இங்கு சிறு விளக்கு வெளிச்சத்தில் காமாக்யாவின் யோனி பீடத்தை தரிசிக்கலாம். அங்கிருந்து வரும் நீரூற்றின் நீரை பக்தர்கள் தீர்த்தமாகப் போற்றுகின்றனர்.\n\nSection::::தச மஹா வித்யாக்களின் சன்னதிகள்.\nஇக்கோவிலில் காளி, தாரா, லலிதா திரிபுரசுந்தரி, புவனேஸ்வரி, பைரவி, சின்னமஸ்தா, தூமாவதி, பகளாமுகி, மாதங்கி மற்றும் கமலா ஆகிய தச மஹா வித்யாக்கள் எனப்படும் பத்து தேவியருக்கும் சன்னதிகள் உண்டு.\n\n\nSection::::உமாநந்தர் கோவில்.\nஇக்கோவில் காமாக்யா பீடத்திற்கான பைரவரின் கோவிலாகும்.\n\nபிரம்மபுத்ரா ஆற்றில் அமைந்திருக்கும் பீகாக் ஐலேண்ட் தீவுப்பகுதியில் உமானந்தா கோயில் வீற்றிருக்கிறது. ஆஹோம் வம்ச மன்னரான கடாதர் சின்ஹா’வின் ஆட்சிக்காலத்தில் பர் புகான் கர்கன்யா ஹந்திக் என்பவரால் கட்டப்பட்டிருக்கிறது.\n\nஃபெர்ரி படகுகள் மற்றும் மோட்டா படகுகள் மூலமாக மட்டுமே இந்த கோயிலுக்கு செல்ல முடியும் என்பது குறிப்பிடத்தக்கது.\n\n\n\n"}
{"id": "249095", "url": "https://ta.wikipedia.org/wiki?curid=249095", "title": "நற்கருணை (கத்தோலிக்கம்)", "text": "நற்கருணை (கத்தோலிக்கம்)\n\nநற்கருணை கத்தோலிக்க திருச்சபையின் ஏழு அருட்சாதனங்களில் ஒன்றாகும். இயேசு தனது இறுதி இராவுணவின் போது நற்கருணை அருட்சாதனத்தை ஏற்படுத்தினார். திருப்பலியில் அப்பம், திராட்சை இரசத்தை கடவுளுக்கு ஒப்புக்கொடுக்கும் போது இயேசுவின் உடலாகவும், இரத்தமாகவும் மாறுகிறது என்பது கத்தோலிக்கக் கிறிஸ்தவர்களின் நம்பிக்கை. நற்கருணை அருட்சாதனத்தை ஆயரோ அல்லது குருவோ வழங்குவார். திருப்பலியில் நற்கருணை திருவிருந்தில் நற்கருணையை குரு, திருத்தொண்டர் அல்லது அருட்சகோதரிகள் வழங்குவர்.ஆலயத்தில் நுழைந்தவுடன் ரோமன் கத்தோலிக்கர்கள் நற்கருணை பேழையின் முன்பாக மண்டியிட்டு, நற்கருணையில் பிரசன்னமாகி இருக்கும் இயேசுவை வணங்கி ஆராதிக்கின்றனர். இயேசுவின் பிரசன்னத்தை உணர்த்தும் வண்ணம் நற்கருணை பேழையின் அருகில் அணையா விளக்கு ஒன்று எப்போதும் ஒளிர்ந்துகொண்டே இருக்கிறது. \nSection::::இயேசுவின் இறுதி இராவுணவு.\n\"முதன்மைக் கட்டுரை: இயேசுவின் இறுதி இராவுணவு\"\n\nஇயேசு தனது இறுதி இராவுணவின் போது நற்கருணை அருட்சாதனத்தை ஏற்படுத்தி, அவரது நினைவாக அதை செய்ய சொன்னார். இதைப்பற்றி மத்தேயு நற்செய்தியாளர் அதிகாரம் 26, 26 முதல் 29 வரை உள்ள வசனங்களில் பின்வருமாறு குறிப்பிடப்பட்டுள்ளது.\n\n\"அவர்கள் உணவருந்திக்கொண்டிருந்தபொழுது, இயேசு அப்பத்தை எடுத்துக் கடவுளைப் போற்றி, அதைப் பிட்டுச் சீடருக்குக் கொடுத்து, \"இதைப் பெற்று உண்ணுங்கள்; இது எனது உடல்\" என்றார்.பின்பு கிண்ணத்தை எடுத்துக் கடவுளுக்கு நன்றி செலுத்தி அவர்களுக்குக் கொடுத்து, \"இதில் உள்ளதை அனைவரும் பருகுங்கள்;ஏனெனில் இது எனது உடன்படிக்கையின் இரத்தம்; பலருடைய பாவ மன்னிப்புக்காகச் சிந்தப்படும் இரத்தம்.இனிமேல் என் தந்தையின் ஆட்சி வரும் அந்நாளில்தான் நான் உங்களோடு திராட்சைப் பழ இரசத்தைக் குடிப்பேன்; அதுவரை குடிக்கமாட்டேன் என நான் உங்களுக்குச் சொல்கிறேன்\" என்றார்.\nSection::::ஆதாரங்கள்.\nகத்தோலிக்க மறைக்கல்வி- நற்கருணை அருட்சாதனம்\n\nகத்தோலிக்க மறைக்கல்வி\n\nநற்கருணை\n"}
{"id": "249096", "url": "https://ta.wikipedia.org/wiki?curid=249096", "title": "தாராதாரிணி சக்தி பீடக் கோவில்", "text": "தாராதாரிணி சக்தி பீடக் கோவில்\n\nதாரா தாரிணி சக்தி பீட கோவில், இந்தியாவின் ஒடிசா மாநிலத்தின் பெர்காம்பூர் நகரத்திலிருந்து இருந்து நாற்பது கல் தொலைவில் உள்ள கஞ்சாம் மாவட்டத்தின் புருஷோத்தம்பூரில் ஓடும் ருசிகுல்ய ஆற்றின் அருகில் சுமார் 700 அடி உயரமான மலை மீது உள்ளது. இந்த சக்தி பீட ஆலயத்திற்கு நடந்து செல்ல வேண்டும் எனில் 999 படிகள் ஏற வேண்டும். கடைசி படியான ஆயிரமாவது படியேறினால் ஆலயத்தை அடையலாம். ஆனால் வாகனத்தின் மூலமும் செல்ல முடியும். ஒவ்வொரு படியையும் கடக்கும் பொழுது தேவியின் ஸ்லோகமாக தாராதாரிணி நமஹ எனக் கூறிக் கொண்டு நடப்பதினால் பலன் அதிகம் கிடைக்கும் என்பது ஐதீகம்.\n\nSection::::கோவிலின் வரலாறு.\nஇந்த ஆலயத்தில் இரண்டு தேவிகள் உள்ளனர். பெரியவளுடைய பெயர் தாரா, சிறியவள் தாரிணி. கல்லில் முகம் போன்று செதுக்கப்பட்டு உள்ள அந்த சிலைகளுக்கு அழகுற அணிகலன்கள் அணிவித்து பெண்ரூபமாக முதலில் அங்கு குடியேறி இருந்த ஆதிவாசிகள் வணங்கி வந்தனர். நாளடைவில் இக்கோவில் சக்தி பீடமென்று கண்டறியப்பட்டதால் அனைவரும் சென்று பூஜிக்கும் ஆலயமாகியது. பாறையில் உள்ள சிலைகளைப் போலவே பித்தளையில் இரு தேவிகள் செய்யப்பட்டு பூஜிப்பதற்கென வைக்கப்பட்டு உள்ளன. மூலவர் கற்சிலை பழுதடைந்துவிடக் கூடாது என்பதினால் ஆலய நுழைவாயிலில் உள்ள அந்த மாற்று சிலைகளுக்கு மட்டுமே பூஜைகள் செய்ய அனுமதி உள்ளது.\n\nஇக்கோவிலைப் பற்றிய தகவல் காளிகா புராணத்தில் வருகிறது. அதில் தேவியின் மார்பகங்கள் விழுந்த சக்தி பீடமாகக் கூறப்படுகிறது. அதில் ’”ஸ்தன கண்டச்ச தாரிணி’’ என்று இக்கோவில் குறிப்பிடப்படுகிறது. ஆகவே இக்கோவில் ஆதி சக்தி பீடங்களில் ஒன்றாக விளங்குகிறது.\n\nஒடிசாவின் தெற்குப்புற ஒரியாப் பகுதிகளில் தாராதாரிணி கோவில் பலருக்கும் குலதெய்வமாக உள்ளது.\n\nஎவரையும் கர்பக்கிரகத்தினுள் அனுமதிப்பதில்லை. ஒரு காலத்தில் அந்த ஆலயம் உள்ள இடத்தின் பக்கத்தில் ஓடும் ருஷிகுல்யா என்ற நதியில் பயணம் செய்து வாணிபம் செய்தவர்கள், மீன் பிடிப்பவர்கள் என நதியை நம்பி வாழ்ந்து கொண்டு இருந்தவர்கள் அந்த தேவிகளை வழிபட்ட பின் பயணத்தைத் துவக்கினராம்.\n\nமார்ச் - ஏப்ரல் மாதங்களில் நடக்கும் விழாக்காலத்தில் ஐந்து முதல் ஆறு லட்ச மக்கள் வரை அந்த ஆலயத்தில் தரிசனம்செய்ய வருகின்றனர். இருபதாம் நூற்றாண்டுகளுக்கு முன் சில சமயங்களில் அந்த ஆலயத்தில் பலிகள் தரப்பட்டு வந்தது. அதை தற்பொழுது தடை செய்து விட்டனராம். ஒவ்வொரு மாதமும் சங்கராந்தி தினத்தன்று விஷேச பூஜைகள் நடைபெறுகின்றன. ஏனெனில் தந்திர சாதகம் செய்ய அது நல்ல நாளாக கருதப்படுகின்றது. அந்த ஆலயத்தில் சென்று தலைமுடியை காணிக்கையாக செலுத்துபவர்களும் (மொட்டையடித்துக் கொள்ளுதல்), குழந்தைகளுடைய முதல் தலை முடியை காணிக்கையாகத் தரும் வழக்கமும் உள்ளன.\n\nஆலய வளாகத்திற்குள் திருமணங்களும், பூணூல் வைபவங்களும் நடைபெற அனுமதி உள்ளது. அந்த இரண்டு தேவிகளான பீடம் அங்கு வந்ததின் காரணம் வரலாற்று உண்மைகள் மூலம் தெரியவில்லை என்றாலும் இந்த ஆலயத்தைச் சுற்றி மூன்று தல வரலாறுகள் உள்ளன.\n\nசக்தி பீட வரிசையில் சதியின் இரு மார்பகங்களும் இந்த இடத்தில் விழுந்தன. அதனால் இரண்டு தேவியான தாரா - தாரிணி இருவரும் அங்கு எழுந்தனராம்.\n\nஇரண்டாம் தல வரலாற்றின்படி அங்கிருந்த ஒரு கிராமத்தில் இரு இளம் பெண்கள் அதிசயம் நிகழ்த்தி வந்தனர். கிராமமக்களின் பல துயரங்களை, நோய் நொடிகளைத் தீர்த்து வைத்தனர். அவர்களுடைய தாய் - தந்தை எவர் என எவருக்கும் தெரியவில்லை என்பதினால் சிறு வயது முதலே ஒரு பிராமணர் அவர்களைப் போற்றி வளர்த்து வந்தார். வளர்ந்து வந்த அவர்கள் ஒரு கால கட்டத்தில் தம் இருவருக்கும் அந்த இடத்தில் ஆலயம் அமைக்குமாறு அவரிடம் கூறிவிட்டு மறைந்து போனார்கள். அதனால் அந்த பிராமணர் மூலம் அந்த ஆலயம் எழுந்தது.\n\nமூன்றாவது தல வரலாற்றின்படி அந்த தேவிகள் இருவரும் புத்தர் மதத்தவர்கள் வணங்கி வந்த சக்தி தேவதைகள். ஒரு கால கட்டத்தில், அதாவது முதலாம் நூற்றாண்டில் மகாமாய புத்தப் பிரிவினர் தந்திரக் கலைகளைக் கற்றறியத் துவங்கிய கால கட்டத்தில் அந்த தேவிகளை ஆராதித்து தந்திரக் கலைகளை வளர்த்துக் கொண்டனர். அதனால்தான் அந்த ஆலயத்தில் ஒரு சிறிய புத்தர் சிலை தியானம் செய்யும் கோலத்தில் உள்ளது என அந்த கதைக்கான காரணம் கூறப்படுகின்றது. ஆனால் தாரா தேவியின் தோற்றம் இந்து மதத்திலேயே நிகழ்ந்தது. புத்த மதத்தில் இந்து மதக் கடவுளர்களான ஸ்ரீதேவி (மஹா லக்ஷ்மி), வைஷ்ரவணன் (குபேரன்) போன்றோர் இணைக்கப்பட்டது போல தாரா தேவி வழிபாடும் புகுத்தப்பட்டது. இத்தகைய காரணங்களால் இக்கோவில் புத்த மதத்தினருக்கும் வழிபாட்டுத் தலமாக இருக்கிறது.\n\nஇரட்டை அம்மன்களான தாரா மற்றும் தாரிணி ஆகியோருக்கு பெர்ஹாம்பூரில் இருந்து 32 கிமீ தொலைவில் உள்ள இந்தக் கோவில் அர்ப்பணிக்கப்பட்டுள்ளது. ருஷிகுல்யா நதி இவ்வழியாக ஓடுவதால் காண்பதற்கும் இக்கோவில் அழகாக காட்சியளிக்கிறது. சித்திரை மாதத்தில் ஏராளமான பக்தர்கள் இங்கு குவிகிறார்கள். வருமான ஆணையத்தின் பங்களா இந்த இடத்தில் உள்ளதால் பயணிகள் அதில் தங்கிக்கொள்ளலாம். பெர்ஹாம்பூரில் இருந்து இங்கு பேருந்து சேவைகள் உள்ளன. புருஷோத்தம்பூரில் உள்ள கோவில் இருக்கும் தாராதாரிணி குன்று ஏறத்தாழ 180 ஏக்கரில் அமைந்துள்ளது.\n\n\n"}
{"id": "249097", "url": "https://ta.wikipedia.org/wiki?curid=249097", "title": "அருட்சகோதரி", "text": "அருட்சகோதரி\n\nஅருட்சகோதரி அல்லது அருட்கன்னியர் என்போர் கிறித்தவத்தில் பெண் துறவியரை குறிக்கப்பயன்படும் சொல்லாகும். இவ்வகை துறவியர் பொதுவாக ஒரு சமூகமாக மடத்தில் கூடிவாழ்வர். இவர்கள் கற்பு, ஏழ்மை மற்றும் கீழ்ப்படிதல் வாக்களிப்பர். இப்பதம் கத்தோலிக்க திருச்சபை, மரபுவழி திருச்சபை, ஆங்கிலிக்கம், லூதரனியம் முதலிய கிறித்தவப்பிரிவுகளில் அதிகம் பயன்படுகின்றது. ஜைனம், பௌத்தம், தாவோயியம், இந்து முதலிய பிற சமயங்களிலும் இவ்வகையில் வாழ்வோர் உள்ளனர் என்றாலும் அவர்கள் பிற பெயர்களால் அழைக்கப்படுகின்றனர்.\n\nஇவர்கள் தவம், செபம், ஒறுத்தல் போன்ற கடவுளன்புப் பணிகளையும், கல்விக்கூடங்கள், மருத்துவமனைகள், முதியோர் இல்லங்கள், அனாதை இல்லங்கள் போன்றவை நடத்துதல் போன்ற பிறரன்புப்பணிகளையும் செய்கின்றனர். அருட்சகோதரிகளுக்கென்று பல துறவற சபைகள் உள்ளன. அவை ஒவ்வொன்றும் ஒவ்வொருவிதமான பணிகளை செய்கின்றன.\n\nSection::::துறவற சபைகள்.\nSection::::கார்மேல் சபை.\nஇச்சபையை நிறுவியர் புனித அவிலா தெரசா. லிசியே நகரின் தெரேசா, அவிலாவின் புனித தெரேசா கார்மேல் சபை அருட்சகோதரிகளில் புனிதர்களாக உயர்த்தப்பட்டவர்களில் முக்கியமானவர்கள்.\n\nSection::::பிறர் அன்பின் பணியாளர் சபை.\nஇச்சபையை நிறுவியர் அருளாளர் அன்னை தெரசா.\n\nSection::::மாசற்ற மரியாவினுடைய மகள்கள்.\nஇச்சபை 1987-ம் ஆண்டு அருட்பணி. அருள் ராஜ் ஒ.எம்.ஏ அவர்களால் தொடங்கப்பட்டது.\n\nSection::::நல்ல ஆயனுடைய அருட்சகோதரிகள்.\nஇச்சபை 1829-ம் ஆண்டு தொடங்கப்பட்டது.\n"}
{"id": "249106", "url": "https://ta.wikipedia.org/wiki?curid=249106", "title": "ஒ.ச.நே - 03:30", "text": "ஒ.ச.நே - 03:30\n\nஒ.ச.நே - 03:30 (\"UTC-03:30\") என்பது ஒருங்கிணைக்கப்பட்ட சர்வதேச நேரத்துடன் -03:30 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும். இது கனேடிய மாகாணமான நியூஃபவுன்லாந்து மற்றும் லாப்ரடோரில், நியூஃபவுன்லாந்து சீர் நேரமாக பயன்படுத்தப்படுகின்றது.\n\n"}
{"id": "249108", "url": "https://ta.wikipedia.org/wiki?curid=249108", "title": "ஒ.ச.நே - 04:30", "text": "ஒ.ச.நே - 04:30\n\nஒ.ச.நே - 04:30 (\"UTC-04:30\") என்பது ஒருங்கிணைக்கப்பட்ட சர்வதேச நேரத்துடன் -04:30 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\nஇது வெனிசுவேலாவில் மட்டும், திசம்பர் 9, 2007ஆம் ஆண்டு முதல் பயன்படுத்தப்படுகிறது. அதற்குமுன் வெனிசுவேலாவின் நேர வலயமாக \"\" பயன்படுத்தப்பட்டது.\n\n"}
{"id": "249109", "url": "https://ta.wikipedia.org/wiki?curid=249109", "title": "தோமசு சவுந்தரநாயகம்", "text": "தோமசு சவுந்தரநாயகம்\n\nஅருட்திரு இம்மானுவேல் தோமசு சவுந்தரநாயகம் (\"Emmanuel Thomas Savundaranayagam\", பிறப்பு: 13 சூலை 1938) இலங்கைத் தமிழ் போதகரும், முன்னாள் ரோமன் கத்தோலிக்க யாழ்ப்பாண ஆயரும் ஆவார்.\n\nSection::::ஆரம்ப வாழ்க்கையும் கல்வியும்.\nசவுந்தரநாயகம் 1938 சூலை 13 இல் இலங்கை, ஊர்காவற்துறையில் பிறந்தார் ஊர்காவற்துறை புனித அந்தோனியார் கல்லூரியிலும், பின்னர் யாழ்ப்பாணம் சம்பத்தரிசியார் கல்லூரியிலும் கல்வி கற்றார். பின்னர் அவர் யாழ்ப்பாணம் புனித மார்ட்டின் மடப்பள்ளியிலும், அம்பிட்டி தேசிய மடப்பள்ளியிலும் (1957-64) கல்வி கற்றார். ரோம் நகரில் பரப்புரைக் கல்லூரியில் புனித இறையியலில் முனைவர் பட்டமும் பெற்றார்\n\nSection::::பணி.\nசவுந்தரநாயகம் 1963 டிசம்பரில் போதகராக நிலைப்படுத்தப்பட்டார். 1981 சனவரியில் மன்னார் மறைமாவட்டத்தில் பணியில் அமர்ந்தார். 1981 சூலையில் மடு மரியாள் ஆலயத்தில் மன்னார் ஆயராக திருநிலைப்படுத்தப்பட்டார். 1992 சூலையில் யாழ்ப்பாண ஆயராக நியமிக்கப்பட்டார். 2015 அக்டோபரில் பணியில் இருந்து இளைப்பாறினார்.\n\nஇலங்கையில் தமிழர் உரிமைகளுக்காக சவுந்தரநாயகம் குரல் கொடுத்து வந்துள்ளார். ஈழப்போரை முடிவுக்குக் கொண்டு வர வெளிநாடுகள் தலையிட வேண்டும் எனக் குரல் கொடுத்தார்.\n"}
{"id": "249111", "url": "https://ta.wikipedia.org/wiki?curid=249111", "title": "செனான் ஆக்சி நான்மபுளோரைடு", "text": "செனான் ஆக்சி நான்மபுளோரைடு\n\nசெனான் ஆக்சி நான்மபுளோரைடு \"(Xenon oxytetrafluoride )\" என்பது XeOF4 என்ற மூலக்கூறு வாய்பாடுடன் கூடிய [[கனிம வேதியியல்] [[சேர்மம்|சேர்மமாகும்]]. மற்ற செனான் ஆக்சைடுகளைப் போலவே செனான் ஆக்சி நான்மபுளோரைடும் அதிகபட்ச வினைத்திறனும் நிலைப்புத்தன்மையும் இல்லாமல் காணப்படுகிறது [[தண்ணீர்|நீருடன்]] சேர்ந்த [[நீராற்பகுத்தல்|நீராற்பகுப்பு]] வினையின் போது [[ஐதரசன் புளோரைடு]] போன்ற பேரிடர் விளைவிக்கும் அளவுக்கு அபாயமானதும் அரித்துக் கரைக்கும் பண்புடைய பொருட்களையும் உற்பத்தி செய்கிறது.\n\nஇவற்றுடன் சிறிதளவு [[ஓசோன்]] மற்றும் [[புளோரின்]] போன்றவையும் வினையில் உருவாகின்றன. இவ்வினை மிகவும் ஆபத்தானது என்பதை கவனத்தில் கொள்ள வேண்டும். செனான் ஆக்சி நான்மபுளோரை எல்லா சூழ்நிலைகளிலும் தண்ணீர் மற்றும் நீராவி ஆகியவற்றுடன் தொடர்பு கொள்ளாத வகையில் தனித்து வைத்திருக்க வேண்டும்.\nவினைகள்\nXeOF4 தண்ணீருடன் கீழ்கண்ட படிநிலைகளில் செனான் ஆக்சி நான்மபுளோரைடு வினைபுரிகிறது. \n\nஅபாயகரமான வெடிபொருளான XeO3 செனான் மற்றும் ஆக்சிசனாக சிதைவடைகிறது.\n\n\nSection::::வெளி இணைப்புகள்.\n[[பகுப்பு:செனான் சேர்மங்கள்]]\n[[பகுப்பு:ஆக்சோ ஆலைடுகள்]]\n[[பகுப்பு:அருமன் வாயு சேர்மங்கள்]]"}
{"id": "249112", "url": "https://ta.wikipedia.org/wiki?curid=249112", "title": "பெனடிக்டா பொக்கொலி", "text": "பெனடிக்டா பொக்கொலி\n\nபெனடிக்டா பொக்கொலி (பிறப்பு டிசம்பர் 11, 1966) என்பவர் ஒரு இத்தாலிய நாடக மற்றும் திரைப்பட நடிகராவார்.\n\nஇவர் டிசம்பர் 11, 1966இல் மிலன் நகரில் பிறந்தார். சிறுவயதிலேயே இவர் குடும்பம் உரோமைக்கு குடிபெயர்ந்தது. இவரின் தங்கை பிரிகித்தா பொக்கொலியும் ஒரு நடிகை ஆவார்.\n\nதமது 18ஆம் அகவை முதல் இவர் தொலைக்காட்சித் தொடர்களில் நடித்து வருகின்றார். நடிகரும் இயக்குனருமான ஜியார்ஜியோ ஆல்பர்தசி இவரின் நடிப்புத்திறமையினை வெகுவாகப்பாராட்டியுள்ளார். இவரின் நடிப்பினை பல செய்தி ஊடகங்களும் பாராட்டியுள்ளன.\n\n"}
{"id": "249114", "url": "https://ta.wikipedia.org/wiki?curid=249114", "title": "யூகின் ஓடம்", "text": "யூகின் ஓடம்\n\nஇயூகின் பிளெசன்ட்சு ஓடம் (\"Eugene Pleasants Odum\", செப்டம்பர் 17, 1913 – ஆகத்து 10, 2002) என்பவர் ஓர் அமெரிக்க உயிரியலாளரும், சூழலியலாளரும் ஆவார். சூழல் அமைப்புச் சூழலியலின் தந்தை (Father of Ecosystem Ecology) எனப் போற்றப்படுபவர். ஜார்ஜியா பல்கலைக்கழகத்தில் பணியாற்றியவர்.\n\nஇவரது ”சூழலியலின் அடிப்படைகள்” என்ற நூல், இப்பயில்களத்துக்குப் புதிய சட்டகத்தை உருவாக்கியதால், சூழலியற் பயில்வைப் புரட்சிகரமாக மாற்றியது. சூழலியலை இயற்பியல், வேதியியல், புவியியல், உயிரியல் அறிவியல் புலங்களின் ஒருங்கிணைந்த பயில்களமாக்கியதோடு, நாம் வாழும் புவி தன்னியக்கம் வாய்ந்த, பல்வேறு கட்டமைப்புகளும் செயற்பான்மைகளும் உள்ள சூழல் அமைப்புகளின் இடையிணைப்புகளுடன் விளங்குவதைச் சுட்டி காட்டினார். சூழல் அமைப்புகள் சூரிய ஆற்றலைப் பயன்படுத்தி, உயிரிலிப் பொருள் ஊட்டச் சத்துகளைச் சுழற்சிப்படுத்தி, உயிரினத்துக்கும் மாந்த இனத்துக்கும் பெருந்தொண்டாற்றுகின்றன. சூழலியலுக்கு ஆற்றிய பெரும்பணிகளுக்காக அமெரிக்க அறிவியற் கல்விக்கழகத்தின் ஆய்வுத்தகைஞராக அவர் தேர்வு செய்யப்பட்டார். மேலும் நோபல் பரிசுக்கீடான சுவீடன் நாட்டு அரசுக் கல்விக்கழகத்தின் கிராஃபோர்டு பரிசு அவருக்கும் அவரது உடன்பிறப்பாளருக்கும் (எச். டி. ஓடம்) வழங்கப்பட்டது.\n\n"}
{"id": "249117", "url": "https://ta.wikipedia.org/wiki?curid=249117", "title": "வெள்ளீய அயோடைடு", "text": "வெள்ளீய அயோடைடு\n\nவெள்ளீய அயோடைடு அல்லது வெள்ளீய (II) அயோடைடு \"(Tin(II) iodide)\" என அழைக்கப்படும் கனிம வேதியியல் சேர்மத்தின் மூலக்கூறு வாய்பாடு SnI2 ஆகும். இவ்வுப்பு வெள்ளீயத்தின் அயனிகளால் ஆக்கப்பட்ட அயோடினுடைய வெள்ளீய உப்பு ஆகும். இதனுடைய மூலக்கூறு எடை 372,519 கி / மோல் ஆகும். திண்ம நிலையில் உள்ள இவ்வுப்பு சிவப்பு தொடங்கி சிவந்த ஆரஞ்சு வரையான நிறத்துடன் காணப்படுகிறது. வெள்ளீய (II) அயோடைடின் உருகுநிலை 320 பாகை செல்சியசு மற்றும் இதன் கொதிநிலை 714 பாகை செல்சியசு என்று அள்விடப்பட்டுள்ளது.\n"}
{"id": "249118", "url": "https://ta.wikipedia.org/wiki?curid=249118", "title": "ஈய(IV) சல்பைடு", "text": "ஈய(IV) சல்பைடு\n\nஈய (IV) சல்பைடு \"(Lead(IV) sulfide)\" அல்லது காரீய மிருசல்பைடு என அழைக்கப்படும் இக்கனிம வேதியியல் சேர்மத்தின் மூலக்கூறு வாய்பாடு PbS ஆகும். பொதுவாக அறியப்படும் காரீய சல்பைடுடன் கந்தகத்தை உயர்ந்த அழுத்தத்தில் 600 பாகை செல்சியசு வெப்பநிலைக்கு மிகாமல் வினைபுரிய வைப்பதன்மூலம் காரீய மிருசல்பைடைத் தயாரிக்க இயலும். காரீய மிருசல்பைடு வெள்ளீயமிரு சல்பைடு போலவே கேட்மியம் அயோடைடினை ஒத்த படிகங்களாகிறது. இச்செயலினால் இங்கு ஈயத்தினுடைய ஆக்சிசனேற்றநிலை 4+ என்று அளிக்கப்படுகிறது.\n\nவெப்ப மின்பொருளான காரீய மிருசல்பைடு p வகை குறைகடத்தி எனவும் வகைப்படுத்தப்படுகிறது.\n"}
{"id": "249120", "url": "https://ta.wikipedia.org/wiki?curid=249120", "title": "தீஸ்தா செதல்வாட்", "text": "தீஸ்தா செதல்வாட்\n\nதீஸ்தா செதல்வாட் (Teesta Setalvad ;1962) மனித உரிமைகளுக்குப் போராடும் ஓர் இந்தியப் பெண்மணி ஆவார். மத வாதத்துக்கு எதிராகப் போராடும் இதழியலாளர். பெண்களுக்காகவும் தலித் இன மக்களுக்காகவும் இசுலாமிய இன மக்களுக்காகவும் பாடுபட்டு வருபவர். இவர் ஒரு இந்திய ஊடகவியலாளர் மற்றும் கல்விமான் ஆக அடையாளம் காணப்படுகின்றார்.\n\nSection::::தனிப்பட்ட வாழ்க்கை.\nடீஸ்டா ஒரு குஜராத்தி இனத்தவர், மும்பையைச் சேர்ந்த சட்டத்தரணியான அதுல் செடல்வாட் மற்றும் கிராமப்புற கைப்பணி விளக்கவுரையாளர் சீதா செடல்வாட் ஆகியோரின் மகளாவார். இவருடைய பாட்டனார் எம்.சி செதல்வாட் இந்தியாவின் முதல் அட்டர்னி ஜெனரல் இவருடைய கணவர் ஜேவித் ஆனந்த் ஒரு இதழாளர்; மனித உரிமை செயல்பாட்டாளரும் ஆவார்.. அவருக்கும் அவரது கணவர் ஜேவித்துக்கும் தாமர மற்றும் ஜிப்ரான் என்னும் இரண்டு குழந்தைகள் உள்ளனர்.\n\nஅவர் 1983 இல் பம்பாய் பல்கலைக்கழகத்தில் மெய்யியல் பாடத்தில் பட்டம்பெற்று, ஊடகவியலாளராகப் பணியாற்றத் தொடங்கினார். அவர் \"தி டெய்லி\" மற்றும் \"தி இந்தியன் எக்ஸ்பிரஸ்\" செய்தித்தாள்களின் மும்பைப் பதிப்புகளிற்கும் பின்னர், \"பிசினஸ் இந்தியா\" பத்திரிக்கைக்காகவும் செய்திகள் சேகரித்தார். பம்பாய் கலவரங்கள் நடந்தபோது இனவாத வன்முறைகளால் அதிர்ச்சிக்குள்ளான அவர், கொள்கைவாதியான தனது கணவர் ஜேவித் ஆனந்துடன் சேர்ந்து 1993 இல் முழு நேர ஊடகத்துறையை விட்டுவிலகி, மாதாந்திர இதழான \"கம்யூனலிஸம் கம்பட்\" டைத் தொடங்கினார்.\n\n2007 இல், \"\"மஹாராஷ்டிராவில் பொதுப் பணிகள்\"\" செய்ததற்காக இந்திய அரசாங்கம் அவருக்கு பத்ம ஸ்ரீ விருதுவழங்கியது.\n\nSection::::சமூகப் பணி.\n2002 ஆம் ஆண்டில் குசராத்தில் நிகழ்ந்த இனக் கலவரத்தில் மாண்டோருக்காகவும் பாதிக்கப்பட்டோருக்காகவும் நியாயமும் நீதியும் கோரி ஓர் அமைப்பை உருவாக்கினார். நீதிக்கும் அமைதிக்குமான குடிமக்கள் என்பது அதன் பெயர்.\nகுசராத்து மதக் கலவரம் குறித்து நடந்த பன்னாட்டு மத உரிமைகளுக்கான அமெரிக்கக் கமிசன் உசாவலில் சாட்சியம் அளித்தார். இந்தியப் பள்ளிக்கூடங்களில் வரலாறு சமூக பாடத் திட்டங்களில் மாற்றம் வேண்டும் என்பதற்காகவும் அவற்றைத் திருத்தி அமைக்க வேண்டும் என்றும் கோஜ் (KHOJ) என்னும் ஓர் அமைப்பை ஏற்படுத்தினார். அதன் மக்கள் உரிமைகள் அமைப்பின் (PUHR) பொதுச் செயலாளராகவும் உள்ளார்.\n\n\n\nSection::::பெஸ்ட் பெஸ்ட் பேக்கரி வழக்கு/குஜராத் கலவரங்கள் விளைவு.\nநவம்பர் 2004 இல், இதுவரை எப்போதும் இல்லாதவாறு குஜராத்துக்கு வெளியே வழக்கை இடமாற்றுவதற்கு வழிவகுக்குமாறு, குறிப்பிட்ட சில கூற்றுக்கைளைக் கூறுமாறு பெஸ்ட் பேக்கரி வழக்கில் மிக முக்கியமான சாட்சியான சகீரா ஷீக்குக்கு இவர் அழுத்தம் கொடுத்தார் எனக் குற்றம் சாட்டப்பட்டார். ஆகஸ்ட் 2005 இல், இவருக்கு எதிராக சகீரா கொடுத்த தூண்டுதல் குற்றச்சாட்டுகளுக்கு இந்திய உச்ச நீதிமன்ற சபை மன்னிப்புக் கொடுத்தது.\n\nசப்ராங் தகவல்தொடர்பு உறுப்பினர்கள் அமெரிக்கா வந்து, கிறிஸ்தவர்கள் முஸ்லிம்கள் சமய சுதந்திரம் வழங்கப்படுவதில்லை என்றும், BJP ஆட்சிக்கு கீழுள்ள இந்திய மாநிலத்தில் சிறுபான்மையினரின் (கிறிஸ்தவர்கள் மற்றும் முஸ்லிம்கள்) சமய சுதந்திரங்கள் அச்சுறுத்தலாக உள்ளதாகவும் குற்றம் சாட்டினர்.[20]\n\nSection::::பொய்யான வழக்குகள் குறித்த சர்ச்சை.\nகுஜராத் வழக்கை புலன் விசாரணை செய்து துரிதப்படுத்துவதற்காக இந்திய உச்ச நீதிமன்றம் அமைத்த சிறப்புப் புலனாய்வுக் குழு (SIT), குஜராத் கலவர வழக்கின் சம்பவங்களைச் சுவாரசியம் ஆக்குவதற்காக டீஸ்டா செடல்வாட் சில பொய்யான வன்முறை வழக்குகளை உருவாக்கியுள்ளார் என்று நீதிமன்றத்தில் அறிக்கை சமர்ப்பித்துள்ளதாக ஏப்ரல் 2009 அன்று டைம்ஸ் ஆஃப் இந்தியா செய்தி வெளியிட்டது. கற்பனையில் உருவாக்கப்பட்ட சம்பவங்கள் பற்றி சான்றுகளை வழங்குவதற்காக பொய்யான சாட்சிகளுக்கு டீஸ்டா செடல்வாட்டும் அரசு சாரா நிறுவனங்களும் பயிற்சி அளித்தன என்று முன்னாள் CBI தலைவர் ஆர் கே ராகவன் தலைமையிலான SIT கூறியுள்ளது. “இரக்கமற்ற கொலைக் கதைகளைக் கட்டுகின்றவர்\" என்று SIT குற்றஞ்சாட்டியது.\nSIT ஆல் விசாரணைக்கு உட்படுத்தப்பட்ட, வெவ்வேறு நீதிமன்றங்களின் முன்னிலையில் கலவரம் குறித்த சம்பவங்களைப்பற்றி ஒரேமாதிரியான வாக்குமூலங்களையே வழங்கிய 22 சாட்சிகளும் உண்மையில் சம்பவத்தைப் பார்த்த சாட்சியங்கள் இல்லையென்றும், அவர்களுக்கு பயிற்சி கொடுத்த செடல்வாட்டால் வழங்கப்பட்ட வாக்குமூலங்களையே அவர்கள் ஒப்புவித்துள்ளார்கள் என்றும், நீதிமன்றத்துக்குக் கூறப்பட்டது.\n\nநீதிபதிகள் அரிஜித் பசாயத், பி சதாசிவம் மற்றும் அப்தாப் அலாம் ஆகியோரடங்கிய பெஞ்ச் முன்னிலையில் கொண்டுவரப்பட்ட அறிக்கையில், கர்ப்பிணியான முஸ்லீம் பெண் கௌசர் பானு முரட்டுக்குழுவால் கற்பழிக்கப்பட்டு அவரது கருவானது கூரிய ஆயுதங்களால் வயிற்றைக் கிழித்து அகற்றப்பட்டது என்று அதிகளவில் பேசப்பட்ட வழக்கும் சித்தரிக்கப்பட்டது, பொய்யானது என்று குறிப்பிடப்பட்டது.. ஆனாலும் இறந்த முஸ்லீம் பெண்ணின் கணவர், தனது மனைவியின் கருப்பை கொலையாளியினால் அகற்றப்பட்டைருந்தும்கூட, மருத்துவர்கள் தமது பிணப்பகுப்பாய்வில் அதனைத் தவறாகவே குறிப்பிட்டுள்ளனர் என்று கூறினார். ஆனால் இதனை ஆராய்ந்த நீதிமன்றம், அந்தப் பெண்ணும் அவரது வயிற்றிலிருந்த கருவும் கொல்லப்பட்டது உண்மையென்றும், ஆனால் கொலையாளி கருவை வயிற்றிலிருந்து அகற்றினார் என்பதற்குத் தகுந்த ஆதாரமில்லையென்றும் கூறியது.\n\nஒரு நாளின் பின்னர், விசாரணையிலுள்ள அறிக்கையானது SIT அறிக்கை அல்ல, அது குஜராத் அரசாங்கத்தால் வழங்கப்பட்ட அறிக்கை எனக் கூறுகின்ற, நீதி மற்றும் அமைதிக்கான குடிமக்கள் (CJP) அமைப்பிலிருந்து அனுப்பப்பட்ட ஒரு கடிதத்தை டைம்ஸ் ஆஃப் இந்தியா வெளியிட்டது.. டைம்ஸ் இல் முதலில் வெளிவந்த கட்டுரையின் ஆசிரியர் \"CJP குறிப்பிட்டது போல எனது அறிக்கை குஜராத் அரசாங்கத்தால் வழங்கப்பட்டது அல்ல, அது SIT அறிக்கையை அடிப்படையாகக் கொண்டது\" என்று பதிலளித்தார். TOI க்கு அந்த அறிக்கைக்கான அணுக்கம் இருப்பதால், ஊடகத்தின் வேறு எந்தப் பிரிவிடமும் அந்த அறிக்கை உள்ளதா அல்லது இல்லையா என்ற விடயம் தொடர்பற்றது எனக் கூறப்பட்டது.\n\n\"டைம்ஸ் ஆஃப் இந்தியா\" எடுத்துக்கூறிய ஆரம்பச் செய்தியில் இருந்த ஓட்டைகளை திலிப் டி'சௌஸா கண்டுபிடித்துவிட்டார். நீதி மற்றும் அமைதிக்கான குடிமக்கள் அனுப்பிய செய்திக்கு மறுப்புரை விடுத்த டி'சௌஸா, \"உண்மையில்லாதது\" என SIT கண்டுபிடித்துவிட்டதாக செய்தியாளர் உண்மையில் கோரிய மூன்று \"பரவலாக அறியப்பட்ட\" சம்பவங்களை அவர் படிக்கக்கூட இல்லை என குறிப்பிடுகிறார்.\n\n\"இந்துஸ்தான் டைம்ஸி\" ல் வந்த ஒரு செய்தி TOI அறிக்கை பற்றி கேள்வி எழுப்பியது. SIT இன் தலைவர் ஆர்.கே. ராகவன் அறிக்கை வெளியில் வந்தது குறித்து இவ்வாறு குற்றங்கூறினார், \"குறிப்பிட்ட அறிக்கை வெளிக்கசிந்துள்ளமை நம்பகமற்ற உள்நோக்கங்களால் தூண்டப்படுகின்றதாகத் தெரிகிறது. இதுபோன்ற உரிமைகோரல்களை என்னால் உறுதிப்படுத்த முடியாது. இந்தச் செயல் மிகவும் கண்டிக்கத்தக்கது\" என்றார். அறிக்கைகளை மறுக்கவோ உறுதிப்படுத்தவோ அவர் மறுத்தார்.\nSIT அறிக்கை வெளிக்கசிந்தமை 'நம்பிக்கைத் துரோகமானது' என உச்ச நீதிமன்றமும் கண்டனம் தெரிவித்தது.\n\nSection::::வரவேற்பு.\nடீஸ்டா செடல்வாட்டுக்கு எதிரான குற்றச்சாட்டுக்கள் உண்மையானவை என்றால் நீதிக்கு திருத்தவே முடியாத கேட்டை அவர் விளைவித்துவிட்டார் என்று புதுடில்லி கொள்கை ஆராய்ச்சி மையத்தின் தலைவரும், தேசிய அறிவுசார் ஆணையம் முன்னாள் உறுப்பினருமான, பிரதாப் பானு மேத்தா டீஸ்டா செடல்வாட்டைக் குறைகூறினார். கலவர வழக்கு விசாரணைகளில் பொது சமூகமானது பாரபட்சமற்ற உத்தரவாதம் எதையேனும் கொண்டிருக்கக்கூடிய தகுதி குழிதோண்டிப் புதைக்கப்படும் என விவரித்தது போல, அவர் டீஸ்டா செடல்வாட்டின் செயற்பாடுகளைக் கவனித்தார்.\nஇந்திய குடியரசின் நம்பிக்கைகளின் அத்திவாரத்தையே அவரின் செயல்பாடு குழிதோண்டிப் புதைத்துவிட்டதாக மற்றவர்கள் கூறியுள்ளனர்\n\n\nSection::::விருதுகள்.\n2007 பத்ம ஸ்ரீ தவிர, டீஸ்டா செடல்வாட் பின்வரும் விருதுகளைப் பெற்றார்: \n\n\nSection::::வெளிஇணைப்பு.\nhttp://zeenews.india.com/news/nation/modi-government-restructuring-indias-sovereignty-teesta-setalvad_956846.html\n"}
{"id": "249122", "url": "https://ta.wikipedia.org/wiki?curid=249122", "title": "விருபாட்சர் கோயில்", "text": "விருபாட்சர் கோயில்\n\nவிருபாட்சர் கோயில் (Virupaksha Temple) இந்தியாவில் கர்நாடக மாநிலத்தின், பெல்லாரி மாவட்டத்தில், ஹம்பி எனுமிடத்தில் அமைந்துள்ளது.விஜயநகரப் பேரரசின் தலைநகரான ஹம்பியில், துங்கபத்திரை ஆற்றங்கரையில், பெங்களூரிலிருந்து 350 கி. மீ., தொலைவில் உள்ள இக்கோயில் உலக பாரம்பரிய களங்களில் ஒன்றாக உள்ளது. விருபாட்சருக்கு அர்ப்பணிக்கப்பட்ட இக்கோயில் ஏழாம் நூற்றாண்டில் கட்டப்பட்டது.\n\n"}
{"id": "249127", "url": "https://ta.wikipedia.org/wiki?curid=249127", "title": "இலித்தியம் அசைடு", "text": "இலித்தியம் அசைடு\n\nஇலித்தியம் அசைடு \"(Lithium azide)\" என்பது ஐதரசோயிக் அமிலத்தினுடைய இலித்தியம் உப்பு ஆகும். நிலைப்புத்தன்மை அற்ற இவ்வுப்பு நச்சுத்தன்மை கொண்டதாக உள்ளது. இலித்தியமசைடு உப்பை வெப்பப்படுத்தும்போது இலித்தியமாகவும் நைதரசனாகவும் சிதைவடைகிறது.\n\nSection::::தயாரிப்பு.\nசோடியம் அசைடுடன் இலித்தியம் நைட்ரேட்டை இடப்பெயர்ச்சி வினைக்கு உட்படுத்தினால் இலித்தியமசைடு தயாரிக்க முடியும்:\n\nஅல்லது சோடியம் அசைடுடன் இலித்தியம் சல்பேட்டு கரைசலைச் சேர்ப்பதன் மூலமும் தயாரிக்கலாம்:\n\n"}
{"id": "249135", "url": "https://ta.wikipedia.org/wiki?curid=249135", "title": "விமலா தேவி சக்தி பீடக் கோவில்", "text": "விமலா தேவி சக்தி பீடக் கோவில்\n\nஅன்னை சக்தியின் உடற்கூறுகளில் நாபி (தொப்புள் கொடி) அல்லது வயிற்றின் மூன்றாவது மடிப்பு விழுந்த இடமாக பூரி ஜகந்நாதர் கோவில் வளாகத்திலுள்ள விமலா தேவி (பிமலா தேவி) சன்னதி கருதப்படுகிறது. சக்தி பீடங்களில் மிகவும் முக்கியமான நான்கு ஆதி சக்தி பீடங்களில் ஒன்றாக இக்கோவில் விளங்குகிறது. ஆதி சக்தி பீடங்களில் இது தேவியின் பாதங்கள் விழுந்த இடமென்று காளிகா புராணம் கூறுகிறது. ஒரிசா மாநிலத்தில் அமைந்துள்ள சக்தி பீடத்தில், அன்னை விமலை என்ற பெயரில் எழுந்தருளியிருக்கிறாள். ஜகந்நாதபுரியின் முக்கிய தேவதையாக விமலாதேவி கருதப் பெறுகிறாள். பக்தர்கள் இந்த பீடத்தை நோக்கி வந்தவண்ணம் உள்ளனர்.\n\nSection::::விமலா தேவி சன்னதி.\nஒடிசாவின் பூரி ஜகந்நாதர் கோவில் வளாகத்தில் தென்மேற்கு மூலையில் ரோஹிணி குண்ட் அருகே விமலா தேவியின் சன்னதி அமைந்துள்ளது. இந்தப் புகழ் பெற்ற பூரி தலத்தில் முதன்முதலில் குடியேறியவள் அன்னை விமலை. அவளுக்கு அங்கே சக்தி பீடம் அமைந்திருந்தது. இந்தத் தலத்தில் குடி கொள்ள எண்ணினார் ஸ்ரீ ஜகந்நாதர். அப்போது இந்தத் தலத்தினுள் ஜகந்நாதர் வர வேண்டுமானால், ஒரு நிபந்தனைக்கு உட்பட வேண்டும் என்றாள் விமலை. அதன்படி, எந்த நிவேதனப் பொருளானாலும் முதலில் விமலைக்கே வழங்கப்பட வேண்டும் என்பது வழக்கமாயிற்று. மேலும், துர்க்காஷ்டமி அன்று, ஜகந்நாதர் நள்ளிரவில் திருப்பள்ளி கண்ட பிறகு, இந்த பீடத்தில் ஆடு பலியிடப்படுவதும், அதன் பின்னர் ரத்தக் கறை உடனே கழுவப்பட்டு வெட்டுண்ட ஆட்டின் மிச்சங்கள் பின் வாசல் கதவு வழியாக வெளியேற்றப்படுவதும், பின்னர் கோயில் சுத்தம் செய்யப்படுவதும் இங்கே வழக்கமானது.\n\nஇந்தத் தலத்தில் வரலாற்று அதிசயங்கள் பல நிகழ்த்திக் காட்டினாள் அன்னை விமலை. இன்றும் பூரி தலத்துக்கு வரும் பக்தர்கள், அன்னை விமலையை வணங்கி, தங்கள் மனதிலுள்ள குறைகள் அகன்று, மன பாரம் அனைத்தும் நீங்கப் பெறுகின்றனர்.\n\nஅடுத்து, விஜயா என்னும் சன்னதி. இதே அம்மன் மாதிரியே தான் விமலாவும் எனக்கூறுகின்றனர். லலிதா சஹஸ்ரநாமத்தில் இருப்பது போலவே விஜயாவும் விமலாவும் பக்கத்து பக்கத்தில் இருந்து அருளை வழங்கும் அருமையான திருவிடம்.\n\n\n"}
{"id": "249137", "url": "https://ta.wikipedia.org/wiki?curid=249137", "title": "ஆதி சக்தி பீடங்கள்", "text": "ஆதி சக்தி பீடங்கள்\n\nஆதி சக்தி பீடங்கள் என்றும் \"சார் சக்தி தாம்கள்\" என்றும் அழைக்கப்படும் நான்கு சக்தி கோவில்கள் பற்றி காளிகா புராணத்தில் கூறப்பட்டுள்ளது. இந்து சமயத்தில் சாக்த மதப் பிரிவினர் இக்கோவில்களுக்குச் சென்று வணங்குவதை வழக்கமாகக் கொண்டுள்ளனர். சாக்த பிரிவைச் சேர்ந்தோர் மட்டுமல்லாது பலரும் வழிபடும் கோவில்களாக இந்த நான்கு தலங்களும் விளங்குகின்றன.\n\nSection::::காளிகா புராணத்திலுள்ள ஆதி சக்தி பீடங்கள் பற்றிய ஸ்தோத்திரம்.\n<poem>\nபிமலா பாத கண்டச்ச, ஸ்தன கண்டச்ச தாரிணி,\nகாமாக்‌ஷ்யா யோனி கண்டச்ச, முக்க கண்டச்ச காளிகா\nஅங்க ப்ரத்யங்க ஸங்கேன விஷ்ணு சக்ர க்‌ஷைதா நச்ச.\n</poem>\nஇதில் கூறப்படும் நான்கு கோவில்கள் இருப்பிடம் - உடல் பகுதி - தேவியின் பெயர் என்ற வரிசையில் தரப்பட்டுள்ளன.\n\n\n\n"}
{"id": "249138", "url": "https://ta.wikipedia.org/wiki?curid=249138", "title": "ஒ.ச.நே + 05:45", "text": "ஒ.ச.நே + 05:45\n\nஒ.ச.நே + 05:45 (\"UTC+05:45\") என்பது ஒருங்கிணைக்கப்பட்ட சர்வதேச நேரத்துடன் +05:45 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\nஇது நேபாளத்தின் சீர் நேரமாக பயன்படுத்தப்படுகிறது.\n\n"}
{"id": "249139", "url": "https://ta.wikipedia.org/wiki?curid=249139", "title": "மகா சக்தி பீடங்கள்", "text": "மகா சக்தி பீடங்கள்\n\nமகா சக்தி பீடங்கள் என்று அழைக்கப்படும் பதினெட்டு கோவில்கள் பற்றி அஷ்ட தச சக்தி பீட ஸ்தோத்திரத்தில் கூறப்பட்டுள்ளது. இந்து சமயத்தில் சாக்த மதப் பிரிவினர் இக்கோவில்களுக்குச் சென்று வணங்குவதை வழக்கமாகக் கொண்டுள்ளனர். சாக்த பிரிவைச் சேர்ந்தோர் மட்டுமல்லாது பலரும் வழிபடும் கோவில்களாக இந்த பதினெட்டு தலங்களும் விளங்குகின்றன.\n\nSection::::அட்ட தச சக்தி பீட தோத்திரம்.\nஇது ஆதி சங்கரரால் இயற்றப்பட்ட தோத்திரம் என்று கூறப்படுகிறது. 51 சக்தி பீடங்களில் எந்தெந்த சக்தி பீடங்கள் மிக முக்கியமானவை என்று உணர்த்த அவர் இந்தத் தோத்திரத்தை அருளியதாகக் கூறப்படுகிறது.\n\nSection::::மகா சக்தி பீடங்கள்.\nமகா சக்தி பீடக் கோவில்களின் அமைவிடங்கள்: \n\n1. சங்கரி தேவி - இடுப்பு\n\nஇலங்கை (போர்ச்சுக்கீசிய படையெடுப்பின் போது இக்கோவில் இடிக்கப்பட்டதாகக் கூறப்படுகிறது. இக்கோவிலின் சங்கரி தேவி சிலை தற்போது திருக்கோணமலை சிவன் கோவிலருகில் பிரதிட்டை செய்யப்பட்டுள்ளதாகக் கூறப்படுகிறது. நயினாதீவில் உள்ள நாகபூஷணி அம்மன் என்ற மற்றொரு தேவியும் சக்தி பீடமென்கிறார்கள். இந்த பீடத்திற்கான கோவில்களாகக் கருதப்படும் இடங்கள்:\n\n\n2. காமாட்சி - முதுகுப் பகுதி\n\nதமிழ்நாட்டின் காஞ்சிபுரம், தற்போதுள்ள புகழ்பெற்ற காமாட்சியம்மன் கோவில் அருகில் ஆதி காமாட்சி அல்லது காளிகாம்பாள் அல்லது ஆதி பீட பரமேசுவரி என்ற பெயரில் இதற்கான கோவில் உள்ளது. இந்த பீடத்திற்கான கோவில்களாகக் கருதப்படும் இடங்கள்:\n\n\n3. ஸ்ருங்கலா தேவி - வயிற்றுப் பகுதி\n\nமேற்கு வங்கம் அல்லது குஜராத்தின் ப்ரத்யும்னம் (தற்போது இக்கோவில் இல்லை. மேற்கு வங்கத்தின் ப்ரத்யும்னம் என்ற பகுதியில் உள்ள பழைய கோவில் இடிபாடு இக்கோவிலாக இருக்கலாம்). இதற்குப் பதிலாக மேற்கு வங்கத்தின் பன்ஸ்பேரியாவிலுள்ள ஹன்ஸேஸ்வரி காளி கோவிலும் கர்நாடகாவின் சிருங்கேரி சாரதா கோவிலும் சக்தி பீடமாக வணங்கப்படுகிறது. இந்த பீடத்திற்கான கோவில்களாகக் கருதப்படும் இடங்கள்:\n\n\n4. சாமுண்டீஸ்வரி தேவி - முடி\n\nகர்நாடக மாநிலம் மைசூரின் சாமுண்டீசுவரி மலைகள். இந்த பீடத்திற்கான கோவில்களாகக் கருதப்படும் இடங்கள்:\n\n\n5. ஜோகுலாம்பா தேவி - மேல் பற்கள்\n\nஆந்திராவின் ஆலம்பூர். இந்த பீடத்திற்கான கோவில்களாகக் கருதப்படும் இடங்கள்:\n\n\n6. ப்ரம்மராம்பிகா தேவி - கழுத்துப் பகுதி\n\nஆந்திராவின் ஸ்ரீசைலம்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n7. மஹாலக்‌ஷ்மி தேவி - முக்கண்கள்\n\nமஹாராஷ்ட்ராவின் கோலாப்பூர்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n8. எகவீரிகா தேவி - வலது கை அல்லது வலது தோள்ப்பட்டை\n\nஎகவீரிகா தேவி கோவில் மகாராஷ்டிரா மாநிலம் யாவத்மால் மாவட்டத்தில் மாஹூரில் உள்ளது. தேவி எகவீரிகா மாதா என்று அழைக்கப்படுகிறாள். இது கின்வாட்டில் (Kinwat) இருந்து 50 கி.மீ தொலைவிலும் நன்தேத்தில் அல்லது நாண்டேட்டில் (Nanded) 126 கிலோமீட்டர் தொலைவிலும் உள்ளது. நாக்பூர் மாஹூரில் இருந்து 210 கி.மீ தொலைவில் உள்ளது. மேலும் மகாராஷ்டிராவின் மாஹூர் ரேணுகா கோவிலும் சக்தி பீடமாக வணங்கப்படுகிறது.\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n9. மஹாகாளி தேவி - மேல் உதடு\n\nமத்தியப் பிரதேசத்தின் உஜ்ஜைனி. இங்குள்ள கர்ஹ் காளி அல்லது கத் காளி கோவில் சக்தி பீடமாகும். மேலும் இதே உஜ்ஜைனியிலுள்ள ஹரஸித்தி மாதா கோவிலும் சக்தி பீடமென்கிறார்கள்.\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n10. புருஹூதிகா தேவி - இடது கை\n\nஆந்திராவின் பித்தாப்புரம்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n11. கிரிஜா தேவி - தொப்புள்\n\nஒரிசாவின் கட்டாக்கில் உள்ளது. புவனேஸ்வரில் இறங்கி, விரஜா எனப்படும் ஜாஜ்பூர் நோக்கி NH5ல் பயணிக்க வேண்டும். இது புவனேஸ்வரிலிருந்து 112 கி.மீ தொலைவிலுள்ளது.\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n12. மாணிக்யம்பா தேவி - இடது கன்னம்\n\nஆந்திராவின் த்ரக்‌ஷராமம்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n13. காமரூபா தேவி / காமாக்யா தேவி - யோனி\n\nஅஸ்ஸாமின் கௌகாத்தியிலுள்ள காமாக்யா கோவில்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n14. மாதவீஸ்வரி தேவி - கை விரல்கள்\n\nஉத்திரப் பிரதேசத்தின் அலகாபாத் அருகிலுள்ள ப்ரயாகையின் (திரிவேணி சங்கமத்திற்கு மிக அருகில்) அலோப்பி தேவி கோவில் அல்லது அங்கிருந்து சிறிது தொலைவில் உள்ள மீராப்பூரின் லலிதா கோவில்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n15. வைஷ்ணவி தேவி / ஜ்வாலாமுகீ தேவி - தலைப் பகுதி\n\nஹிமாச்சலப் பிரதேசத்தின் கங்ராவிலுள்ள ஜ்வாலாமுகி கோவில்\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n16. சர்வ மங்களா தேவி / மங்கள கௌரி - மார்பகங்கள்\n\nபீகாரின் கயாவிலுள்ள மங்களகிரி மலை\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n17. விசாலாட்சி - மணிக்கட்டுகள்\n\nஉத்திரப் பிரதேசத்தின் வாரணாசி\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n18. சரஸ்வதி தேவி / சாரதா தேவி காஷ்மீர் – சாரதா பீடம் - வலது கை\n\nதற்போது இக்கோவிலின் இடிபாடுகள் மட்டுமே பாகிஸ்தான் ஆக்கிரமிப்பு காஷ்மீர் பகுதியில் உள்ளது. பழமையான சாரதா மந்திர், அதாவது ஆதி சங்கரர் தரிசித்த தலம் இப்பொழுது பாகிஸ்தானில் அமைந்துள்ளது. இந்த கோயில் கிஷன்கங்கா நதியின் இருகரைகளிலும் அமைந்துள்ளது. இந்தியாவை பிரித்தவுடன் மக்கள் அனைவரையும் அங்கிருந்து ஜம்முவிலிருக்கும் பன்டாலாப் என்ற இடத்திற்கு இடமாற்றம் செய்தனர். அனைவரும் பாகிஸ்தானிலிருக்கும் கோயிலை போன்று ஒரு கோயில் எழுப்பினர். சாரதா தேவியாக இங்கு வீற்றிருப்பது அன்னை சரஸ்வதி. அந்த நேரத்திலிருந்து, காஷ்மீரை சாரதாபீடம் என்று அழைக்கப்பட்டது. ஸ்ரீ காஞ்சி காமகோடி பீடம் சார்பாகக் கட்டப்பட்ட ஸ்ரீ சரஸ்வதி மந்திர் ஜம்மு-காஷ்மீர் மாநிலம் தோடா மாவட்டத்தில் பாரமுல்லா என்ற இடத்தில், (192114 - பின்கோடு) ஸ்ரீ நகரில் இருந்து ஜம்முவை இணைக்கும் நெடுஞ்சாலையில் அமைந்துள்ளது. தேவி கோவில், பொதுவான தென் இந்திய கட்டிடக்கலை பாணியில் வடிவமைக்கப்பட்டுள்ளது. இதைத்தான் தற்போது அப்பகுதி மக்கள் சாரதா பீடமாக வணங்கி வருகிறார்கள். இக்கோவிலுக்கு அருகிலேயே சிவன் கோவில் ஒன்றும் கட்டப்பட்டுள்ளது.\n\nஅல்லது இந்தப் பீடத்திற்கான மாற்றுத் தலங்களான கர்நாடகாவின் சிருங்கேரி சாரதா கோவிலையும், ஆந்திராவின் பஸாரா சரஸ்வதி கோவிலையும், மத்தியப் பிரதேசத்தின் மைஹர் சாரதா கோவிலையும் தரிசிக்கலாம்.\n\nஇந்த பீடத்திற்கான கோவில்களாகக் கருதப்படும் இடங்கள்:\n\n\n\n"}
{"id": "249142", "url": "https://ta.wikipedia.org/wiki?curid=249142", "title": "தந்திர சூடாமணி", "text": "தந்திர சூடாமணி\n\nதந்திர சூடாமணி (\"Tantra Chudamani\") என்பது சமக்கிருதத்தில் எழுதப்பட்ட தந்திரங்கள் (மந்திர தந்திரங்கள்) அடங்கிய ஒரு நூலாகும். தந்திர நூல்கள் பல இருப்பினும் அவற்றிற்கெல்லாம் சூடாமணி போல் விளங்குவதால் இந்நூல் இப்பெயர் பெற்றது. இந்த நூலில் உள்ள ’’பீட நிர்ணய தந்திர தோத்திரத்தின்’’ படியே அம்மனின் 51 சக்தி பீடங்கள் கண்டறியப்படுகின்றன. சக்தி பீடங்கள் பற்றிய குறிப்புகள் பல நூல்களில் இருந்தாலும் அவற்றிலெல்லாம் தெளிவான குறிப்புகள் இல்லை. இந்நூலில் சக்தி பீடத்தின் பெயர், அங்குள்ள தேவியின் பெயர், அங்குள்ள பைரவரின் பெயர் மற்றும் தேவியின் உடல் பகுதி ஆகியவை தெளிவாக விளக்கப்பட்டுள்ளது.\n\nஇந்த பீட நிர்ணய தந்திர தோத்திரத்தில் சிவபெருமான் தேவியிடம் சக்தி பீடங்கள் பற்றிக் கேட்க, தேவியே தனக்குரிய சக்தி பீடங்கள் பற்றிக் கூறுவதாக அமைந்துள்ளது.\n\n\n"}
{"id": "249143", "url": "https://ta.wikipedia.org/wiki?curid=249143", "title": "ஒ.ச.நே + 05:40", "text": "ஒ.ச.நே + 05:40\n\nஒ.ச.நே + 05:40 (\"UTC+05:40\") என்பது ஒருங்கிணைக்கப்பட்ட சர்வதேச நேரத்துடன் +05:40 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\nஇது சில சமயங்களில் 1986ஆம் ஆண்டு வரை நேபாளத்தின் சீர் நேரமாக பயன்படுத்தப்பட்ட, காட்மாண்டூவின் இடைநிலை நேரமான \"ஒ.ச.நே + 05:41:16 ஐ (85°19'கிழக்கு நிலநிரைக்கோட்டின்படி)\" குறிக்கப் பயன்படுத்தப்பட்டது.\n\n1986ஆம் ஆண்டு முதல் (பிக்ராம் ஆண்டு - 2043), நேபாள சீர் நேரமாக \"ஒ.ச.நே + 05:45\" பயன்படுத்தப்படுகிறது.\n"}
{"id": "249145", "url": "https://ta.wikipedia.org/wiki?curid=249145", "title": "வீராணநல்லூர்", "text": "வீராணநல்லூர்\n\nவீராணநல்லூர் (\"Veerananallur\") இந்தியாவின், தமிழ்நாடு மாநிலத்தில், கடலூர் மாவட்டதில், காட்டுமன்னார்கோயில் தாலுகாவை சேர்ந்த ஓர் கிராமமாகும். இக்கிராமமானது காட்டுமன்னார்கோயில் - திருச்சி சாலையில் வடவாற்றங்கரையின் மேற்கு பகுதியிலும், கிழக்கு பகுதியிலுமாய் அமைந்துள்ளது. வீராணநல்லூரின் தெற்கே நாட்டார்மங்கலம், மேற்கில் மடப்புரம் மற்றும் பழஞ்சநல்லூர், தெற்கில் குறுங்குடி, கண்டமங்கலம் உள்ளிட்ட ஊர்கள் அமைந்திருக்கின்றன. வீராணம் ஏரியின் பெயரில் அமைந்த இந்த ஊர் ஏரியின் அருகாமையில் அமைந்திருப்பதால் இவ்வாறு அழைக்கப்படுவதாக சொல்லப்படுகிறது.\n\nSection::::ஊராட்சி மற்றும் மக்கள் தொகை.\nவீராணநல்லூர், டி.மடப்புரம் உள்ளிட்ட கிராமங்கள் காட்டுமன்னார்கோயில் ஒன்றியத்துக்கு உட்பட்ட வீராணநல்லூர் ஊராட்சிக்கு (\"பஞ்சாயத்து\") உட்பட்டவை. 2011ம் ஆண்டின் கணக்கெடுப்பின் படி இக்கிராமத்தில் 484 குடும்பத்தினர் வசிக்கின்றனர். மக்கள் தொகை கணக்கெடுப்பில் 1908 பேர் உள்ளதாகவும் அவர்களில் 947 பேர் ஆண்கள், 961 பேர் பெண்கள். 2011ம் ஆண்டு கணக்கெடுப்பின் படி 81% கல்வி அறிவு பெற்றவர்கள். ஆண்களில் 88.80% கல்வி அறிவு பெற்றவர்கள். பெண்களில் 75.12% கல்வியறிவு பெற்றுள்ளனர்.\n\nSection::::போக்குவரத்து.\nதமிழ்நாட்டின் தலைநகர் சென்னையில் இருந்து 277 கிலோமீட்டர் தொலைவில் அமைந்திருக்கிறது இந்த கிராமம். வீராணநல்லூரிலிருந்து கிழக்கு நோக்கி சிதம்பரம் 26 கிலோ மீட்டர்கள் தொலைவில் அமைந்துள்ளது. அதையடுத்து சுற்றுலாப்பகுதியான \"பிச்சாவரம்\" காடுகள் காணப்படுகின்றன. வீராணநல்லூரிலிருந்து - திருச்சி செல்லும் சாலையில் மேற்கு நோக்கி 8 கிலோமீட்டர் தூரத்தில் மீன்சுருட்டியும், அங்கிருந்து ஜெயங்கொண்டம் சாலையில் 5 கிலோமீட்டர் தொலைவில் இராசேந்திர சோழன் கட்டிய கங்கை கொண்ட சோழீச்சுரமும் அமைந்திருக்கின்றன. தெற்கே 10 கிலோ மீட்டர் தொலைவில் கொள்ளிடம் அமைந்துள்ளது. வீராணநல்லூரில் இருந்து 30 கிலோ மீட்டர் தூரத்தில் நெய்வேலி நிலக்கரி நிறுவனம் அமைந்துள்ளது மற்றும் 28 கிலோ மீட்டர் தூரத்தில் வடலூரில் சத்ய ஞான சபை அமைந்துள்ளது.\n\n\n\n\n\nSection::::நீர்நிலைகள்.\nவீராணநல்லூரின் கிழக்கு பகுதியில் தெற்கிலிருந்து வடக்கு நோக்கி வடவாறு அமைந்திருக்கிறது. இதே போல், வீராணநல்லூரின் மேற்கு பகுதியில் நாரைக்கால் ஏரியும் தொடக்க பள்ளிக்கு பின்புறம் ஆலங்குளம் மற்றும் சிறிய குட்டை ஒன்றும் அமைந்திருக்கிறது. நாரைக்கால் ஏரியின் தொடர்ச்சியாக குடிகாடு சாலையின் வடக்கு பகுதியில் வீராணம் ஏரியின் முகத்துவாரம் ஆரம்பிக்கிறது. வீராணநல்லூர் டி.இ.எல்.சி தேவாலயத்தின் எதிரே பிள்ளையார் குளமும், மாணிக்க நாச்சியம்மன் கோயிலுக்கு எதிரே 100 அடி தூரத்தில் சுந்தரப்பன்குளமும் அமைந்துள்ளது. மாணிக்க நாச்சியம்மன் கோயிலுக்கு தெற்கே கோயில் குட்டை ஒன்று உள்ளது.\n\n\nSection::::பாசன வாய்க்கால்கள்.\nபாசன வாய்க்கால் உள்ளிட்டவாய்க்கால்கள் விவசாயத்துக்கு பயன்படுத்தப்பட்டன.\n\n\n\n\nSection::::குறிப்பிடத்தக்க நபர்கள்.\nஇக்கிராமத்தின் அருகே 1 கிலோ மீட்டர் தொலைவில் இந்திய மனித உரிமைக் கட்சியின் தலைவர் எல்.இளையபெருமாள் வசித்துவந்தார். அவருடைய மற்றும் அவருடைய மனைவியின் நினைவிடம் அவருடைய இல்லத்தின் பின்புறம் உள்ளது.\nஇக்கிராமத்தைச் சேர்ந்த எஸ். விமலா என்பவர் சென்னை உயர்நீதிமன்ற நீதிபதியாக பணியாற்றி வருகிறார்.\n\n\n"}
{"id": "249146", "url": "https://ta.wikipedia.org/wiki?curid=249146", "title": "ராசலீலை", "text": "ராசலீலை\n\nராச லீலை (Rasa lila) (சர்வதேச சமசுகிருத ரோமனாக்க அரிச்சுவடி \"\") () என்பது ஸ்ரீகிருஷ்ணர் கோகுலத்தில் வளர்ந்து கொண்டிருந்த போது கோபியர் மற்றும் ராதையுடன் ஆடிய ஆட்டங்களே ராச லீலை என்பர். இது குறித்து பாகவத புராணம், \"கீத கோவிந்தம்\" போன்ற சமசுகிருத மொழி இலக்கியங்களில் விரிவாக கூறுகிறது. கதக் மற்றும் மணிப்புரி நடனங்கள் ராச லீலை அடிப்படையில் வளர்ந்தது.\n\nராச லீலை என்பதற்கு அழகுணர்ச்சியுடன் ஆடுவது என்று பொருள்.\n\nஇரவு நேரத்தில் பாலகிருஷ்ணரின் புல்லாங்குழல் இசை கேட்டு மயங்கிய கோபியர்கள் தத்தமது வீடுகளை விட்டு வெளியே வந்து, பாலகிருஷ்ணருடன் தனிமையில் இரவு முழுவதும் ராசலீலை நடனத்தில் ஈடுபடுவர்.\n\n\n\n"}
{"id": "249151", "url": "https://ta.wikipedia.org/wiki?curid=249151", "title": "வாலிகொண்டா போர்", "text": "வாலிகொண்டா போர்\n\nவாலிகொண்டா போர் (\"Battle of Valikondah\") என்பது இந்தியாவில் ஆதிக்கம் செலுத்த விரும்பிய பிரெஞ்சு இராணுவத்திற்கும், ஆங்கிலேய இராணுவத்திற்கும் இடையே 1751 ஆம் ஆண்டு நடைபெற்ற போரைக் குறிக்கிறது.\n\nSection::::வரலாறு.\n1751 ஆம் ஆண்டு ஆங்கிலேயருக்கும் (முகம்மது அலியின் உதவியுடன்), பிரெஞ்சுப் படையினருக்கும் (சந்தா சாகிப் உதவியுடன்) தமிழ்நாட்டில், தற்போதைய பெரம்பலூர் மாவட்டத்தில் அமைந்துள்ள இரஞ்சன்குடிகோட்டை முன் இப்போர் இடம்பெற்றது. இக்கோட்டையின் அருகில் உள்ள வாலிகொண்டா என்ற ஊரின் பெயரில் இப்போர் அழைக்கப்பட்டாலும், இரஞ்சன்குடிக்கோட்டையிலேயே போர் இடம்பெற்றது. ஆரம்பத்தில் பிரெஞ்சுப் படையினர் வெற்றி பெற்றிருந்தாலும், இறுதிப் போரில் பிரித்தானியப் படையினர் உள்ளூர் முசுலிம்களின் உதவியுடன் வென்றனர்.\n"}
{"id": "249155", "url": "https://ta.wikipedia.org/wiki?curid=249155", "title": "ஒ.ச.நே + 04:51", "text": "ஒ.ச.நே + 04:51\n\nஒ.ச.நே + 04:51 (\"UTC+04:51\") என்பது ஒருங்கிணைக்கப்பட்ட சர்வதேச நேரத்துடன் +04:51 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\n\n1955ஆம் ஆண்டு வரை இது பம்பாய் நேரமாகப் பயன்படுத்தப்பட்டது. 1884ஆம் ஆண்டு உருவாக்கப்பட்ட பிரித்தானிய இந்தியாவின் இரண்டு அதிகாரப்பூர்வ நேர வலயங்களுள் இதுவும் ஒன்று (மற்றொன்று கல்கத்தா நேரம்).\n"}
{"id": "249161", "url": "https://ta.wikipedia.org/wiki?curid=249161", "title": "ஹிங்குலாஜ் மாதா சக்தி பீடக் கோவில்", "text": "ஹிங்குலாஜ் மாதா சக்தி பீடக் கோவில்\n\nசக்தி பீடங்களில் ஒன்றாக விளங்கும் புகழ்பெற்ற ஹிங்குலாஜ் (ஹிங்ராஜ்) மாதாவின் ஆலயம், பாகிஸ்தானின் பலூசிஸ்தான் மாகாணத்தில் கராச்சி நகரிலிருந்து கிட்டத்தட்ட 250 கிலோ மீட்டர் தொலைவில் உள்ளது. இங்கு ஹிங்குலாஜ் மாதா கோவிலை முஸ்லீம்கள் நானி கி மந்திர் அல்லது பீபி நானி என்கிறார்கள். சிந்தி மொழியில் ஹிங்குலி என்றால், முன் வகிட்டுக் குங்குமப் பொட்டு அல்லது செந்தூரம் என்று பொருள். அன்னையின் வகிட்டுக் குங்குமம் வைக்கும் உச்சந்தலை (பிரம்மராந்திரம்) இப்பகுதியில் விழுந்து சக்தி பீடம் ஆனதால்தான் இப்புனித இடத்துக்கு ஹிங்குலாஜ் என்று பெயர் வந்ததாம். இந்த மகாசக்தி பீடேஸ்வரியின் திருநாமம் கோடரீ. இங்கே காவல் தெய்வமாக விளங்கும் இறைவன் (பைரவர்), பீமலோசனர்.\n\nஹிங்குலாஜ் மாதாவிற்கு பல இடங்களில் பல கோவில்கள் இருந்தாலும் அவளின் முக்கியக் கோவில் பாகிஸ்தானின் ஹிங்கோல் மலை மீதுள்ள புகழ்பெற்ற நானி மந்திர் ஆகும். உலகெங்கிலும் இருந்து தேவியின் பக்தர்கள் இங்கு வந்து அவளைப் பூஜிக்கிறார்கள்.\nSection::::ஹிங்குலாஜ் மாதா கோவில் பற்றிய வரலாற்றுத் தகவல்கள்.\nபாகிஸ்தான் நாடு பிரிக்கப்படுவதற்கு முன், தங்களது நேர்த்திக் கடனைச் செலுத்த, வருடம் முழுவதும் ஆயிரக்கணக்கான பக்தர்கள் ஹிங்குலாஜ் மாதா கோவிலுக்கு வந்து சென்றுள்ளனர்.\n\nஇந்து மதத்தின் சைவத்தில் ஒரு பிரிவாக உள்ள நாத் எனும் மதத்தினர், இங்கே ஏராளமானோர் இருந்துள்ளனர். இன்றும் நாத் யோகிகள் பலரை அங்கே காண முடிகிறது. உஜ்ஜைனி ராஜ வம்சத்தைச் சேர்ந்த ஒருவர் நாத் சம்பிரதாயத்தில் மிகவும் தீவிரமாக ஈடுபட்டார் என்று கூறப்படுகிறது. நாத் சம்பிரதாயத்தைக் கடைப்பிடிக்கும் சாதுக்களை கான்படா யோகிகள் என்று அழைக்கின்றனர். கான் என்றால் இந்தியில் காது. படா என்றால் கிழிந்த என்று பொருள். இவர்கள் துறவறம் செல்வதற்கு முன், இவர்களின் இரு காதுகளிலும் ஓர் அங்குல நீளத்தில் நீண்ட துளை இடப்படும். அத்துளையில் வெள்ளித் தகட்டால் செய்யப்பட்ட வளையங்களை அணிந்த இந்த சந்நியாசிகளை, அங்கே நடக்கும் பெருந்திருவிழாக்களில் கூட்டம் கூட்டமாகக் காணலாம். ஹிங்குலாஜ் மாதா நோய்களைக் குணமாக்குபவளாகவும் கற்பைக் காப்பவளாகவும் வணங்கப்படுகிறாள். இவள் குஜராத்தின் சத்திரிய வம்சத்தவரின் குலதெய்வமாவாள்.\n\nSection::::ஹிங்குலாஜ் மாதா கோவில் பற்றிய புராணத் தகவல்கள்.\nதந்திர சூடாமணியில் முதலாவது சக்தி பீடமாகக் கூறப்பட்டுள்ள இந்த ஆலயத்தை ராமனும் சீதையும் இலக்குவனும் தங்கள் வனவாசத்தின் போது தரிசித்ததாக தல வரலாறு கூறுகிறது. மேலும் மஹாபாரதத்திலும் இக்கோவில் பற்றிக் கூறப்பட்டுள்ளது.\n\nபரசுராமர் காலத்தில் தற்போதைய சிந்துப் பகுதியை ரத்னசேன் என்ற மன்னன் ஆண்டு வந்தான். அப்போது கிட்டதட்ட பரசுராமரின் சபதம் முடியும் காலம் வந்து விட்டது. இந்த ரத்னசேன் என்பவன் சூரிய குல அரசன். அவனுக்கு ஐந்து மனைவிகள் இருந்தனர். அவர்களின் பெயர்கள் சந்திரமுகி, பத்மினி, பத்மா, சுகுமாரி மற்றும் குசாவதி என்பனவாகும். அவர்களின் மகன்கள் முறையே ஜெய்சேன், பிந்துமான், விஷால், சந்திரசால் மற்றும் பரத் ஆகியோராவர். இவர்கள் அனைவரும் பரசுராமர் சிந்துப் பகுதியை நோக்கி வருகிறார் என்று செய்தியறிந்து கவலையுடனும் அச்சத்துடனும் இருந்தனர். அதனால் சரஸ்வதி நதிக்கரையில் ஆஸ்ரமம் அமைத்து வாழ்ந்திருந்த ததீசி முனிவரிடம் இவர்கள் அனைவரும் அடைக்கலம் புகுந்தனர். ரிஷிகளின் ஆஸ்ரம எல்லைக்குள் போரிடக் கூடாதென்று விதியிருந்ததால் பரசுராமர் அங்கு செல்லவில்லை.\n\nஇவ்வாறிருக்க ஒருநாள் ரத்னசேன் மன்னன் காட்டிற்கு வேட்டையாடச் சென்ற போது ஆஸ்ரம எல்லையை அறியாமல் கடந்து விட அதை உணர்ந்த பரசுராமர் தன் கோடரியால் அவன் சிரம் கொய்தார். அரசன் வெகு நேரமாகியும் ஆஸ்ரமம் வந்து சேராததால் கவலையடைந்த மனைவிகளும் மகன்களும் காட்டில் தேடிய போது அவன் உடல் கிடைக்க அனைவரும் கதறியழுதனர். அவ்வுடலை எடுத்துக் கொண்டு ஆஸ்ரமம் வந்தனர். மனைவிகள் ஐவரும் தன் கணவன் சிதையிலேயே உடன்கட்டையேறி மாண்டனர். அரசனின் ஐந்து மக்களையும் ததீசி முனிவர் பாதுகாத்தார். பரசுராமர் வந்து பார்த்த போது அந்த ஐவருக்கும் பிராமணர் போல் வேடமிட்டு வேதங்கள் மந்திரங்கள் முதலிய பல பயிற்சிகளை அளித்திருந்தார். அதனால் பரசுராமர் அவர்களை அடையாளம் காணாது சென்றார்.\n\nபரசுராமர் சென்ற பிறகு ததீசி முனிவர் ஜெய்சேனுக்கும் அவன் தம்பிகளுக்கும் பாதுகாப்பிற்காக ஹிங்குலா தேவி மந்திரத்தை உபதேசித்தார். ॐ हिंगुले परम हिंगुले अमृत रूपिणी तनुशक्ति मनः शिवे श्री हिंगुलाय नमः स्वाहा (ஓம் ஹிங்குலே பரம் ஹிங்குலே அம்ருத் ரூபிணீ தனுசக்தி மன: சிவே ஸ்ரீ ஹிங்குலாய் நம: ஸ்வாஹா) என்பதே அந்த மந்திரமாகும்.\n\nபிறகு தன் தம்பிகளுடன் நாட்டிற்கு திரும்பிச் சென்ற ஜெய்சேன் ஹிங்குலா தேவி மந்திரத்தை பாராயணம் செய்து தேவியின் அனுக்ரகம் பெற்று ஆட்சி செய்தான். இதனால் அவனை அடையாளம் கண்ட பரசுராமர் அவனை அழிக்க எண்ணி விரைந்தார். அப்போது அங்கு தோன்றிய ஹிங்குலா தேவி ஜெய்சேன் நல்லுள்ளம் படைத்தவனென்றும் அவன் தன் பக்தனென்றும் கூறி பரசுராமரைத் தடுத்தாள். அதனால் பரசுராமர் கோபம் தணிந்து தேவியை வணங்கித் திரும்பிச் சென்றார். ததீசி முனிவரிடம் ப்ராம்மண வேடத்தில் இருந்ததால் ஜெய்சேன் ப்ரம்மகுல க்ஷத்ரியன் என்று அழைக்கப்பட்டான். இதனால் இவள் ப்ரம்மகுல க்ஷத்ரியர்களின் குலதெய்வமானாள்.\n\nமுன்னொரு காலத்தில் தற்போது கோவில் இருக்கும் இப்பகுதியில் ஹிங்கோலி என்ற ஒரு பிரிவினர் இருந்தனர். அவர்களின் அரசனாக விச்சதர் என்ற மன்னன் ஆட்சி செய்தானாம். அவனுக்கு ஹிங்குல் மற்றும் சுந்தர் என்ற இரு மகன்கள் இருந்தனர். இளவரசன் சுந்தரன் அண்டை நாட்டின் மீது படையெடுத்து அந்நாட்டு மக்கள் பலரைக் கொன்று பெரும் செல்வத்தைக் கொள்ளை அடித்தான். இதனால் அப்பகுதி மக்கள் சிவனிடம் தங்கள் குறைகளை முறையிட்டனர். அதனால் சிவன் விநாயகனை அனுப்பி சுந்தரனை சம்ஹாரம் செய்ய வைத்தார்.\n\nஹிங்குல் தன் சகோதரன் இறப்பிற்கு பழிவாங்க நினைத்தான். அதனால் பல வருடங்கள் தவம் செய்து மூவுலகத்திலும் உள்ள எந்த உயிர்களாலும் தனக்கு மரணம் நிகழக் கூடாதென்றும் சூரிய ஒளி புக இயலாத இடத்தில்தான் தன் உயிர் போக வேண்டுமென்றும் வரம் பெற்றான். இதனால் அனைவரையும் கொடுமைப்படுத்தி பெண்களின் கற்பையும் களங்கப்படுத்தினான். இச்சமயத்தில் ஹிங்கோலி மக்கள் பவானி மாதாவின் மீது பக்தி செலுத்தி வழிபட்டு வந்தனர். அவர்கள் அரசனின் தவறான எண்ணத்திலிருந்து தங்கள் பெண்களைக் காக்க தேவியிடம் உதவி கோரிப் ப்ரார்த்தித்தனர்.\n\nஅப்போது ஒருநாள் பவானி மாதாவானவள் அழகிய பெண்ணுருவெடுத்து அரசன் அமர்ந்திருந்த தோட்டத்தில் தோன்றினாள். அப்போது அவன் தேவியின் அழகில் மயங்கி அவளைப் பின்தொடர்ந்தான். தற்போது ஹிங்குலாஜ் மாதா கோவிலருகே உள்ள காளி கோவிலருகில் வந்த உடனே தேவி தன் உருவத்தை மாற்றி கோர வடிவெடுத்தாள். இந்தக் கோலத்தைப் பார்த்ததும் அரசன் பயத்தில் தன் கண்களை மூடி பின் மீண்டும் மெல்லத் திறந்து பார்த்தான். தேவி தற்போது பழையபடி அழகிய உருவில் காட்சியளித்தாள். அதனால் அரசன் மீண்டும் அவளைத் தொடர்ந்தான். தற்போது கோவிலின் ஹிங்குலாஜ் மாதா சிலை உள்ள இடத்திற்கு வந்ததும் தேவி திடீரென மறைந்து போனாள். பின்தொடர்ந்து வந்தவன் தேவியைக் காணாது திரும்பினான். பிறகு மீண்டும் ஒருமுறை சென்று பார்க்கலாமென்று நினைத்து அங்கு சென்று பார்த்தான். அப்போது தேவி தன் எட்டுக் கரங்களிலும் வாள், சூலம் போன்ற ஆயுதங்கள் ஏந்தி சிவந்த கோபமான கண்களுடன் நின்றிருந்தாள். அந்த இடம் முழுதும் இருள் சூழ்ந்திருந்தது. வாங்கிய வரத்தின்படி தான் இறக்கும் நேரம் வந்ததையறிந்தவன் தேவியிடம் தன்னை மன்னிக்கும்படி உயிர்ப்பிச்சை வேண்டினான். அப்போது தேவி அவனிடம், ”நீ ஒரு அரசனாயிருந்து உன் நாட்டையும் நாட்டின் பெண்களையும் மதிக்கத் தவறி விட்டாய்; மேலும் பெண்களிடம் தவறாக நடந்து கொண்டாய்; நீ செய்த மற்ற தவறுகளுக்காக உன்னை மன்னிக்கலாம்; ஆனால் அப்பாவிப் பெண்கள் கற்பைக் களங்கப்படுத்தியதை நான் ஒருபோதும் மன்னிக்க மாட்டேன்; அதனால் நீ இப்போதே கொல்லப்பட வேண்டியவனாகிறாய்” என்று கூறினாள். அரசன் மீண்டும் இறுதியாகக் கெஞ்சினான்.\n\nதேவியானவள் வாழ்வைத் தவிர வேறு ஏதாவது கேள் என்றாள். அவன் தேவியிடம் அதே இடத்தில் சிலை வடிவில் தனது பெயரிலேயே என்றும் காட்சியளிக்கும்படி வேண்டினான். இந்த இடமும் தன் பெயரிலேயே வழங்கப்பட வேண்டுமென்றும் யாரொருவர் இந்த இடத்தில் தேவியை உண்மையான பக்தியுடன் வணங்குகிறார்களோ அவருக்கு மீண்டும் பிறவாத வரமருள வேண்டுமென வேண்டினான். மேலும் மனந்திருந்தி நல்லெண்ணத்துடன் இங்கு வருவோர் நல்லவரோ கெட்டவரோ நீ அவர்களுக்கு உதவ வேண்டும் என்றான். அவன் வேண்டியவாறே வரமளித்து அவனை அழித்த அன்னை அவ்விடத்திலேயே என்றும் நீங்காது அமர்ந்தாள்.\n\nஅதனால் இங்கு வந்து வணங்கினால் நிச்சயம் தேவியின் அருளால் மோக்ஷம் கிட்டும் என்பது நம்பிக்கை. இதனால் இந்துக்களின் வழிபாட்டிடங்களில் இக்கோவில் மிகுந்த ஆன்மீக முக்கியத்துவம் பெற்று இங்கு யாத்திரை செல்வது அவசியமாகிறது. பெரும்பாலும் இக்கோவிலுக்கு முஸ்லீம்களே வருகிறார்கள் என்பது வியப்பான செய்தி.\n\nஇன்னொரு கதையும் கர்ண பரம்பரையாகக் கூறப்படுகிறது. இந்தியாவின் ஒரு குக்கிராமத்தில் மூன்று சகோதரர்கள் வசித்து வந்தனர். ஒவ்வொருவரும் ஒவ்வொரு வேலையைச் செய்து வந்தனர். ஒருவன் துணி தைப்பவனாகவும், ஒருவன் போர்வீரனாகவும், மற்றொருவன் பொற்கொல்லனாகவும் இருந்தனர். அவர்கள் ஒவ்வொரு நாளும் அன்னையை பூஜித்து அவளின் ஆசி பெற்று தம் வேலையைச் செய்து வந்தனர். சகோதரர்கள் மூவரும் அவரவர் சம்பாதித்ததை வைத்துக் கொண்டு சந்தோஷமாக வாழ்ந்தனர்.\n\nஒருநாள் இரவு தங்களுள் யார் சிறந்தவர் என்றும் யார் அதிகமாக சம்பாதிக்கிறார்கள் என்றும் விவாதித்தனர். பிறகு யார் அதிகம் சம்பாதித்துத் தேவிக்குத் திருப்பணி செய்கிறார்களோ அவர்தான் தேவிக்குப் பிடித்தமானவர் என்று பொற்கொல்லனும் துணி தைப்பவனும் கூறினர். அவர்களுள் க்ஷத்ரியன் மட்டும் அதிகம் சம்பாதிக்க முடியவில்லை. அவனை மற்ற இருவரும் அவமதித்தனர்.\n\nஅதனால் அவன் மனமுடைந்து அன்றிரவு ஹிங்குலாஜ் மாதா கோவிலுக்குச் சென்று தன்னை ஏன் பிடிக்கவில்லை என்று தாயிடம் முறையிட்டு அழுது புலம்பினான். மறுநாள் காலை அவர்கள் வீட்டு வாசலில் தேவி தோன்றினாள். யாருக்கு என் கையிலுள்ள குங்குமத்தை முதலில் வைக்கிறேனோ அவனே எனக்கு மிகவும் பிடித்தமான பக்தன் என்று சொன்னாள்.\n\nசொன்னவுடன் தேவி தனக்குத்தான் குங்குமம் வைக்க வேண்டுமென்று துணி தைப்பவன் கைகால் அலம்பச் சென்றான். பொற்கொல்லன் பூப்பறிக்கச் சென்றான். ஆனால் க்ஷத்ரியன் தன் மேல் தேவிக்கு கருணை பிறக்காதென்று நினைத்து அப்படியே நின்றான். ஆனால் தேவி அவனை நோக்கி வந்து குங்குமத்தை அவன் நெற்றியில் வைத்தாள். அப்போதுதான் தேவி யாரிடமும் பக்தியைத் தவிர வேறொன்றையும் எதிர்பார்ப்பதில்லை என்று அவன் உணர்ந்தான். பிறகு பொற்கொல்லனுக்கும் அதற்கடுத்து துணி தைப்பவனுக்கும் குங்குமம் வைத்தாள். மூன்று சகோதரர்களும் தேவியின் ஆசி பெற்று நல்வாழ்வு வாழ்ந்தனர்.\n\nSection::::கோவில் அமைப்பு.\nஅழகாகத் தோற்றமளிக்கும் ஹிங்கோல் நதிக்கரையிலுள்ள ஒரு மலைக்குகையில் ஹிங்லாஜ் பீடம் உள்ளது. இப்பீடத்தின் கருவறையை அடைய, உயரம் குறைவாகத் தென்படும் குகைவாயில் வழியாக ஊர்ந்துதான் செல்ல வேண்டும். அன்னைக்காக ஹோமம் நடத்தப்படும்போது, ஹோமத்தின் பூர்ணாஹூதியின் போது எழும் உயர்ந்த ஜுவாலையில், கோடாரீ அன்னையின் திருவுருவம் ஒரு நொடி நேரத்தில் சிலருக்குத் தென்படும் என்பார்கள். ஆனால், ஹிங்லாஜ் பீடத்துக் குகைக் கருவறையில், வருடம் முழுவதும் இடைவிடாமல் எரியும் தீ ஜுவாலையில், அன்னையின் திருவுருவத்தைக் காணலாம் என்கிறார்கள்.\n\nஅந்த குகையில் இரண்டு சுயம்பு வடிவங்கள் உள்ளன. இந்த சுயம்புவே ஹிங்குலாஜ் மாதாவின் வடிவமாகும். சுயம்பு வடிவத்தில் செந்தூரம் பூசப்பட்டிருக்கும். கோவில் அதிகாலை முதல் மாலையில் இருள் சூழும் நேரம் வரை திறந்திருக்கும். உலர் பழங்கள், இனிப்புகள், சிந்தூர் குங்குமம், தேங்காய்கள், வளையல்கள், சிவப்பு நிற சுந்தாதி துணிகள், அத்தர் மற்றும் அகர்பத்திகள் ஆகியன தேவிக்கு இங்கு பக்தர்களால் வழங்கப்படுகிறது.\n\nSection::::ஹிங்குலாஜ் பயணத்தின் போது கவனத்தில் கொள்ள வேண்டியவை.\n• முதலில் பயணத்திற்குத் தேவை கராச்சி மற்றும் பலூசிஸ்தான் விஸா ஆகும். பலூசிஸ்தான் தீவிரவாத அச்சுறுத்தல் நிறைந்த பகுதியென்பதால் அங்கு செல்ல தனி விஸா வேண்டும். மேலும் இங்கு கெடுபிடிகள் மிக அதிகம்.\n\n• சென்னை, பெங்களூரு, மும்பை, அஹமதாபாத், ஹைதராபாத் மற்றும் டெல்லி போன்ற இடங்களிலிருந்து நேராக கராச்சி சென்றடைய விமானம் உள்ளது.\n\n• டெல்லியிலிருந்து வாகா எல்லை வழியே லாகூரை அடைய பேருந்து வசதியும் உண்டு. சதா – இ – சர்ஹாத் (Sada - e - Sarhad) என்ற பேருந்து செல்கிறது. அங்கிருந்து கராச்சி செல்லலாம்.\n\n• டெல்லியிலிருந்தும் அட்டரியிலிருந்தும் (Attari) லாகூர் செல்ல சம்ஜௌதா எக்ஸ்பிரஸ் (Samjhauta Express) என்ற ரயிலும் உள்ளது.\n\n• பக்தர்கள் ஒவ்வொருவரும் கட்டாயமாக தங்கள் ஐ.டி. கார்டை (அடையாள அட்டை) கொண்டு வர வேண்டும்.\n\n• சீதோஷ்ண நிலைக்குத் தகுந்த உடையணிதல் அவசியம்.\n\n• பயணத்தின்போது விதிக்கப்படும் கடுமையான நிபந்தனைகளை பின்பற்றியே ஆக வேண்டும்.\n\n• தீப்பற்றும் பொருட்கள் மற்றும் மது போன்ற போதைப் பொருட்களை எடுத்துவரக் கூடாது.\n\n• கோவில் ஹிங்கோல் நேஷனல் பார்க்கில் உள்ளது என்பதால் சுற்றுப்புறத்தை மாசடையாமல் தூய்மையாக வைத்திருத்தல் அவசியம்.\n\nSection::::நானி கா மந்திர்.\nஇங்கு செல்ல யாத்ரிகர்களுக்கு பாகிஸ்தான் அரசு எல்லா சௌகரியங்களையும் செய்து இருக்கிறது. தவிர ஹிங்க்லாஜ் சேவா மண்டலி என்ற அமைப்பு உலகில் பல்வேறு இடங்களிலிருந்து வருடம் இருமுறை கொண்டாடப்படும் திருவிழாவுக்கு வரும் பக்தர்களுக்கு எல்லா உதவிகளையும் செய்து வருகிறது. இத்திருத்தலத்தை அங்கு இருக்கும் மக்கள் (முஸ்லிம் மதத்ததை சேர்ந்தவர்கள்) நானி கா மந்திர் (பாட்டியின் கோயில்) என அன்புடன் கூறுகிறார்கள். இத்தலம் அவர்கள் பாதுகாப்பில்தான் உள்ளது. நானி என்றால் இந்தியில் அம்மாவின் அம்மா (தாய்வழிப் பாட்டி) என்று அர்த்தம். அதாவது இந்த இடத்தில் தாய்க்கெல்லாம் தாயானவள் என்று பொருள்படுகிறது.\n\nSection::::கோவிலைச் சுற்றியுள்ள மற்ற இடங்கள்.\nஇங்கு கணேஷ் தேவா, காளி மாதா, குரு கோரக்நாத் கோவில்களும் குரு நானக் கரோவா, ராம் ஜரோக்கா பெத்தக் போன்ற இடங்களும் ப்ரஹம் குண்ட், தீர் குண்ட், மஹா காளி குண்ட், சோரோஷி பர்வத் மீதுள்ள அனீல் குண்ட், கரி நதி (அகோரி பூஜா) போன்ற தீர்த்தங்களும் உள்ளன.\n\nSection::::கோவிலின் விசேச நாட்கள்.\nஹிங்குலாஜ் மாதாவை பூஜிக்க செவ்வாய் மற்றும் ஞாயிற்றுக் கிழமைகள் மிகவும் உகந்தவையாகக் கருதப்படுகின்றன. நவராத்திரி இங்கு சிறப்பாகக் கொண்டாடப்படுகிறது. ஏப்ரல் மாதம் வரும் நவராத்திரியின்போது நான்கு நாள் யாத்திரையாக பக்தர்களை அழைத்து வர ஸ்ரீ ஹிங்குலாஜ் சேவா மண்டலி (Shri Hinglaj Sewa Mandli) உதவுகிறது. சிலர் இங்கேயே தங்கி அன்னையை வணங்குகிறார்கள். சிலர் ஒருநாள் யாத்திரையாக வருகிறார்கள்.\n\nபாகிஸ்தானின் கராச்சியில் எம்.ஏ.ஜின்னா (M.A.Jinnah Road) ரோட்டில் அல்லது முகமது அலி ஜின்னா ரோட்டில் உள்ள ஸ்வாமி நாராயண் மந்திரிலிருந்து வருடாவருடம் பாகிஸ்தான் இந்துக்களுக்கான ஹிங்குளாஜ் ஜாத்ரா (ஹிங்குளாஜ் யாத்திரை) தொடங்குகிறது.\n\nSection::::வழித்தடம் மற்றும் சக்திபீடத்தைப் பற்றிய முக்கியத் தகவல்கள்.\nபாகிஸ்தான் – பலூசிஸ்தான் – லாஸ் பெலா (las bela) அருகில் – ஹிங்கோல் ஆற்றங்கரை – ஹிங்குளாஜ் மலைக்குகை\n\n• புகழ்பெற்ற ஹிங்குளாஜ் யாத்திரை கராச்சி நகரில் (260 கி.மீ) இருந்து தொடங்குகிறது. கராச்சி – குவெட்டா (quetta) சாலையில் 120 கி.மீ சென்று ஜீரோ பாய்ண்ட் என்ற இடத்தை அடைந்து மேற்கு நோக்கி லியாரி (lyari) டவுன் வழியாகச் சென்று பௌஜி கேம்ப் (fauji camp) பகுதியை அடைய வேண்டும். இந்தப் பயணத்தின் கடைசி ஸ்டாப் “அஸப்புரா” சரை (asha pura sarai) என்பதாகும்.\n\n• ஹிங்குளாஜ் யாத்திரை கடினமான பயணமாகும். அகோர் மற்றும் கூங்கி (goongi) என்ற இரு ஆறுகளைக் கடந்து செல்ல வேண்டும்.\n\n• இந்த அகோர் ப்ரிட்ஜ் பாலத்திலிருந்து கோவில் 15 கி.மீ தொலைவிலுள்ளது. இந்த அகோர் பாலம் வரை செல்ல கராச்சியில் இருந்து தனியார் வாகனங்கள் உள்ளன. மேலும் கராச்சியின் (Inter-City Bus Terminal, Baldia Town, Karachi) பால்டியா டவுனில் உள்ள இண்டர் சிட்டி பஸ் டெர்மினலில் இருந்து அரசுப் பேருந்துகளும் உள்ளன.\n\n• இந்த அகோர் ஆறு வரை செல்ல சிறந்த வழி தற்போது அரபிக்கடலை ஒட்டி போடப்பட்டுள்ள கோஸ்டல் ஹைவே ஆகும். கராச்சியிலிருந்து இந்த ரோட்டில் சென்றால் 2.5 அல்லது 3 மணி நேரத்தில் அகோர் ஆற்றை அடையலாம்.\n\n• பிறகு அகோரிலிருந்து நடந்தே கோவிலை அடையலாம். அல்லது அகோர் கிராமத்திலிருந்து இருசக்கர வாகன வசதி உண்டு.\n\n• ஹிங்குளாஜ் தெற்கு பலூசிஸ்தானில் கவாடருக்கு (gawadar) வடகிழக்கே சில மணி நேரப் பயணத்தொலைவில் உள்ளது.\n\nSection::::ஹிங்குலாஜ்கர் கோவில்.\nமத்தியப் பிரதேசத்தில் மண்ட்சார் மாவட்டத்தில் பன்புராவில் உள்ள நவலி கிராமம் அருகேயுள்ள ஹிங்லாஜ்கர் கோட்டைக்கருகே இக்கோவில் உள்ளது. பாகிஸ்தானுக்குச் செல்ல முடியாதவர்கள் இங்கு வந்து அன்னையை வழிபடுகிறார்கள்.\n\nஆனால் இது சக்தி பீடமல்ல. சக்தி பீடத்திற்கான மாற்றுத் தலமாகும். இது மண்ட்சார் (Mandsaur) நகரிலிருந்து 165 கி.மீ தொலைவிலும் பன்புரா (Bhanpura) நகரிலிருந்து 26 கி.மீ தொலைவிலும் உள்ளது. இது காந்திசாகர் சரணாலய (Gandhi Sagar Sanctuary) எல்லைக்குள் உள்ளது.\n\n\n"}
{"id": "249163", "url": "https://ta.wikipedia.org/wiki?curid=249163", "title": "பேத்தா", "text": "பேத்தா\n\nபேத்தா அல்லது பேத்தை மீன் அல்லது பேத்தையன் மீன் அல்லது முள்ளம்பன்றி மீன் (porcupinefish) என்பது ஒரு வினோதமான கடல் மீனினமாகும். இவை ஆழம் குறைந்த கடல் பகுதியில் வாழ்கின்றன. இம்மீன் தன் உடலைப் பத்து மடங்கு பருமன் உள்ளதாக மாற்றிக்கொள்ளும் திறன் வாய்ந்தது. நீர் அல்லது காற்றைக்கொண்டு தனது உடலை ஊதிப்பெருக்கும் ஆற்றல்வாய்ந்தது. சில சமயங்களில் காற்றை நிரப்பிக்கொண்டு இரப்பர் பந்துபோல கடலில் மிதக்கும். ஏதாவது பறவை இதைப் பிடித்தாலும் இது ஊதிப்பெருகுவதால் இதை விழுங்க இயலாமல் விட்டுவிடும். இது மெதுவாக நீந்தக்கூடியது. இம்மீனின் உடலில் முட்கள் காணப்படுகின்றன. இம்மீன் ஊதிப்பெருகும்போது இந்த முட்கள் விறைத்து நிற்கும். சாதாரண நிலையில் இம்மீனின் முட்கள் படுக்கை நிலையில் இருப்பதால் இது நீந்தும்போது எந்த இடைஞ்சலும் ஏற்படுவதில்லை. இது ஒரு நச்சு மீன் எனபதால் இதை பெரும்பாலான மீன்கள் உண்பதில்லை. மீறி உண்டால் இது ஊதிப் பெருகி விழுங்கும் மீனின் தொண்டையில் சிக்கி அந்த மீனைக் கொன்றுவிடும்.\n"}
{"id": "249164", "url": "https://ta.wikipedia.org/wiki?curid=249164", "title": "உலோக ஐதராக்சைடு", "text": "உலோக ஐதராக்சைடு\n\nஉலோக ஐதராக்சைடுகள் \"(Metal hydroxides)\" என்பது உலோகங்களுடன் ஈரணு ஐதராக்சைடு அயனி சேர்ந்திருப்பதைக் குறிக்கிறது.\n\nஉலோக ஐதராக்சைடுகள் யாவும் வலுவான காரங்கள் என்றும் அழைக்கப்படுகின்றன. பல பொதுவான உலோக ஐதராக்சைடுகள், ஐதராக்சைடு அயனிகளால் ஆனவை மற்றும் அவை குறிப்பிட்ட அந்த உலோகத்தின் அயனிகளால் மட்டுமே உருவாக்கப்பட்டிருக்கும். எடுத்துக்காட்டாக சோடியம் ஐதராக்சைடு தண்ணீரில் கரையும்போது அதிலிருந்து சோடியம் அயனிகளும் ஐதராக்சைடு அயனிகளும் உருவாகின்றன. உலோக ஐதராக்சைடுகளை கரைக்கும்போது முற்றிலுமாக அயனியாகின்றன என்பதாலேயே அவை வலுவான காரங்கள் எனப்படுகின்றன. உலோக ஐதராக்சைடுகளின் காரகாடித்தன்மைச் சுட்டெண் (pH) 7 இற்கு மேல் உள்ளதால் இவை காரங்கள் என அடையாளம் தரப்படுகின்றன. அயனிகள் மின்சாரத்தைக் கடத்தும் என்பதால் உலோக ஐதராக்சைடுகள் கரைக்கப்படும் போது அவை மிகநன்றாகவே மின்சாரத்தை கடத்துகின்றன. \n\n\n\n\nSection::::மண்ணில் உலோக ஐதராக்சைடுகளின் பங்கு.\nமண்ணில் இருக்கும் தாவர குப்பைகள் சிதைவடையும்போது பெருமளவில் இயற்கை பீனால்கள் வெளிவிடப்படுகின்றன. இயற்கைத் தாவரங்களில் இருந்து கிடைக்கும் பீனாலின் அளவைவிட இது அதிகமென்று கருதப்படுகிறது. இறந்த தாவரப்பொருட்கள் சிதைவடையும்போது சிக்கலான கரிமச் சேர்மங்களை மெதுவாக ஆக்சிசனேற்றம் அடையச்செய்கின்றன அல்லது அவற்றை சக்கரைகள் அல்லது அமினோ சக்கரைகள் போன்ற சிறிய மூலக்கூறுகளாகச் சிதைக்கின்றன.\n"}
{"id": "249173", "url": "https://ta.wikipedia.org/wiki?curid=249173", "title": "அனாக்சகோரசு", "text": "அனாக்சகோரசு\n\nஅனாக்சகோரசு (\"Anaxagoras\", ; , \"அனாக்சகோரசு\", \"மன்றத் தலைவர்\"; 510 – 428 கி.மு) ஒரு சாக்கிரட்டீசுக்கு முந்திய கிரேக்க மெய்யியலாளர் ஆவார். அனத்தோலியாவில் கிளசாமோனையில் பிறந்தார். அனாக்சகோரசு முதன்முதலில் மெய்யியலை ஏதென்சுக்குக் கொண்டு வந்தவர். டையோகேனசு இலார்சியசு, புளூட்டாக் ஆகியோரின் கூற்றுப்படி, இவர் பிந்தைய வாழ்நாளில் பெரிக்கிளீசுடன் உறவு வைத்திருந்ததால் இறைமறுப்புப் பரப்புரைக்காக அரசியற் குற்றம் சாட்டப்பட்டு தூக்குத் தண்டனை வழங்கப்பட்டார். தூக்குத் தண்டனையில் இருந்து தன் உயிரைக் காப்பாற்றிக்கொள்ள அவர் ஏதென்சை விட்டு இலாம்புசகசுக்கு வெளியேறினார்.\n\nபர்மேனிடசின் மாற்றமறுப்புக்கு எதிர்வினையாக, அனாசகோரசு உலகத்தில் உள்ள அனைத்துமே எண்ணற்ற பண்புள்ள அளவிறந்த அழிதகும் முதன்மை உட்கூறுகளால் ஆயது என்றார். இங்கு பொருள்மாற்றம் குறிப்பிட்ட முதன்மை உட்கூற்றின் ஆணையால் ஏற்படுவதில்லை; மாறாக, பிற உட்கூறுகளின்பால் அது செலுத்தும் ஓங்கலான சார்புநிலைத் தாக்கத்தால் ஏற்படுகிறதென்றார். அவர் கூறுகிறார், \"ஒவ்வொன்றும்.அதுவாக்கப்படும் அல்லது அதிலுள்ள முதன்மை உட்கூறுகளின் தாக்கங்களையே வெளிப்படுத்துகிறது\". அவர் \"பேருளம்\" (மனம்) என்ற கருத்துப்படிமத்தை அறிமுகப்படுத்தி அது ஆணையிடும் விசையாகச் செயல்படுகிறது எனக் கூறுகிறார். அது ஒருபடித்தானது என்றும் மிக மிக இலேசான நுண்பொருளால் ஆயது என்றும் அதுதான் முதற் குழம்பற் கலவையை சுழிப்புச் சுழற்சியால் (vortical rotation) விலக்கிப் பிரித்து வான்பொருட்களை உருவாக்கியது என்றும் கூறுகிறார்.\n\nஇவர் இயற்கை நிகழ்வுகளுக்குப் பல புதிய அறிviயல் விளக்கங்களை அளித்தார். வான்பொருள்களின் ஒளிமறைப்புகளுக்கான சரியான விளக்கத்தைத் தந்தார். இவர் சூரியனை மாபெரும் நெருப்புக் கோளமாகும் என்றார். மேலும் வானவிற்கள், விண்கற்கள் பற்றியெல்லாம் விளக்க முயன்றுள்ளார்.\n\nSection::::வாழ்க்கை.\nஅனாக்சகோரசு தான் பிறந்த நகரமான கிளசாமேனையில் ஓரளவு சொத்தும் அரசியல் செல்வாக்கும் பெற்றிருந்துள்ளார். என்றாலும் இவை தன் அறிவுத் தேடலை தடுத்துவிடலாம் என அஞ்சி அவற்றைத் துறந்துவிட்டுள்ளார். ஆனால் உரோம எழுத்தாளர் வேலரியசு மேக்சிமசு வேறுவிதமாக்க் கூறுகிறார். நீண்ட பயணம் முடிந்து வீடு திரும்பிய அனாக்சகோரசு தன் சொத்தெல்லம் பாழ்பட்டிருக்க்க் கண்டு இவ்வாறு கூறினாராம்: \"இது நடக்காவிட்டால், தேடிய அறிவுச் செல்வம் கிடைத்திருக்குமா?\". கிரேக்கராக இருந்தாலும் யவன முற்றுகையால் கிளசாமோனை அடக்கப்பட்டபோது பாரசீக அக்காயமெனீடியப் பேரரசின் படையில் போர்வீர்ராகச் சேர்ந்திருப்பார்\nதன் இளம்பருவத்தில் (அண். கி.மு 464–461) இவர் கிரேக்கப் பண்பாட்டின் மையமாக விளங்கிய ஏதென்சுக்குச் சென்றுவிட்டார். அங்கு இவர் 30 ஆண்டுகள் இருந்துள்ளார். பெரிகிளெசு இவர்பால் அன்பு செலுத்தி பெரிதும் மதித்துள்ளார். கவிஞர் யூரிபிடெசு இவரால் அறிவியலிலும் மாந்த வாழ்வியலிலும் ஆர்வமூட்டப்பட்டுள்ளார்.\n\nஅனாக்சகோரசு அயோனியாவில் இருந்து ஏதென்சுக்கு மெய்யியல், அறிவியல் உசாவல் அல்லது வினவல் உணர்வைக் கொண்டுவந்தார். இவரது வான்பொருள்கள், விண்கல் வீழ்ச்சி நோக்கீடுகள் பொது ஒழுங்கிற்கான புதிய கோட்பாடுகளை உருவாக்கவும் கி.மு 467இல் நிகழ்ந்த விண்கல் மொத்தலையும் உறுதியாக முன்கணிக்க வைத்தது. இவர் சூரியன்,வான்பொருள் ஒளிமறைப்புகள், விண்கற்கள், வானவிற்கள் பற்றிய அறிவியல் விளக்கங்களை உருவாக்கவைத்தது. இவர் சூரியனை ஒளிரும் பொன்மப் பொருண்மை (மாழைப்பொருண்மை) என்றும் பெலோபொன்னீசைவிடஅது பெரியதென்றும் கூறினார். இவர்தான் முதன்முதலாக நிலா அதன் மீது பட்டுத்தெறிக்கும் (எதிர்பலிக்கும்) சூரிய ஒளியால் பொலிகிறது என்று கூறினார். இவர் நிலாவில் மலைகள் உள்ளன என்றார்,அங்கு மாந்தர் வாழ்வதாக நம்பினார். இவர் வான்பொருள்கள் புவியில் இருந்து பிரிந்து சென்ற துண்டங்கள் என்றும் அவை வேகமான சுழற்சியால் பற்றி எரிகின்றான என்றும் கூறினார். இவர் சூரியனும் விண்மீன்அளும் எரியும் கற்களே என்றார். விண்மீன்கள் நெடுந்தொலைவில் உள்ளதால் நாம் விண்மீன்களின் வெப்பத்தை உணர்வதில்லை என்றார். இவர் புவி தட்டையானதென்றும் அதன் அடியில் அமைந்த வலிய காற்றின்மீது மிதக்கிறதென்றும் எண்ணினார். மேலும் இந்தக் காற்றில் ஏற்படும் சீர்குலைவுகளே நிலநடுக்கங்களை உருவாக்குகின்றன என்றார். ஏதென்சில் இவரது இத்தகைய கண்ணோட்டங்கள் இவரை இறைமறுப்பாளராகக் குற்றஞ்சாட்ட வைத்தது. இறைமறுப்புக்காக கிளியோன் இவரை ஒறுத்ததாகடையொஜீன்சு இலேயர்ழ்சியசு கூறுகிரார், ஆனால் புளூடார்க் பெரிக்கிளெசு அவரது முன்னாள் பயில்விப்பாளரான அனாக்சகோரசை எதீனியர்கள் அவர்மீது பொலெபொன்னீசுப் போர் தோற்றுவித்த பழியைப் போடவே, பாதுகாப்புக்காக இலாம்ப்சாக்கசுக்கு அனுப்பிவிட்டதாகக் கூறுகிறார்.\n\nகி.மு 450 அளவில் அனாக்சகோரசின் வழக்கில் பெரிக்கிளெசு அனாக்சகோரசு தரப்பில் வாதிட்டுள்ளார் என இலேயர்ழ்சியசு கூறுகிறார். இருந்தாலும் ஏதென்சில் இருந்து ஓய்வுபெற்று திரோடில் உள்ள இலாம்ப்சாக்கசுக்கு அனாக்சகோரசு போகவேண்டிய நிலைமை ஏற்பட்டுள்ளது (அண். கிமு 434–433). அங்கே அவர் கி.மு 428 அளவில் இயற்கை எய்தியுள்ளார். இவரது நினைவாக இலாம்ப்சாக்கசு மக்கள் உள்ளமும் உண்மையும்என்ற நினைவுச் சின்னத்தை எழுப்பி ஒவ்வோராண்டும் அவரது இறப்பில் இருந்து பல்லாண்டுகளுக்கு அஞ்சலி செலுத்தி வந்துள்ளனர்.\n\nஅனாக்சகோரசு ஒரு மெய்யியல் நூலை இயற்றியுள்ளார். ஆனால் அதன் சில பகுதிகள் மட்டும் கி.பி 6ஆம் நூற்றாண்டில் வாழ்ந்த சிசிலியாவின் சிம்பிளிசியசு வழியாகக் கிடைக்கின்றன.\n\nSection::::மெய்யியல்.\nஅனாக்சகோரசு கூற்றுப்படி, எல்லாமே தொடக்கத்தில் இருந்தே இதேபோலவே நிலவுகின்றன. ஆனால் அவை முதலில் மிகமிக நுண்சிறு வடிவுத் துண்டங்களாகவும் எண்ணிக்கையில் அளவற்றனவாகவும் பரவலில் புடவி முழுவதும் நுண்ணிலையில் கலந்து விரவிக் கிடந்தன. எல்லா பொருல்களும் இத்திரள்வில் இருந்தன ஆனால் தெளிவற்ற வடிவத்திலும் குழம்பலான நிலையிலும் இருந்தன. அளவற்ற எண்ணிக்கையில் ஒருபடித்தான பகுதிகளும் () அதேபோல பலபடித்தான பகுதிகளும் அமைந்திருந்தன.\n\nஒழுங்கமைப்புப் பணி, அதாவது ஒத்தவற்றை ஒவ்வாதவற்றில் இருந்து பிரித்தலும் ஒரேபெயரில் பல முழுமைகளைக் கூட்டித் தொகுத்தலுமாகிய பணி, உள்ளத்தின் அதாவது அறிவாய்வின் பணியேயாகும்(). உள்ளம் வரம்பற்றும் கட்டற்ற திரட்சியாகவும், ஆனால் அதேநேரத்தில் அது தனித்தும் தற்சார்போடும் நுண்யாப்போடும் எங்கும் எல்லாவற்றிலும் ஒன்றேபோல நிலவுகிறது. அறிவும் திறனும் வாய்ந்த இந்நுண்பொருள் (பேருள்ளம்), வாழ்வின் அனைத்து வடிவங்களையும் ஆள்வதைக் காணலாம். அனாக்சகோரசு இதன் முதல் வடிவமாகவும் உள்ளடக்கமாகவும் இயக்கத்தையே சுட்டுகிறார். இவ்வியக்கம் ஒத்த பகுதிகளின் தொகுப்பை அல்லது திரள்வைத் தனித்தவொன்றாக நிலவச் செய்கிறது.\n\nவளர்ச்சியும் தளர்ச்சியும் புதிய திரள்வாலும் () தகர்ப்பாலுமே () உருவாகின்றன. என்றாலும் பண்டங்களின் முதற்கலவை எப்போதும் முழுமையாக மீறப்படுவதில்லை. ஒவ்வொரு பண்டமும் மற்றவற்றின் பகுதிகளால் ஆயதே அதாவது பலபடித்தான கூறுகளால் உருவானதே. எதுவுமே சில பரவலான ஒருபடித்தான கூறுகளின் விரவலால் தனித் தற்பான்மையைப் பெற்றுள்ளது. உலகில் நாம் காணும் பண்டங்கள் இத்தகைய நிகழ்வாலேயே உருவாகின்றன.\n\nSection::::இலக்கிய மேற்கோள்கள்.\nநத்தானியேல் வெசுட்டின் முதல் நூலான \"The Dream Life of Balso Snell\" எனும் நூலைத் தொடங்கும் மேற்கோளில் மார்செல் பிராசுட்டின் பாத்திரமான பெர்காட் இவ்வாறு கூறுகிறது, \"உண்மையில், நண்பனே, அனாக்சகோரசு சொன்னதுபோல, வாழ்க்கை ஒரு பயணமே.\"\n\nகாரி கார்பியால் இயற்றப்பட்ட \"யவனத் தடைவிதிப்பில்\" அனாக்சகோரசு ஒரு பாத்திரமாக வருகிறார். இவர் இயற்கை நிகழ்வுகளுக்குப் பல புதிய அறிவியல் விளக்கங்களை வழங்கினார். வான்பொருள்களின் ஒளிமறைப்புகட்கான சரியான விளக்கத்தினை உருவாக்கினார். சூரியன் பெலோபொன்னீசைவிட பெரிய நெருப்புக் கோளம் என்று கூறினார். வானவில், விண்கற்கள் ஆகியவற்றை விளக்கினார்.\n\nவிதால் கோர் தன் '[Creation (novel)|Creation\" எனும் புதினத்தில் அதன் கதைத் தலைவனும் கதைசொல்லியும் ஆகிய சைரசு சுபிதாமா அனாக்சகோரசைக் குறிப்பிட்டு வியப்பதாக எழுதியுள்ளார். அந்நூலில் உள்ள கீழ்வரும் பத்தி அனாக்சகோரசு அக்காலத்தவரிடம் எத்தகைய தாக்கத்தை ஏற்படுத்தினார் என்பதை விளக்குகிறது.\n\nவில்லியம் எச். காசு The Tunnel (1995) எனும் தன் புதினத்தைப் பின்வரும் அனாக்சகோரசின் மேற்கோளுடன் தொடங்குகிறது.: \"எந்த இடத்தில் இருந்துவந்தாலும் நரகத்துக்கு ஒரே வழிதான்.\"\n\n\n"}
{"id": "249187", "url": "https://ta.wikipedia.org/wiki?curid=249187", "title": "அச்சல் குமார் ஜோதி", "text": "அச்சல் குமார் ஜோதி\n\nஅச்சல் குமார் ஜோதி (\"Achal Kumar Jyoti\", பிறப்பு: 23 சனவரி 1953) என்பவர் இந்திய ஆட்சிப் பணி அதிகாரி ஆவார். 1975-ம் ஆண்டில் குஜராத் மாநிலத்தில் இந்திய ஆட்சிப் பணி அதிகாரியாக பணியாற்றத் துவங்கி பல்வேறு பொறுப்புகளை வகித்து கடந்த 2013-ம் ஆண்டு ஜனவரி மாதம் ஓய்வு பெற்றார். 2015 மே 13 இல் இவர் மூன்று இந்தியத் தேர்தல் ஆணையர்களில் ஒருவராக நியமிக்கப்பட்டார்.\n\nSection::::பணி விவரம்.\nஅச்சல் குமார் ஜோதி குஜராத் தலைமைச் செயலாளராக 2013-ஆம் ஆண்டு வரை பணியாற்றினார். அவர் 1999 முதல் 2004 வரை, கண்ட்லா துறைமுக அறக்கட்டளை தலைவராகவும், சர்தார் சரோவர் நர்மதா நிகாம் நிறுவனத்தின் மேலாண்மை இயக்குனராகவும் பொறுப்பு வகித்தார். 2013-இல் தலைமைச் செயலர் பதவியில் இருந்து ஓய்வு பெற்ற பின்னர் குஜராத் மாநில லஞ்ச ஒழிப்புத்துறை ஆணையராகப் பதவி அமர்த்தப்பட்டார்.\n"}
{"id": "249188", "url": "https://ta.wikipedia.org/wiki?curid=249188", "title": "அட்சய பாத்திரம் அறக்கட்டளை", "text": "அட்சய பாத்திரம் அறக்கட்டளை\n\nஅட்சய பாத்திரம் அறக்கட்டளை (Akshaya Patra Foundation) இந்தியாவில் செயல்படும் லாப நோக்கமற்ற அறக்கட்டளையாகும். இது இந்தியாவில் உள்ள பள்ளிகளுக்கு மதிய உணவை சமைத்து, அரசு நடத்தும் பள்ளிகளுக்கே நேரில் சென்று வழங்குகிறது. இவ்வறக்கட்டளை 2000ஆம் ஆண்டில் துவக்கப்பட்டது. குழந்தைகள் பசிக் கொடுமையால் கல்வி பெறுவது தடைபடுவதை தடுக்கும் நோக்கில் அட்சய பாத்திரம் அறக்கட்டளை செயல்படுகிறது.பக்திவேதாந்த சுவாமி பிரபுபாதா அவர்களின் கனவை நனவாக்கும் முயற்சியால் அட்சய பாத்திரம் அறக்கட்டளை துவக்கப்பட்டது.\n\n\nSection::::குறிக்கோள்.\nஇந்தியாவில் பசியினால் கல்வி மறுக்கப்படக்கூடாது \n\nSection::::இலக்கு.\n2020ஆம் ஆண்டுக்குள் 50 இலட்சம் குழந்தைகளுக்கு மதிய உணவு வழங்குதல்\n\nSection::::மதிய உணவுத் திட்டம்.\nகல்வி மேம்பாட்டிற்கும், வகுப்பறை பசிக்கொடுமை நீங்கவும் இந்திய அரசு இரண்டு முக்கிய திட்டங்களை வகுத்தது. \n\nஅட்சய பாத்திரம் அறக்கட்டளையானது மதிய உணவுத் திட்டத்தை, பத்து மாநிலங்களில், நாள் ஒன்றுக்கு 10,000 அரசுப் பள்ளிகளில் படிக்கும் 14 இலட்சம் மாணவ மாணவியர்க்கு மதிய உணவை நேரில் சென்று வழங்கி வருகிறது. இவ்வறக்கட்டளை இந்திய அரசு மற்றும் மாநில அரசுகளின் உதவியுடன், நாட்டில் 22 மையப்படுத்தப்பட்ட நவீன சுகாதாரமான சமையலறைகளுடன், சத்தான உணவை சமைத்து, அரசுப் பள்ளி மாணவர்களுக்காக வழங்குகிறது.\n\n"}
{"id": "249189", "url": "https://ta.wikipedia.org/wiki?curid=249189", "title": "தேசிய அருங்காட்சியகக் கழகம் (இந்தியா)", "text": "தேசிய அருங்காட்சியகக் கழகம் (இந்தியா)\n\nதேசிய அருங்காட்சியகக் கழகம், (National Museum Institute of the History of Art, Conservation and Museology) கலைகளின் வரலாற்றை பாதுகாத்தல், அவைகளை இளம் தலமுறையினர்களுக்கு கற்பித்தல், பயிற்சி அளித்தல், அருங்காட்சியகங்களை நிர்வகித்தல் மற்றும் பராமரித்தல் குறித்தான கல்வி வழங்குவதே இதன் நோக்கமாகும். இவ்வமைப்பு சங்கங்கள் பதிவுச் சட்டம், 1860இன் படி பதிவு செய்யப்பட்டு 27 சனவரி 1989ஆண்டில் துவக்கப்பட்டது. இக்கல்வி நிறுவனம் இந்திய அரசின் கலாச்சார அமைச்சகத்தின் கீழ் செயல்படுகிறது. இக்கழகம் 28 ஏப்ரல் 1989 ஆண்டு முதல் நிகர்நிலைப் பல்கலைகழகமாக அங்கீகரிக்கப்பட்டுள்ளது. இந்திய பாரம்பரிய கலைகள் குறித்தான பயிற்சிகள் மற்றும் ஆய்வுகள் தேசிய அருங்காட்சியகக் கழகத்தில் பயிற்றுவிக்கப்படுகின்றன. இக்கழகம் தேசிய அருங்காட்சியக வளாகத்தில் அமைந்துள்ளதால், அதன் ஆய்வகங்கள், நூலகங்கள், தொழில் நுட்ப வசதிகளைத் தேசிய அருங்காட்சியக கழக மாணவர்கள் பயன்படுத்திக் கொள்ள வசதியாக உள்ளது.\n\nSection::::படிப்புகள்.\nகலைகளின் வரலாறு மற்றும் அருங்காட்சியகங்களை நிர்வகித்தல் மற்றும் மேம்படுத்தல் தொடர்பாக, முதுநிலை படிப்புகளும், ஆய்வுப் படிப்புகளும் உள்ளன. மேலும் வெளிநாட்டு அருங்காட்சியகங்களுடன் புரிந்துணர்வு ஒப்பந்தங்கள் மூலம் மாணவர்கள் வெளிநாட்டு அருங்காட்சியகங்களை பார்வையிட வசதியாக உள்ளது. ஆய்வு மாணவர்களுக்கு மாதம் ரூபாய் 12,000 உதவித் தொகை வழங்கப்படுகிறது.\n\n"}
{"id": "249209", "url": "https://ta.wikipedia.org/wiki?curid=249209", "title": "ஈயக் கார்பனேட்டு", "text": "ஈயக் கார்பனேட்டு\n\nஈயக் கார்பனேட்டு (\"lead carbonate\") என்பது PbCO என்ற மூலக்கூறு வாய்பாடு கொண்ட ஒரு வேதியல் சேர்மமாகும். ஈய அசிட்டேட்டு மற்றும் கார்பன்டை ஆக்சைடு ஆகியவற்றைப் பயன்படுத்தி தொழிற்சாலைகளில் ஈய கார்பனேட்டு தயாரிக்கப்படுகிறது.\nஇயற்கையில் இது ஈயக்கரிகை அல்லது செருசைட்டு என அழைக்கப்படும் தாதுப்பொருளாக காணப்படுகிறது. \n\nSection::::கார்பனேட்டு.\nஅடிப்படையான ஈய கார்பனேட்டுகள் மற்றும் அதனுடன் தொடர்புடைய ஏராளமான கார்பனேட்டுகள் இயற்கையில் காணப்படுகின்றன:\n\nSection::::பெருமளவில் தயாரித்தல்.\nகார்பன் டைஆக்சைடு வாயுவை குளிர்ந்த நீர்த்த ஈய அசிட்டேட்டு கரைசலில் செலுத்தி பெருமளவில் ஈய கார்பனேட்டு தயாரிக்கப்படுகிறது. அல்லது கார்பனேட்டு உப்பைவிட குறைந்த கரைதிறன் கொண்ட ஈய உப்பை அமோனியம் கார்பனேட்டுடன் சேர்த்தும் இதனைத் தயாரிக்கலாம். தாழ்ந்த வெப்பநிலையில் வினை நிகழ்த்தப்பட்டால் காரத்தன்மை கொண்ட ஈய கார்பனேட்டு உருவாவதைத் தடுக்கலாம்.\n\nSection::::பயன்பாட்டு விதிமுறைகள்.\nஐரோப்பிய நாடுகளில் இச்சேர்மத்தை விநியோகிக்கவும் பயன்படுத்தவும் தடை விதிக்கப்பட்டுள்ளது.\n\n"}
{"id": "249211", "url": "https://ta.wikipedia.org/wiki?curid=249211", "title": "ரூபன் (விவிலியம்)", "text": "ரூபன் (விவிலியம்)\n\nதொடக்க நூல் குறிப்பிடுவதன்படி, ரூபன் (; ) யாக்கோபுவினதும் லேயாவினதும் மூத்ததும் முதல் மகனும் ஆவார். இவர் இசுரயேலிய ரூபன் கோத்திரத்தின் தந்தையாவார்.\n\nSection::::சொல்லிலக்கணம்.\nரூபன் என்பதற்கு தோரா இரு வேறு விளக்கங்களைத் தருகின்றது. இதன்படி, யாவேப் பாரம்பரியமும் எலோகிம் பாரம்பரியமும் வேறுபட்ட விளக்கம் தருவதாக அறிஞர்கள் குறிப்பிடுகின்றனர்.\n"}
{"id": "249215", "url": "https://ta.wikipedia.org/wiki?curid=249215", "title": "லேவி", "text": "லேவி\n\nதொடக்க நூல் குறிப்பிடுவதன்படி, லேவி (, , லீவை, ; அர்த்தம்: \"இணைத்தல்\") யாக்கோபுவினதும் லேயாவினதும் மூன்றாவது மகன் ஆவார். இவர் இசுரயேலிய லேவி கோத்திரத்தின் (லேவியர்) தந்தையாவார். குறிப்பிட்ட சமய மற்றும் அரசியல் செயற்பாடுகள் லேவியருக்கு என ஒதுக்கப்பட்டடுள்ளன. யாவேப் பாரம்பரியமும் எலோகிம் பாரம்பரியமும் \"லேவி\" என்பது \"குரு\" எனும் அர்த்தம் உள்ளதென்கிறது. சில அறிஞர்கள் \"லேவி\" குரு என்பதற்கான பொதுச் சொல் எனவும், அது பரம்பரையுடன் தொடர்புபட்டதல்ல எனக் கருதுகிறார்கள். குரு மூலம் மற்றும் மோசேயின் ஆசி என்பவற்றில் குருக்களின் குலத்தை விளக்க லேவி என்பது குலமாகக் குறிக்கப்பட்டுள்ளது.\n"}
{"id": "249216", "url": "https://ta.wikipedia.org/wiki?curid=249216", "title": "நோனேன்", "text": "நோனேன்\n\nநோனேன் \"(Nonane)\" என்பது கிளைவிடாத நேர்கோட்டு வடிவிலான கரிம அணுக்கள் கொண்ட ஆல்க்கேன் ஐதரோ கார்பன் ஆகும். இச்சேர்மத்தின் மூலக்கூறு வாய்பாடு CH நோனேன் 35 கட்டமைப்பு சமபகுதிய வடிவங்களைக் கொண்டுள்ளது. \nநோனைல் என்ற வடிவம் நோனேனுக்குப் பதிலியாகும். வளைய ஆல்க்கேனுக்கு எதிரிணையான வடிவம் வளைய நோனேன் ஆகும். (C9H18).\nமற்ற ஆல்க்கேன்களைப் போல் அல்லாமல் இதனுடைய பெயரில் உள்ள எண்சார் முன்னொட்டு கிரேக்கம் மொழியிலிருந்து பெறப்பட்டது அல்ல மாறாக இலத்தீன் மொழியில் இருந்து பெறப்பட்டது ஆகும்.\n\n"}
{"id": "249217", "url": "https://ta.wikipedia.org/wiki?curid=249217", "title": "நோனாதெக்கேன்", "text": "நோனாதெக்கேன்\n\nநோனாதெக்கேன் \"(Nonadecane)\" என்பது CH(CH)CH, என்ற மூலக்கூறு வாய்பாடு கொண்ட ஆல்க்கேன் ஐதரோ கார்பன் சேர்மம் ஆகும். இதனுடைய மூலக்கூறு வாய்பாடை சுருக்கமாக CH . என்றும் எழுதுவர்.\n\n"}
{"id": "249218", "url": "https://ta.wikipedia.org/wiki?curid=249218", "title": "ஆக்டாதெக்கேன்", "text": "ஆக்டாதெக்கேன்\n\nஆக்டாதெக்கேன் \"(Octadecane)\" என்பது CH(CH)CH.என்ற மூலக்கூறு வாய்பாடு கொண்ட ஆல்க்கேன் ஐதரோ கார்பன் சேர்மம் ஆகும். இதனுடைய மூலக்கூறு வாய்ப்பாட்டை சுருக்கமாக CH என்றும் எழுதுவர்.\n\n"}
{"id": "249220", "url": "https://ta.wikipedia.org/wiki?curid=249220", "title": "யூதா (யாக்கோபுவின் மகன்)", "text": "யூதா (யாக்கோபுவின் மகன்)\n\nதொடக்க நூல் குறிப்பிடுவதன்படி, யூதா என்பவர் (, , \"யெகுடா\", \"\") யாக்கோபுவினதும் லேயாவினதும் நான்காவது மகன் ஆவார். இவர் இசுரயேலிய யூத குலத்தின் தந்தையாவார். இவருடைய பெயரே யூத அரசு, யூதேயா மாகாணம், யூதர் ஆகிய சொற்களுக்கு மறைமுக பெயர்க்காரணமாகியது. \n\nSection::::சொல்லிலக்கணம்.\nயூதா என்பதன் எபிரேயம், \"யெகுதா\" (יהודה), இது \"நன்றி செலுத்தல்\" அல்லது \"புகழ்தல்\" என்று பொருள்படும். இது பெயர்ச்சொல்லான Y-D-H (ידה) என்பதன் மூலமாகும். இதன்படி, \"நன்றிக்கு\" அல்லது \"புகழ்ச்சிக்கு\" என பொருள் வழங்கும். யூதாவின் பிறப்பு தொடக்க நூலில் 29:35 இல் குறிப்பிடப்பட்டுள்ளது. இவரது பிறப்பால் மகிழ்ந்த லேயா உரத்த குரலில் \"இப்போது ஆண்டவரை நான் மாட்சிப்படுத்துவேன்,\" என்றார். இதில் \"ஆண்டவரை நான் மாட்சிப்படுத்துவேன்,\" என்பதிலுள்ள எபிரேயப் பதம் \"ஒடே\" (אודה) என்பது \"யெகுடா\" என்பதன் ஒத்த மூலத்தையே கொண்டுள்ளது.\n\nSection::::வாழ்க்கை.\nயூதா தன் தந்தையின் கட்டளையை மீறி ஒரு கானானியப் பெண்ணை மணந்தார். அவர்களுக்கு ஏர், ஓனான் மற்றும் சேலா ஆகிய மூன்று மகன்கள் பிறந்தனர். ஏர், தாமர் என்ற பெண்ணை மணந்து கொண்டார். ஆனால் கடவுளின் பார்வையில் ஏர் கொடியவனாக இருந்ததால் கடவுள் அவரைக் கொன்றார். பிறகு இஸ்ரயேலிய வழக்கப்படி, தாமர் ஓனானின் மனைவியானார். ஆனால் ஓனான் தன் கடமையைச் செய்யவில்லை. இதனால் கடவுள் அவரையும் கொன்றுவிட்டார். தன் மகன்கள் இருவரும் இறந்ததைக் கண்டு அச்சமுற்ற யூதா, தன் கடைசி மகன் சேலாவை தாமருக்கு திருமணம் செய்து வைக்காமல் காலம் தாழ்த்தினார். இதனால் யூத வழிமரபைக் காக்கும் பொருட்டு தாமர், ஒரு வேசிப்பெண் வேடத்தில் சென்று யூதாவுடன் உறவுகொண்டார். இதன்மூலம் பெரேசு மற்றும் செரா ஆகிய இரட்டையர்கள் பிறந்தனர். அவர்களில் பெரேசு மெசியாவின் முதுபெரும் தந்தை என்று ரூத் புத்தகம் கூறுகிறது.\n"}
{"id": "249222", "url": "https://ta.wikipedia.org/wiki?curid=249222", "title": "பெஞ்சமின்", "text": "பெஞ்சமின்\n\nயூத, கிறித்தவ, இசுலாமிய பாரம்பரியத்தின்படி, பெஞ்சமின் அல்லது புன்யாமீன் (\"Benjamin\") யாக்கோபுவின் பதின்மூன்று பிள்ளைகளில் (12 ஆண்கள், 1 பெண்) கடைசிப் பிள்ளையும், ராகேலின் இரண்டாவதும் கடைசி மகனும் ஆவார். இவர் இசுரயேலிய பெஞ்சமின் கோத்திரத்தின் தந்தையாவார். விவிலியம் கூறுவதன்படி, ராகேலின் முதற்பிள்ளை யோசேப்பு போலல்லாது பெஞ்சமின் கானானில் பிறந்தார்.\n\nSection::::சொல்லிலக்கணம்.\nதோரா குறிப்பிப்பிடுவதன்படி, பெஞ்சமினுடைய \"பெனோனி\" எனும் பெயர் யாக்கோப்பினால் பிழையாக பெஞ்சமின் என அழைக்கப்பட்டது. பெஞ்சமின் என்பதன் உண்மையான பெயர் \"பெனோனி\" என்பதாகும். ராகேல் பிள்ளையைப் பிரசவித்து இறந்ததால் \"பெனோனி\", அதாவது \"என்னுடைய வலியின் மகன்\" என அர்த்தம் கொடுக்கிறது. விவிலிய அறிஞர்கள் இவ்விரு பெயர் வேறுபாடுகள் யாவேப் பாரம்பரியம் மற்றும் எலோகிம் பாரம்பரியம் என்பவற்றால் உண்டானது என்கின்றனர்.\n"}
{"id": "249223", "url": "https://ta.wikipedia.org/wiki?curid=249223", "title": "ஈய மிருபுரோமைடு", "text": "ஈய மிருபுரோமைடு\n\nஈய மிருபுரோமைடு \"(Lead(II) bromide)\" என்பது PbBr என்ற மூலக்கூறு வாய்பாடு கொண்ட ஒரு கனிம வேதியல் சேர்மமாகும். குறிப்பாக ஈயப் பெட்ரோலியம் எரியும்போது ஈய (II) புரோமைடு உருவாகிறது. வெண்மைநிறத் துகள்களாக இது காணப்படுகிறது.\n\nSection::::தயாரிப்பும் பண்புகளும்.\nஈயக் கரைசல்களுடன் (உதாரணம்: ஈய (II) நைதரேட்டு) புரோமைடு உப்புகளை வினைப்படுத்துவதன் மூலம் இவ்விரு புரோமைடைத் தயாரிக்கலாம். இந்தச் செயல்முறை, தண்ணீரில் ஈய மிருபுரோமைடின் குறைந்த கரைதிறனை தன்னலப்படுத்துகிறது. சுழி பாகை செல்சியசு வெப்பநிலையில் 100 கிராம் தண்ணீரில் 0.455 கிராம் ஈய மிருபுரோமைடு மட்டும் கரைகிறது. சூடான கொதிக்கும் தண்ணீரில் இதைவிட பத்துமடங்கு அதிகமாகக் கரையும் என்பது குறிப்பிடத்தக்கது ஆகும்.\nஈயப் பெட்ரோலியத்தின் பரந்துபட்ட பயன்பாட்டின் காரணத்தினால், சுற்றுப்புற சூழலில் எங்கும் இருக்கக்கூடிய சேர்மமாக ஈயபுரோமைடு விளங்குகிறது. பெட்ரோலியத்தின் எரியும் பண்பை மேம்படுத்த முற்காலத்தில் நான்கீத்தைல் ஈயம் பயன்படுத்தப்பட்டது. ஈய ஆக்சைடுகள் தோன்றி இயந்திரம் மாசடைவதைத் தடுக்க பெட்ரோலியத்துடன் ஏதாவதொரு கரிம புரோமின் சேர்மம் சேர்க்கப்பட்டது. ஈய ஆக்சைடுகளை இச்செயல்பாடு எளிதில் ஆவியாகும் ஈய புரோமைடுகளாக மாற்றுகிறது. பின்னர், இவை இயந்திரத்தில் இருந்து சுற்றுச்சூழலுக்கு வெளியேறுகிறது.\nSection::::பாதுகாப்பு.\nஈயம் கலந்துள்ள மற்ற சேர்மங்களைப் போல ஈய மிருபுரோமைடும், மனிதர்களுக்குப் புற்றுநோயை ஏற்படுத்தும் 2ஏ வகை வேதிப்பொருள் என்று பன்னாட்டு புற்றுநோய் ஆய்வு நிறுவனம் வகைப்படுத்துகிறது. ஈயப் பெட்ரோலியம் எரியும்போது ஈய மிருபுரோமைடு உண்டாகி சூழலில் வெளிவிடப்படுகிறது என்பதே அதிக மாறுபட்ட கருத்துகளுக்கு இடமளிப்பதாக உள்ளது.\n"}
{"id": "249226", "url": "https://ta.wikipedia.org/wiki?curid=249226", "title": "பெருமாள் திருமொழி", "text": "பெருமாள் திருமொழி\n\nபெருமாள் திருமொழி என்னும் நூல் வைணவ ஆழ்வார்களுள் ஒருவராகிய குலசேகர ஆழ்வாரால் பாடப்பட்டது. நாலாயிரத் திவ்வியப் பிரபந்தத்தின் ஒரு பகுதியாகிய இந்நூல், அத்தொகுப்பில் 647 தொடக்கம் 750 வரையான 105 பாடல்களைக் கொண்டது.\n\n1. முதல் பதினோரு பாடல்களில் அரங்கப்பெருமானை கண்டு மகிழும் நாள் எந்நாளென வேட்டல்.\n2. இரண்டாம் பத்து பாடல்களில், அரங்கநாதனது அடியார்க்கு அடியேன் என்கிறார்.\n3. மூன்றாம் பத்து பாடல்களில், அரங்கனை கண்டு அவன்பால் கொண்ட பற்றின் மிகுதியால் உலக இன்பங்கள் வேண்டாம் என்றும், தான் அழகிய மணவாளனுக்கே \"பித்தன்\" எனல்.\n4. நான்காம் பதினோரு பாடல்களில், திருவேங்கடமுடையான் மீது கொண்ட பக்தியின் மிகுதியால், வானுலக இன்பத்தினைக் காட்டிலும் திருவேங்கட மலையில் வாழும் குருவாகவோ, மீனாகவோ, திருவேங்கடத்தான் உமிழ்கின்ற பொன் வட்டாகவோ, செண்பக மலராகவோ, தன்பக மரமாகவோ, அழகிய மலையாகவோ, மலை மீது பாயும் ஆறாகவோ, கோயிலின் நிலைக்கதவாகவோ, வாசற்படியாகவோ அல்லது எம்பெருமான் மலை மீது வேறு ஏதேனும் பொருளாகவோ இருந்து திருவேங்கடமுடையான் அடிகளைக் காண்பேன் என்கிறார்.\n5. ஐந்தாம் பத்து பாடல்களில் வித்துவக்கோட்டு அம்மானையே வேண்டுதல். இவ்வுலகில் எத்துயரம் நேர்ந்தாலும், இறைவனே உயிர்களுக்கு துணை என்பதை வலிவுருத்தும், இப்பத்துப்பாடல்களின் உவமானங்கள் மிகவும் கருத்துச் செறிவானவை.\n\n"}
{"id": "249227", "url": "https://ta.wikipedia.org/wiki?curid=249227", "title": "ஈய(IV) ஐதராக்சைடு", "text": "ஈய(IV) ஐதராக்சைடு\n\nஈய(IV) ஐதராக்சைடு (Lead(IV) hydroxide) என்பது Pb(OH) என்ற மூலக்கூறு வாய்பாடால் அழைக்கப்படும் ஒரு கனிமச் சேர்மமாகும் இது ஆர்த்தோ பிளம்பிக் அமிலம் என்ற பெயராலும் அழைக்கப்படுகிறது. இவ்வமிலம் ஆர்த்தோ ஈயம் அயனிக்கு பெயரளவில் இணை அமிலமாக செயற்படுகிறது. கால்சியம் ஆர்த்தோ ஈயம் CaPbO போன்ற சேர்மங்களில் PbO அயனிகள் காணப்படுகின்றன. இதனுடன் ஒப்புமையுடைய வெள்ளீயம் ஐதராக்சைடு, Sn(OH) போலவே இதையும், Pb(OH) தனிமைப்படுத்த முடிவதில்லை.\n"}
{"id": "249231", "url": "https://ta.wikipedia.org/wiki?curid=249231", "title": "நடு ஐரோப்பா", "text": "நடு ஐரோப்பா\n\nநடு ஐரோப்பா (\"Central Europe\", மத்திய ஐரோப்பா) என்பது ஐரோப்பா கண்டத்தின் கிழக்கு, மற்றும் மேற்குப் பகுதிகளுக்கு இடையேயுள்ள பிராந்தியத்தைக் குறிக்கும். பனிப்போர் முடிவடைந்த பின்னர் ஐரோப்பாவின் கிழக்கையும் மேற்கையும் அரசியல் ரீதியாக பிரிப்பதன் பொருட்டு, அதற்கிடைப்பட்ட பகுதிகளை வேறுபடுத்துவதற்காக நடு ஐரோப்பா என்ற பெயர் பரவலாகப் பயன்படுத்தப்பட்டது. 2004 ஆம் ஆண்டில் விசெகிராது குழு நாடுகள் ஐரோப்பிய ஒன்றியத்தில் இணைந்ததன் பின்னர் இதன் பயன்பாடு அதிகரித்தது.\n\nமனித மேம்பாட்டுச் சுட்டெண் அடிப்படையில் நடு ஐரோப்பிய நாடுகள் \"மிகவும் வளர்ச்சியடையும் நாடுகள்\" வரிசையில் வைக்கப்பட்டுள்ளன.\n\nSection::::நாடுகள்.\n\"நடு ஐரோப்பா\" என்ற கருத்துரு பொதுவாக சர்ச்சைக்குரியதாகும். ஆனாலும், விசெகிராது குழு உறுப்பு நாடுகள் \"நடைமுறைப்படி\" நடு ஐரோப்பிய நாடுகளில் அடங்கியுள்ளன. பொதுவாகப் பின்வரும் நாடுகள் நடு ஐரோப்பியப் பிராந்தியத்தினுள் உள்ளடக்கப்பட்டுள்ளன:\n\n\n"}
{"id": "249232", "url": "https://ta.wikipedia.org/wiki?curid=249232", "title": "குரு (கத்தோலிக்கம்)", "text": "குரு (கத்தோலிக்கம்)\n\nஉரோமன் கத்தோலிக்க திருச்சபையை நிர்வகிப்பவர்களாக ஆயர், கர்தினால், திருத்தந்தை, குரு, திருத்தொண்டர் ஆகியோர் உள்ளனர். குருக்கள் இயேசுவின் பணிக்குருத்துவத்தை தொடர்ந்து ஆற்றும் கடைநிலை ஊழியர்கள். கத்தோலிக்க குரு அருட்தந்தை அல்லது அருட்பணியாளர் என்ற பெயராலும் அழைக்கப்படுகிறார்.\n\nSection::::வரலாறு.\nபழைய ஏற்பாட்டில் கடவுள் லேவிகளை ஏற்படுத்தினார். இவர்கள் கடவுளுக்கும் மனிதருக்கும் இடையே இணைப்பாளர்களாக திகழ்ந்தனர்.புதிய ஏற்பாட்டில் இயேசு தனது இறையாட்சி பணியை தொடர்ந்து ஆற்ற பன்னிரு திருத்தூதர்களை ஏற்படுத்தினார். திருத்தூதர்கள் குரு மற்றும் ஆயரின் முன்னோடியாக திகழ்கின்றனர்.\n\nSection::::இறையியல்.\nஅருட்பணியாளரின் இறைஅனுபவம்தான் அவரை இறைவனின் ஊழியர் என்ற புரிதலை ஏற்படுத்துகிறது. கிறிஸ்துவின் முப்பெரும் பணிகளான இறைவாக்கு பணி, புனிதப்படுத்தும் பணி, மேய்ப்பு பணி ஆகிய முப்பெரும் பணிகளை கிறிஸ்துவின் மனநிலையோடு தங்களின் வாழ்வுச் சூழலுக்கேற்ப நிறைவேற்றுவதன் வழியாக அருட்பணியாளர்கள் புனித வாழ்வில் வளர்கின்றனர். அருட்பணியாளர்கள் இயேசுவை போன்று தாழ்ச்சியுடையவர்களாகவும், நட்புடன் பழகுபவர்களாகவும், இறைமக்களை இன்முகத்துடன் வரவேற்பவர்களாகவும், பொறுமையுடையவர்களாகவும் அதே சமயம் கொள்கைகளை விட்டுக்கொடுக்காதவர்களாகவும், உரையாடல் மனநிலை கொண்டவர்களாகவும், பிறர் பற்றிய தவறான எண்ணம் அற்றவர்களாகவும், நேர்மறை சிந்தனை கொண்டவர்களாகவும் இருத்தல் வேண்டும்.\n\nSection::::பணிகள்.\nகுருக்கள் பங்குதளங்களை நிர்வகிக்கும் முக்கிய பணியை செய்கின்றனர். பங்குகளில் திருப்பலி நிறைவேற்றுதல், அருட்சாதனங்களை நிறைவேற்றுதல், ஆற்றுப்படுத்துதல் போன்ற பணிகளை செய்கின்றனர். இதைத்தவிர பள்ளி, கல்லூரிகளை நடத்தும் பணிகளையும் செய்கின்றனர்.\n\nSection::::ஆதாரங்கள்.\nகத்தோலிக்க மறைக்கல்வி\nகுருவாக\nகுரு வரலாறு\n"}
{"id": "249234", "url": "https://ta.wikipedia.org/wiki?curid=249234", "title": "பாம்பாட்டி", "text": "பாம்பாட்டி\n\nபாம்பாட்டி என்போர் மகுடி ஊதி பாம்பினை ஆட்டிவைக்கும் செயலினை செய்வோரைக்குறிக்கும். இதனை வேடிக்கைக்காக பிற வித்தைகளோடு தெருக்களில் செய்வர். பாம்பைப் பிடித்துப் பழக்கி ஆட்டுபவர் என்பதால் இத்தொழில் புரிவோர்க்கு இப்பெயர் அமைந்தது. இந்தியாவில் இப்பழக்கம் அதிகம் காணப்பட்டாலும், பிற ஆசிய நாடுகளிலும் குறிப்பாக பாக்கிஸ்தான், \nவங்காளதேசம், இலங்கை, தாய்லாந்து மற்றும் மலேசியா ஆகிய இடங்களிலும் ஆப்ரிக்க நாடுகளான எகிப்து, மொரோக்கோ மற்றும் துனிசியாவிலும் இவ்வழக்கம் உள்ளது.\n\nபண்டைய எகிப்தில் இக்கலையின் ஒரு வடிவம் இருந்தது என்றாலும் தற்போது அங்கே உள்ள வழக்கு இந்தியாவில் தோன்றியது ஆகும். 20ம் நூற்றாண்டில் இக்கலையானது குறிக்கத்தக்க வளர்ச்சியடைந்தாலும், தற்போது இது அழியும் நிலையில் உள்ளது. குறிப்பாக 1972இல் இந்தியாவில் பாம்புகளை வைத்திருப்பதற்கு போடப்பட்ட கட்டுப்பாடுகள் இதற்கு ஒரு காரணமாகும்.\n\nSection::::பாம்பாட்டிகள்.\nஇக்கலையினை செய்வோர் பொதுவாக நாடோடிகளாக இருப்பர். விழாக்களின்போது கிராமங்களின் தெருக்களிலும் சந்தைகளிலும் இவர்களைக் காணலாம். இவர்கள் பயன்படுத்தும் பாம்புகள் பற்கள் பிடுங்கப்பட்டனவாகவோ அல்லது பாம்பின் வாய் தைக்கப்பட்டதாகவோ இருக்கும். இவர்கள் வாழும் இடங்களில் அதிகம் காணப்படும் நாகப்பாம்பு போன்ற பாம்புகளையே இவர்கள் பயன்படுத்துவர்.\n\nபாம்புகளால் இசையினை உணரமுடியும் எனினும் அவற்றுக்குக் காதுகள் கிடையாது என்பதால் அவற்றால் இசையினைக் கேட்க இயலாது. அவை மகுடியின் அசைவிற்கு ஏற்பவும், அவர்கள் தரையில் தட்டுவதால் ஏற்படும் அதிர்வை உணர்ந்தும், அதற்குத் தக்கபடி உடலினை அசைக்கும். மகுடியினையும் பாம்பாட்டியினையும் அச்சுறுத்தும் எதிரியாக எண்ணி அவற்றை பாம்பு எதிர்த்து நிற்க முயலுவதே பாம்பாட்டுதல் ஆகும்.\n\nSection::::சங்க இலக்கியத்தில்.\nசிலப்பதிகாரத்தின் அரங்கேற்றுப் காதையில் 24ஆம் வரிக்கு உரை எழுதுகையில் அடியார்க்கு நல்லார் பலவகை கூத்து உள்ளது என கூறுவோரும் உள்ளனர் என்றும் அதற்கு எடுத்துக் காட்டாக கலிவெண்பாட்டொன்றையும் அளிக்கின்றார். அப்பாடல்:\n\nஇதனால் பாம்பாட்டுதலை கூத்தின் ஒருவகையாகப் பண்டைய தமிழர் கொண்டிருந்தனர் எனலாம்.\n"}
{"id": "249237", "url": "https://ta.wikipedia.org/wiki?curid=249237", "title": "பெரிலியம் ஐதராக்சைடு", "text": "பெரிலியம் ஐதராக்சைடு\n\nபெரிலியம் ஐதராக்சைடு \"(Beryllium hydroxide)\" என்பது அமிலத்திலும் காரத்திலும் கரையக்கூடிய ஒர் ஈரியல்பு ஐதராக்சைடு ஆகும். இதனுடைய மூலக்கூறு வாய்பாடு Be(OH)2 பெரைல் மற்றும் பெர்டிராண்டைட்டு தாதுக்களில் இருந்து பெரிலியம் உலோகத்தைப் பிரித்தெடுக்கும்போது உடன் விளைபொருளாக பெரிலியம் ஐதராக்சைடு கிடைக்கிறது. இவ்வுப்பின் கரைசலுடன் காரத்தைச் சேர்க்கும்போது கூழ்மம் போன்ற ஆல்பா வடிவம் உருவாகிறது. தொடர்ந்து இதைச் சூடுபடுத்தினால் அல்லது இடையூறின்றி அப்படியே வைத்திருந்தால் சாய்சதுர வடிவ β- வடிவ வீழ்படிவாக கிடைக்கிறது. துத்தநாக ஐதராக்சைடு Zn(OH)2 போன்றே இதுவும் நான்முக பெரிலியம் மையங்களைக் கொண்டுள்ளது.\nSection::::வேதிவினைகள்.\nகாரங்களுடன் வினைபுரிகையில் இது காரத்தில் கரைந்து நான்கு ஐதராக்சிடோபெரைலேட் எதிர்மின் அயனியாக உருவாகிறது. சோடியம் ஐதராக்சைடு கரைசலுடன் பின்வருமாறு வினை நிகழ்கிறது,\n\nஅமிலங்களுடன் வினைபுரியும் போது பெரிலியம் உப்புகள் உருவாகின்றன. உதாரணமாக கந்தக அமிலத்துடன் புரியும் வினையில் பெரிலியம் சல்பேட்டு உருவாகிறது. \n\nபெரிலியம் ஐதராக்சைடு 400 பாகை செல்சியசு வெப்பநிலையில் நீர் நீக்கப்பட்டு கரையும் தன்மை கொண்ட வெண்மை நிறத் துகளான பெரிலியம் ஆக்சைடு உண்டாகிறது.:\n\nமேலும் இதை அதிக வெப்பநிலைக்குச் சூடுபடுத்தினால் அமிலத்தில் கரையாத பெரிலியம் ஆக்சைடாக மாறுகிறது.\n"}
{"id": "249241", "url": "https://ta.wikipedia.org/wiki?curid=249241", "title": "காலியம்(III) ஐதராக்சைடு", "text": "காலியம்(III) ஐதராக்சைடு\n\nகாலியம்(III) ஐதராக்சைடு \"(Gallium(III) hydroxide)\" என்பது Ga(OH) என்ற மூலக்கூறு வாய்பாடு கொண்டவேதியியல் சேர்மமாகும். காலியம் உப்புகளுடன் (Ga) அமோனியாவைச் சேர்க்கும் போது கூழ்மம் போன்ற இச்சேர்மம் உருவாகிறது. இயற்கையில் அரியவகை கனிமத் தாதுவான சோவன்சைட்டில் எண்முகவடிவில் ஒருங்கிணைக்கப்பட்ட காலியம் அணுக்கள் காணப்படுகின்றன. காலியம் ஐதராக்சைடு அமிலத்திலும் காரத்திலும் கரையக்கூடிய ஒர் ஈரியல்பு ஐதராக்சைடு ஆகும். வலுவான அமிலச்சூழலில் காலியம் அயனி, Ga உருவாகிறது. அதேபோல வலிமையான காரச்சூழலில் Ga(OH) அயனி உருவாகிறது. காலியம் ஐதராக்சைடின் உப்புகள் சிலசமயங்களில் காலேட்டுகள் என அழைக்கப்படுகின்றன.\n"}
{"id": "249244", "url": "https://ta.wikipedia.org/wiki?curid=249244", "title": "மிருணாள் சென்", "text": "மிருணாள் சென்\n\nமிருணாள் சென் (Mrinal Sen; பிறப்பு மே 14. 1923 - 30 திசம்பர் 2018) என்பவர் கல்கத்தாவைச் சேர்ந்த திரைப்பட இயக்குநர். இந்திய திரைப்படங்களை உலகத் தரத்துக்கு உயர்த்திய திரைப்பட இயக்குநர்களில் ஒருவர். இவர் இந்தி, தெலுங்கு, ஒடிசா, வங்கம் ஆகிய 4 மொழிகளில் ஏறக்குறைய 34 திரைப்படங்கள், 14 குறும்படங்கள் 4 ஆவணப்படங்களை இயக்கியுள்ளார். இவரைப் பற்றியும் திரைப்படங்கள் வெளிவந்துள்ளன.\n\nSection::::பிறப்பும், கல்வியும்.\nமிருணாள் சென் தற்போதைய வங்காள தேசத்தில் உள்ள ஃபரீத்பூரில் ஒரு இந்து குடும்பத்தில் 1923இல் பிறந்தார். பள்ளிப் படிப்பை சொந்த ஊரில் முடித்தபின் கல்லூரி படிப்புக்காக கல்கத்தா வந்தார். கல்கத்தா ஸ்காட்டிஷ் சர்ச் கல்லூரியில் இயற்பியலும், கல்கத்தா பல்கலைக்கழகத்தில் முதுகலையும் பயின்றார். இவர் இந்திய பொதுவுடமைக் கட்சியின் சார்பான கலைப் பண்பாட்டு பிரிவில் ஈடுபாட்டுடன் இருந்தார் என்றாலும் கட்சியில் உறுப்பினராகவில்லை.\n\nSection::::திரைப்படங்களின் மீதான ஆர்வம்.\nகொல்கத்தாவில் படிக்க வந்தபோது ரூடால்ஃப் ஆர்ன்ஹைம் எழுதிய ‘ஃபிலிம் அஸ் ஆர்ட்’ என்ற ஆங்கிலப் புத்தகத்தைப் படித்தார். இதனால் இவருக்கு திரைப்படங்கள் மீது ஆர்வம் ஏற்பட்டது. திரைப்பட விமர்சனங்கள் எழுதிவந்தார். இவர் படித்து முடித்து சிலகாலம் மருந்துப் பொருள் விற்பனைப் பிரதிநிதியாக வேலையில் இருந்தார். பின் கல்கத்தா திரைப்பட ஸ்டுடியோவில் ஆடியோ தொழில்நுட்ப பணியாளராக பணியாற்றினார். 1950 முதல் முழுநேர திரைப்படப் பணிகளில் இறங்கினார்.\n\nSection::::திரைப்பட இயக்குநராக.\nஇவர் முதன் முதலில் 1955இல் ‘ராத் போர்’ என்ற படத்தை இயக்கினார். இப்படம் வெற்றி அடையவில்லை. இரண்டாவதாக ‘நீர் ஆகாஷெர் நீச்சே’ (நீல வாணத்திற்கு கீழே) என்ற திரைப்படத்தை இயக்கினார். இப்படம் இவருக்கு இந்திய அளவில் அங்கீகாரம் பெற்றுத் தந்தது. மூன்றாவதாக ‘பைஷே சிரவன்’ (இரவீந்திர நாத் தாகூர் இறந்த அன்று) என்ற திரைப்படத்தை இயக்கினார். இத்திரைப்படம் மாபெரும் வெற்றிப் படமாக அமைந்ததோடு, இவருக்கு உலக அளவில் அங்கீகாரத்தைப் பெற்றுத் தந்தது.\n\nSection::::சென்னும் நவீன இந்திய திரைப்படங்களும்.\nஇதன் பிறகு சென் ஐந்திற்கும் மேற்பட்ட திரைப்படங்களை இயக்கினார். இவரின் திரைப்படங்கள் நடுத்தர வகுப்பு மக்களின் குடும்பப் பிரச்சினைகளை சித்தரிக்கும் படங்களாக, குறைந்த செலவில் எடுக்கப்பட்டவை ஆகும். இவர் இயக்கி 1969இல் வெளிவந்த ‘புவன் ஷோம்’ (திரு. ஷோம்) என்ற திரைப்படம் இவரை உலக அளவிலும் இந்திய அளவிலும் பெரிய இயக்குநராக அடையாளப்படுத்தியது. இத்திரைப்படம் நவீன இந்திய திரைப்பட இயக்கத்தின் முக்கிய அடையாளமாக கருதப்படுகிறது.\n\nSection::::அரசியல் அடையாளம்.\nஇவரது துவக்கக்கால படங்களில் மார்க்சியத்தின் தாக்கம் வெகுவாக காணப்பட்டது. இவர் ஒரு மார்க்சிய கலைஞராக அடையாளம் காணப்பட்டார்.\n\nSection::::கல்கத்தாவும் சென்னின் திரைப்படங்களும்.\nஇவரது பல திரைப்படங்கள் கல்கத்தா நகரை கதைக்களமாகக் கொண்டவை. இவரது படங்களில் கல்கத்தா நகரமும் ஒரு கதாபாத்திரமாகவே இருக்கும். அந்த நகர் மக்களின் அழகியலையும், மதிப்புமிக்க வாழ்கை அமைப்பையும், சமூக ஏற்றத்தாழ்வுகளையும், நகரின் தெருக்கள் வழியாக அதன் பழமையை காண்பிப்பார்.\n\nSection::::அங்கிகாரம்.\nஇவரின் பல திரைப்படங்கள் இந்தியாவில் விருதுகளை வென்றது மட்டுமல்லாது கேன்ஸ், பெர்லின், வெனிஸ், மாஸ்கோ, சிகாகோ, கெய்ரோ உள்ளிட்ட அனைத்து உலகத் திரைப்பட விழாக்களிலும் திரையிடப்பட்டு, விருதுகளை வென்றன. இந்திய சினிமாவின் மிக உயரிய விருதான தாதாசாகேப் பால்கே விருது, பத்மபூஷண் உட்பட பல விருதுகளை வென்றுள்ளார். பல்வேறு பல்கலைக்கழகங்கள் இவருக்கு மதிப்புறு முனைவர் பட்டங்கள் வழங்கியுள்ளன.\n\nSection::::விருதுகள்.\nSection::::தேசிய விருதுகள்.\nசிறந்த திரைப்படத்துக்கான தேசியவிருது\n\nஇரண்டாவது சிறந்த திரைப்படத்துக்கான தேசியவிருது\n\nசிறந்த வங்கமொழித் திரைப்படத்துக்கான தேசியவிருது\n\nசிறந்த தெலுங்கு திரைப்படத்துக்கான தேசியவிருது\n\nதேசிய திரைப்படவிருது – Special Jury Award / Special Mention (திரைப்படம்)\n\nசிறந்த இயக்குநருக்கான தேசியவிருது\n\nசிறந்த திரைக்கதைக்கான தேசியவிருது\n\n\n\n\n\n\n\n"}
{"id": "249247", "url": "https://ta.wikipedia.org/wiki?curid=249247", "title": "நமாக்கா ( நிலவு )", "text": "நமாக்கா ( நிலவு )\n\nநமாக்கா \"(Namaka)\" என்பது அவுமியா குறுங்கோளின் உட்புறநிலவு ஆகும். இப்பெயர் அவாய் மொழியின் தொன்மவியலில் கூறப்பட்டுள்ள கடல் தேவதையின் பெயராக உள்ளது. மேலும், அவுமியாவின் பெண் குழந்தைகளுள் ஒருத்தியின் பெயரும் நமாக்காவாகும்.\n\nSection::::கண்டுபிடிப்பு.\n2005 ஆம் ஆண்டு சூன் மாதம் நமாக்கா கண்டறியப்பட்டது. ஆனால் அதே ஆண்டு நவம்பர் 29 அன்றுதான் முறையாக அறிவிக்கப்பட்டது. முறையான பெயர் அறிவிக்கப்படுவதற்கு முன்பு கண்டுபிடிப்பு குழுவினர் இக்குறுங்கோளை பிளிட்சன் என்ற அடை பெயரால் அழைத்தனர். \n\nSection::::நிலத்திணைப் பண்புகள்.\nநமாக்கா அதன் தாய்க் குறுங்கோளான அவுமியாவைப் போல 1.5 சதவீதம் பிரகாசமாகவும் அதன் நிறையில் 0.5 சதவீதமும் கொண்டுள்ளது. ஒருவேளை அவுமியா குறுங்கோளின் எதிரொளிப்புத் திறனைப் பெற்றால் அதன் விட்டம் 170 கிலோமீட்டர்களாக இருக்கும். இதனுடைய மேற்பரப்பு நீர் பனிபடலமாக இருப்பதாக ஒளிஅளவையியல் கண்காணிப்புகள் தெரிவிக்கின்றன.\n"}
{"id": "249263", "url": "https://ta.wikipedia.org/wiki?curid=249263", "title": "நிலவொளி", "text": "நிலவொளி\n\nநிலவொளி (\"moonlight\") என்பது நிலவிலிருந்து பூமியை வந்தடையும் ஒளியைக் குறிக்கும். இவ்வொளியில் பெருமளவு சூரியவொளியுடன் சிறிதளவு விண்மீனொளி மற்றும் நிலவின் இருண்ட பகுதியின்மீது புவியிலிருந்தும் புவியின் காற்று ஒளிர்விலிருந்தும் எதிரொளிக்கும் பகுதி ஒளியூட்ட வெளிச்சமான புவியொளி ஆகியவற்றையும் நிலவொளி உள்ளடக்கியுள்ளது.\n\nSection::::ஒளியூட்டம்.\nநிலவொளியின் செறிவு அதன் சுழற்சியைச் சார்ந்து பெருமளவில் வேறுபடுகிறது. ஆனால் முழுநிலவும் கூட குறிப்பாக 0.1 லக்சு அளவிலான ஒளியூட்டத்தையே வழங்குகிறது. வெப்பமண்டலப் பரப்பெல்லையின் மிக்கவுயரத்தில் இருந்து நிலவைப் பார்க்கும் போதும் அதன் ஒளியூட்டம் 0.26 லக்சு அளவிலேயே உள்ளது. பௌர்ணமி நிலவு கூட சூரியனின் ஒளியைவிட 1,000,000 மடங்கு குறைவான பிரகாசத்தையே கொண்டிருக்கிறது.\n\nமிகவும் செயற்கையான ஒளிமூலங்களை ஒப்பிடுகையில், குறிப்பாக முழுநிலவுக்கு அருகில் மனித கண்களுக்கு நிலவொளி நீலநிறமாகத் தெரிகிறது. இவ்வாறு தெரிவதற்கு பர்கின்சி விளைவு காரணமாகும். உண்மையில் நிலவொளியில் நீலநிறச்சாயல் ஏதுமில்லை மற்றும் வெள்ளி போன்ற வெள்ளியின் இயல்பையும் அது கொண்டிருக்கவில்லை எனினும் நிலவொளி வெள்ளியின் நிறத்தில் இருப்பதாக பெரும்பாலும் குறிப்பிடபடுகிறது. நிலவின் சூரியக்கதிர் எதிரொளிப்பு விகிதம் 0.136 ஆகும். அதாவது நிலவின்மீது விழும் சூரிய ஒளியில் 13.6 சதவீத ஒளியையே அது பிரதிபலிக்கிறது என்பது இதன்பொருளாகும். பொதுவாக நிலவொளி வானியல்சார் பார்வையிடலுக்கு இடர் உண்டாக்கும் என்பதால் வானியலார் வழக்கமாக முழுநிலவுக்கு அருகிலிருந்து உற்றுநோக்குவதை தவிர்த்து விடுவார்கள்.\n\nSection::::நாட்டுப்புறவியல்.\nநாட்டுப்புறவியலில், நிலவொளி சிலநேரங்களில் பாதகமான செல்வாக்கைக் கொண்டுள்ளது., பௌர்ணமி இரவில் முழுநிலவின் ஒளியில் ஒருவன் படுத்து உறங்கினால் அவன் ஓநாய் மனிதனாக மாறிவிடுவான் என்ற நம்பிக்கை ஒரு உதாரணமாகும். மனநிலை பாதிக்கப்பட்டவர்களின் கிறுக்குத்தனங்கள் முழுநிலவொளியில் இன்னும் மோசமாக்கும் என்றும் நிலவொளியில் தூங்குபவர்களின் கண்கள் குருடாகும் என்றும் அவர்களுக்கு பைத்தியம் பிடிக்குமென்றும் நம்பப்படுகிறது. வெப்ப நாடுகளில் நிலவொளியின் கீழ் படுத்து உறங்கினால் உயிர்ச்சத்து ஏ குறைவு காரணமாக உண்டாகும் மாலைக்கண் நோய் உண்டாகும் என்றும் நம்பப்படுகிறது.\n\n\n"}
{"id": "249265", "url": "https://ta.wikipedia.org/wiki?curid=249265", "title": "இரும விண்மீன்", "text": "இரும விண்மீன்\n\nஇரும விண்மீன் அல்லது இருமை விண்மீன் (\"binary star\") என்பது ஒரே பொருண்மை மையத்தை வட்டப்பாதையில் சுற்றிவரும் இரண்டு விண்மீன்கள் கொண்ட அமைப்பு ஆகும். இதில் கூடுதல் வெளிச்சமான விண்மீன் முதன்மை விண்மீன் என்றும், இன்னொன்று அதன் துணை விண்மீன் அல்லது துணை என்றும் அழைக்கப்படுகின்றன.\n\nவானத்தில் சில விண்மீன்கள் இரட்டையாக தென்படும். ஆரம்பத்தில் மானிடர் இது காட்சிப் பிழை என நினைத்ததுண்டு. ஆனால் அவை உண்மையாகவே இரும விண்மீன்கள் என்று பின்னர் தான் கண்டறியப்பட்டது.\n\nவிண்வெளியின் அநேக விண்மீன்களும் இருமை விண்மீன் தொகுதிகளின் பாகமாகவோ அல்லது இரண்டுக்கும் மேற்பட்ட நட்சத்திரங்கள் கொண்ட \"பல்நட்சத்திரத் தொகுதி\" களின் பாகமாகவோ இருப்பதை ஆய்வுகள் காட்டுகின்றன. \"இரட்டை நட்சத்திரம்\" என்னும் பிரயோகமும் பல சமயங்களில் \"இருமை நட்சத்திரம்\" என்கிற பிரயோகத்திற்குப் பதிலாகப் பயன்படுத்தப்படுகிறது. ஆனால் பொதுவாக ஒரு இரட்டை நட்சத்திரம் என்பது இருமை நட்சத்திரமாகவும் இருக்கலாம், அல்லது பூமியில் இருந்து பார்த்தால் அருகருகே தெரிவதாய் அமைந்திருக்கிற ஆயினும் தங்களுக்குள் எந்த வித தொடர்பும் இல்லாதிருக்கிற \"காட்சி இரட்டை நட்சத்திர\" ங்களைக் குறிப்பதாகவும் இருக்கலாம். அந்த இரண்டு தனித்தனி நட்சத்திரங்களின் முறை இயக்கங்கள், ஆரத் திசைவேகங்கள் மற்றும் இடமாறுதோற்ற அளவீடுகள் ஆகியவற்றைக் கொண்டு அவை காட்சி இரட்டைகளா என்பது தீர்மானிக்கப்படுகிறது. அநேக இரட்டை நட்சத்திரங்கள் இருமை நட்சத்திரங்களா அல்லது காட்சி இரட்டைகளா என்பது இன்னும் கண்டறியப்படாத நிலையில் தான் இருக்கிறது.\n\nவானியற்பியலில் இருமை நட்சத்திரத் தொகுதிகள் மிக முக்கியமானவை ஆகும். ஏனென்றால் அவற்றின் சுற்றுவட்டப் பாதைகளை அளவிடுவதன் மூலமாகத் தான் அத்தொகுதியில் இருக்கும் நட்சத்திரங்களின் நிறைகள் நேரடியாய் அளவிடப்படுகின்றன. அதிலிருந்து தான் ஆரம் மற்றும் அடர்த்தி போன்ற துணையலகுகள் கண்டறியப்படுகின்றன.\n\nஇருமை நட்சத்திரங்கள் பல சமயங்களில் ஒளியியல் ரீதியாகக் கண்டறியப்படுகின்றன. அச்சமயத்தில் அவை \"காட்சி இருமைகள்\" என அழைக்கப்படுகின்றன. பல காட்சி இருமை நட்சத்திரங்கள் பல நூற்றாண்டுகள் கால அளவுடைய அல்லது அதனையும் விட நீளமான சுற்றுவட்டப் பாதை கொண்டவை என்பதால் அவை பற்றி அதிகமாய் அறியப்படவில்லை. நிறமாலையியல் (\"நிறமாலையியல் இருமைகள்\" ) அல்லது வான்பொருளியக்க அளவியல் (\"வான்பொருளியக்க அளவீட்டு இருமைகள்\" ) போன்ற மறைமுகமான வழிகளின் மூலமும் கண்டறியப்படலாம். நமது பார்வைக் கோட்டில் உள்ள ஒரு தளத்தில் ஒரு இருமை நட்சத்திரத் தொகுதி சுற்றி வருமானால், அவை இரண்டும் ஒன்றையொன்று மறைப்பதும் கடப்பதும் நிகழும். அத்தகைய இணை \"கிரகண இருமை நட்சத்திரம்\" என்றோ அல்லது \"ஒளி அளவியல் இருமை நட்சத்திரம்\" என்றோ அழைக்கப்படுகின்றன.\n\nஒரு இருமைத் தொகுதியின் இரண்டு நட்சத்திரங்களும் கூடுதல் நெருக்கமான தொலைவில் இருந்தால், அவை ஒன்றுகொன்று சக வளிமண்டலத்தைச் சிதறடிக்கும். சில சந்தர்ப்பங்களில் இந்த \"நெருக்கமான இருமை நட்சத்திரங்கள்\" நிறையைப் பரிவர்த்தனை செய்து கொள்வதும் நிகழும். அல்கால் (கிரகண இருமை), சிரியஸ், மற்றும் சிக்னஸ் எக்ஸ்-1 ஆகியவற்றை இருமை நட்சத்திரங்களுக்கான சில உதாரணங்களாய்க் கூறலாம்.\n\nSection::::கண்டுபிடிப்பு.\nஇந்த \"இருமை நட்சத்திரம்\" என்னும் வார்த்தைப் பயன்பாட்டை முதன்முதலில் சர் வில்லியம் எர்செல் 1802 ஆம் ஆண்டில் பயன்படுத்தினார்.\n\nநவீன வரையறையின் கீழ் \"இருமை நட்சத்திரம்\" என்பது பொதுவாக ஒரு பொதுவான பொருண்மை மையத்தைச் சுற்றி வரும் நட்சத்திரங்களின் ஒரு இணையைக் குறிப்பிட மட்டுமே பயன்படுத்தப்படுகிறது. ஒரு தொலைநோக்கி கொண்டோ அல்லது கணிதத்தேற்ற வழிமுறைகள் கொண்டோ அறியப்படும் இருமை நட்சத்திரங்கள் \"காட்சி இருமை\" நட்சத்திரங்கள் என்று அழைக்கப்படுகின்றன.\n\"இரட்டை நட்சத்திரம்\" என்னும் சொற்றொடர் வானத்தில் நெருக்கமாய் தோற்றமளிக்கும் நட்சத்திரங்களை குறிக்கும் பொதுவான ஒன்றாகும். இரட்டை நட்சத்திரங்கள் இருமை நட்சத்திரங்களாகவும் இருக்கலாம். அல்லது வானத்தில் அருகருகே தோற்றமளிப்பதாயும் உண்மையில் சூரியனிலிருந்து வெவ்வேறு தூரங்களில் இருப்பவையாகவும் இருக்கலாம். இரண்டாவது வகையையே \"ஒளியியல் இரட்டைகள்\" என்றோ அல்லது \"ஒளியியல் இணை\" என்றோ அழைக்கிறோம்.\n\nதொலைநோக்கி கண்டுபிடிக்கப்பட்டதில் இருந்து, பல இரட்டை நட்சத்திர இணைகள் கண்டுபிடிக்கப்பட்டுள்ளன. மிசார் மற்றும் அகுரக்ஸ் ஆகியவை ஆரம்ப உதாரணங்கள் ஆகும்.\n\nஜான் மிசெல் தான் முதன்முதலில் 1767 ஆம் ஆண்டில் இரட்டை நட்சத்திரங்கள் ஒன்றுடன் ஒன்று தொடர்புபட்டவையாக இருக்கலாம் என்று வாதிட்டார். 1779 ஆம் ஆண்டில் வில்லியம் ஹெர்செல் இரட்டை நட்சத்திரங்களை ஆராயத் துவங்கினார். அதன்பின் அவர் சுமார் 700 இரட்டை நட்சத்திரங்கள் பற்றிய தொகுப்பினை வெளியிட்டார். 1803 ஆம் ஆண்டிற்குள்ளாக பல இரட்டை நட்சத்திரங்களில், இரண்டு நட்சத்திரங்களுக்கும் இடையிலான சார்பியல் நிலை மாற்றங்களை அவரால் அடையாளம் காண முடிந்தது. அதிலிருந்து அவர் இருமை நட்சத்திரங்கள் என்கிற ஒரு கருத்தாக்கத்திற்கு வந்தார். ஆயினும் 1827 ஆம் ஆண்டு வரை ஒரு இருமை நட்சத்திரத்தின் முதல் சுற்றுவட்டப் பாதை கணக்கிடப்பட முடியாமலே தான் இருந்து வந்தது. அந்த ஆண்டில் தான் பெலிக்ஸ் சாவரி என்னும் அறிஞர் சி உர்சே மெசாரி (Xi Ursae Majoris) என்னும் இருமை நட்சத்திரத்தின் சுற்றுவட்டப் பாதையை கணக்கிட்டார். அதுமுதல், இன்னும் பல இரட்டை நட்சத்திரங்கள் வகைப்படுத்தப்பட்டுள்ளதோடு அளவுகள் கணக்கிடப்பட்டும் வந்துள்ளன. அமெரிக்க கடற்படை ஆய்வகம் தொகுத்துள்ள வாசிங்டன் இரட்டை நட்சத்திர பட்டியல் என்னும் ஒரு பட்டியலில் ஒரு இலட்சத்திற்கும் அதிகமான இரட்டை நட்சத்திரங்கள் இடம்பெற்றுள்ளன. இவற்றில் ஒரு சில ஆயிரங்களிலான இரட்டை நட்சத்திரங்களுக்கு மட்டுமே சுற்று வட்டப் பாதைகள் அறியப்பட்டுள்ளன. அநேகமானவை இருமை நட்சத்திரங்களா அல்லது காட்சி இரட்டை நட்சத்திரங்களா என்பது இன்னும் உறுதியாகக் கூற முடியவில்லை. இணைகளின் சார்பியல் நகர்வினைக் கவனிப்பதன் மூலமாக இதனைக் கண்டறிய முடியும். இரட்டை நட்சத்திரங்களை ஆய்வு செய்பவர்களுக்கு அவற்றுக்கு இடையிலான ஈர்ப்புசக்தியின் தொடர்பை நிரூபிப்பது அல்லது மறுப்பதென்பது முக்கியமான பணியாக இருந்து வருகிறது.\n\nSection::::வகைப்பாடுகள்.\nSection::::ஆய்வு வழிமுறைகள்.\nஇருமை நட்சத்திரங்களை ஆய்வு செய்யும் வழியைப் பொறுத்து அவற்றை நான்கு வகையாகப் பிரிக்கலாம். காட்சிரீதியாக ஆராய்தல், நிறமாலைக் கணக்கீட்டு சாதனத்தின் மூலம் நிறமாலைக் கோடுகளில் ஏற்படும் மாற்றங்களைக் கொண்டு ஆராய்தல், ஒளியியல்ரீதியாக கிரகணத்தால் ஒளிர்வில் உருவாகும் மாற்றங்களைக் கொண்டு ஆராய்தல், வானவியல்ரீதியாக ஒரு நட்சத்திரத்தின் இடநிலையில் ஏற்பட்டிருக்கும் மாற்றத்தைக் கொண்டு அளவிடுதல் ஆகிய நான்கு வழிமுறை ஆய்வின் அடிப்படையில் அவை வகைப்படுத்தப்படுகின்றன. ஒரு இருமை நட்சத்திரம் மேற்கூறியவற்றில் பல வகுப்புகளின் கீழ் இடம்பெறலாம். உதாரணமாக பல நிறமாலைரீதியான இருமை நட்சத்திரங்கள் கிரகண இருமைகளாகவும் உள்ளன.\n\nSection::::காட்சி இருமைகள்.\nஒரு \"காட்சி இருமை\" நட்சத்திரம் என்பது தொலைநோக்கியில் பார்க்கும்போது அல்லது உயர்சக்தி இரட்டைத் தொலைநோக்காடி வழியே பார்க்கும்போது இரட்டை நட்சத்திரமாய் தோன்றக் கூடிய அளவுக்கு பாக நட்சத்திரங்களுக்கு இடையே கோணப் பிளவினை கொண்ட இருமை நட்சத்திரம் ஆகும். தொலைநோக்கியின் தீர்வுத்திறன் காட்சி இருமை நட்சத்திரங்களைக் கண்டறிவதில் முக்கியமான காரணி ஆகும். எனவே தொலைநோக்கிகள் பெரியதாகவும் சக்திவாய்ந்ததாகவும் இருந்தால் கூடுதலான எண்ணிக்கையில் காட்சி இருமைகளைக் காண முடியும். இரண்டு பாக நட்சத்திரங்களின் ஒளிர்வும் முக்கியமானதொரு காரணியாகும்.\n\nஒரு காட்சி இருமை நட்சத்திரத்தில் ஒளிர்வு மிகுந்ததை \"முதன்மை\" நட்சத்திரம் என்கிறோம். மங்கலானதை \"இரண்டாம்\" நட்சத்திரம் என்கிறோம். இரண்டு நட்சத்திரங்களுமே ஒரே ஒளிர்வு அளவைக் கொண்டிருக்குமாயின், கண்டறிபவர் கூறுவதே முதன்மை நட்சத்திரமாக ஏற்றுக் கொள்ளப்படுகிறது.\n\nமுதன்மை நட்சத்திரத்துடன் இரண்டாம் நட்சத்திரம் கொண்டிருக்கும் இடநிலைக் கோணமும், அத்துடன் இரண்டு நட்சத்திரங்களுக்கும் இடையிலான கோண இடைவெளியும் கணக்கிடப்படுகின்றன. அவற்றுக்கான கால அளவும் பதிவு செய்யப்படுகிறது. ஒரு குறிப்பிட்ட காலகட்டத்தில் போதுமான எண்ணிக்கையில் இந்த அளவீடுகளைக் குறித்துக் கொண்ட பிறகு அவை முனைவு அச்சுத்தூரங்களில் குறிக்கப்படுகின்றன. கெப்லரின் கோள் இயக்க விதிகள் பூர்த்தி செய்யப்படும் வகையில் இந்த புள்ளிகள் ஒரு நீள்வட்டக் கோட்டினால் இணைக்கப்படுகின்றன. இந்த நீள்வட்டம் \"வெளித்தோற்ற நீள்வட்டம்\" என்று அழைக்கப்படுகிறது. இது வான் தளத்தில் முதன்மை நட்சத்திரத்துடன் இரண்டாவது நட்சத்திரம் கொண்டிருக்கக் கூடிய உண்மையான நீள்வட்ட சுற்றுப் பாதையின் எறியம் ஆகும். இந்த எறிய நீள்வட்டத்தில் இருந்து சுற்றுவட்டப் பாதையின் முழுமையான கூறுகளும் கணக்கிடப்பட முடியும்.\n\nSection::::நிறமாலையியல் இருமைகள்.\nசில சமயங்களில், ஒரு இருமை நட்சத்திரத்திற்கான ஒரே சான்று அது வெளியிடும் ஒளியில் ஏற்படும் டாப்ளர் விளைவில் இருந்து தோன்றுகிறது. இந்த சந்தர்ப்பங்களில், இந்த இருமையில் இருக்கும் நட்சத்திர இணையில், ஒவ்வொரு நட்சத்திரத்தில் இருந்தும் உமிழப்படும் ஒளியில் உள்ள நிறமாலைக் கோடுகளானவை முதலில் நம்மை நோக்கி வரும்போது நீலத்தை நோக்கியும் பின்பு நம்மிடம் இருந்து விலகிச் செல்லும்போது சிவப்பை நோக்கியும் நகரும். அதன் பொதுப் பொருண்மை மையத்தை சுற்றிய இயக்கத்தின் போது இது நிகழும்.\n\nஇந்த அமைப்புகளில், நட்சத்திரங்களுக்கு இடையிலான பிரிப்பு பொதுவாக மிகச் சிறியதாய் இருக்கும். சுற்றுவட்டப் பாதை திசைவேகம் மிக அதிகமாய் இருக்கும். நட்சத்திரங்களின் நிறமாலைக் கோடுகளின் டாப்ளர் நகர்வைக் கொண்டு நிறமாலைக் கருவி மூலமாக ஆரத் திசைவேகம் கண்டறியப்பட முடியும் என்பதால், இந்த வகையில் கண்டறியப்படுகிற இருமை நட்சத்திரங்கள் \"நிறமாலையியல் இருமை\" நட்சத்திரங்கள் என்று அழைக்கப்படுகின்றன. இவற்றில் அநேகமானவை தீர்வுத்திறன் அதிகம் படைத்த தொலைநோக்கிகளாலும் காட்சி இருமைகளாகக் கண்டு தெளிய முடியாதவையாக இருக்கும்.\n\nசில நிறமாலையியல் இருமை நட்சத்திரங்களில், இரண்டு நட்சத்திரங்களில் இருந்து வரும் நிறமாலைக் கோடுகளும் காணக் கூடியதாய் இருக்கும். அக்கோடுகள் இரட்டையானாகவும் ஒற்றையானதாகவும் மாறி மாறி இருக்கும். இத்தகையதொரு அமைப்பை இரட்டைக் கோட்டு நிறமாலையியல் இருமை நட்சத்திரம் என்கிறோம். மற்ற அமைப்புகளில், இருமை நட்சத்திரங்களில் ஒன்றின் நிறமாலைக் கோடுகள் மட்டுமே காணக் கூடியதாய் இருக்கும். அக்கோடுகள் குறிப்பிட்ட கால இடைவெளியில் நீலத்தை நோக்கி நகர்வதும் பின் சிவப்பை நோக்கி நகர்வதுமாய் மீண்டும் மீண்டும் நிகழும். இத்தகைய நட்சத்திரங்கள் ஒற்றைக் கோட்டு நிறமாலையியல் இருமை நட்சத்திரங்கள் என்று அழைக்கப்படுகின்றன.\n\nஒரு நிறமாலையியல் இருமை நட்சத்திரத்தின் இரண்டு நட்சத்திரங்களின் ஆரத் திசைவேகங்களையும் தொடர்ந்து குறித்து அதிலிருந்து அதன் சுற்றுவட்டப் பாதை கண்டறியப்படுகிறது. இந்த அளவுகள் காலத்திற்கு நிகரான அச்சுக் கோட்டில் குறிக்கப்பட்டு வளைகோடு உருவாகிறது. இந்த சுற்றுப்பாதை வட்டமாய் இருந்தால் அப்போது வளைகோடு சைன் வளைகோடாக இருக்கும். சுற்றுவட்டப் பாதை நீள்வட்டமாய் இருக்குமானால், வளைகோட்டின் வடிவம் நீள்வட்டத்தின் வட்டவிலகல் தூரத்தையும் பார்வைக் கோட்டுடன் பிரதான அச்சு கொண்டிருக்கும் நோக்குநிலையையும் பொருத்து அமையும்.\n\nஅரைப் பிரதான அச்சு \"a\" மற்றும் சுற்றுவட்டப் பாதை தளத்தின் சாய்வு \"i\" ஆகியவற்றைத் தனித்தனியாய் கண்டறிவது சாத்தியமில்லாதது. ஆயினும் அரைப் பிரதான அச்சு மற்றும் சாய்வின் சைன் மதிப்பு ஆகியவற்றின் பெருக்குத்தொகையை (\"a\" sin \"i\" ) நேரடியாக நேர் அலகுகளில் (அதாவது கிலோமீட்டர்களில்) கண்டறியலாம். கிரகண இருமைகளில் போல \"a\" அல்லது \"i\" வேறு வகையாய் கண்டறியப்பட முடிந்தால், சுற்றுவட்டப் பாதைக்கான ஒரு முழுமையான தீர்வைக் கண்டறியலாம்.\n\nஒரே சமயத்தில் காட்சி இருமைகளாகவும் நிறமாலையியல் இருமைகளாகவும் இருக்கக் கூடிய நட்சத்திரங்கள் அபூர்வமானவை. காட்சி இருமைகள் பெரும்பாலும் பெரிய கால அளவுப் பிரிப்புகளைக் கொண்டிருக்கும். கணக்கிடக் கூடிய அளவு பத்தாண்டுகள் முதல் நூறாண்டுகள் வரை இருக்கும். இவை பொதுவாக நிறமாலைக் கருவி கொண்டு கணக்கிட முடியாத அளவு சிறிய அளவிலான சுற்றுவட்டப்பாதை வேகம் கொண்டிருக்கும். இதற்கு நேரெதிரான வகையில், நிறமாலையியல் இருமை நட்சத்திரங்களோ தங்களது சுற்றுவட்டங்களில் மிக வேகமாய் நகரும். ஏனென்றால் அவை காட்சி இருமைகளாய் காண முடியாத அளவுக்கு நெருக்கமான தூரத்தில் இருக்கும். இவ்வாறாக, ஒரே சமயத்தில் காட்சி இருமைகளாகவும் மற்றும் நிறமாலையியல் இருமைகளாகவும் இருக்கிறதென்றால் அவை ஒப்பீட்டளவில் பூமிக்கு நெருக்கமான தூரத்தில் இருக்க வேண்டும்.\n\nSection::::கிரகண இருமைகள்.\nஇரண்டு நட்சத்திரங்களின் சுற்றுவட்டத் தளம் பார்வைக் கோட்டுடன் நெருக்கமாய் அமைந்திருக்கக் கூடிய ஒரு இருமை நட்சத்திரம் \"கிரகண இருமை நட்சத்திரம்\" என்று அழைக்கப்படுகிறது. அல்கோல் கிரகண இருமை நட்சத்திரத்துக்கான சிறந்த உதாரணமாகும்.\n\nசென்ற தசாப்தத்தில், கிரகண இருமைகளின் அடிப்படை அளவுருக்களை கணக்கிடுவது 8 மீட்டர் கண்ணாடித் தொலைநோக்கிகளைக் கொண்டே சாத்தியப்படுவதாய் இருந்தது.\n\nஒரு கிரகண இருமையின் ஒளி வளைகோடானது கொஞ்ச காலத்திற்கு தொடர்ந்து ஒரே ஒளியளவைக் கொண்டிருந்தபின், கொஞ்சகொஞ்சமாய் ஒளியடர்த்தி குறைந்து செல்லும் வகையில் அமைந்திருக்கும். இரண்டு நட்சத்திரங்களில் ஒன்று மற்றொன்றை விட மிகப்பெரியதாய் இருந்தால், ஒன்று ஒரு முழுக் கிரகணத்தால் மறைக்கப்படும். இன்னொன்று வலைய மறைப்பால் மறைவுறும்.\n\nஒரு கிரகண இருமை நட்சத்திரத்தின் சுற்றுவட்டப் பாதைக் காலத்தை ஒரு ஒளி வளைகோட்டை ஆய்வதன் மூலம் கண்டறியலாம். அத்துடன் அதனைக் கொண்டு அந்த இரண்டு தனித்தனி நட்சத்திரங்களின் ஒப்பீட்டு அளவுகளும் கண்டறியப்பட முடியும். அந்த இருமை நட்சத்திரம் நிறமாலையியல் இருமை நட்சத்திரமாகவும் இருக்குமானால், சுற்றுவட்டப் பாதை கூறுகளும் கண்டறியக் கூடியதாய் இருக்கும். அத்துடன் நட்சத்திரங்களின் நிறையும் ஓரளவு எளிதாய் கண்டறியப்பட முடியும். இதனால் நட்சத்திரங்களின் ஒப்பீட்டு அடர்த்திகளும் கண்டறியப்பட முடியும்.\n\nSection::::வானியக்க அளவீட்டு இருமைகள்.\n\"வானியக்க அளவீட்டு இருமைகள்\" சார்பியலாய் அருகருகே அமைந்திருக்கும் நட்சத்திரங்கள் ஆகும். சாதாரண இருமை நட்சத்திரங்களுக்கு பயன்படுத்தும் கணிதத்தையே கண்ணுக்கு மறைந்து காணப்படும் நட்சத்திரத்தின் நிறையைக் காண்பதற்கும் பயன்படுத்தலாம். இந்த சக நட்சத்திரம் மங்கலான ஒளியுடன் இருப்பதால் கண்டறியமுடியாத வண்ணமிருக்கலாம். அல்லது இது மின்காந்த கதிர்வீச்சை வெளியிடாத அல்லது மிகக் கொஞ்சமாக வெளியிடுகிற ஒரு பொருளாகவும் இருக்கலாம். ஒரு நியூட்ரான் நட்சத்திரத்தை இதற்கு நாம் உதாரணமாகக் கூற முடியும்.\n\nபுலப்படும் நட்சத்திரத்தின் நிலையானது கவனமாய் மதிப்பிடப்படுகிறது. ஏனென்றால் அதன் சக நட்சத்திரத்தினால் உருவாகும் ஈர்ப்பினால் அது வேறுபடும். தூரத்தில் இருக்கும் மற்ற நட்சத்திரங்களில் இருந்து நட்சத்திரத்தின் தூரம் மீண்டும் மீண்டும் அளவிடப்பட்டு இடநிலையில் ஏற்படுகின்ற நகர்வு ஆய்வு செய்யப்பட வேண்டும்.\n\nசக நட்சத்திரமானது போதுமான அளவு பெரியதாய் இருந்தால் அதன் இருப்பை அளவீடுகளின் மூலம் கண்டறிய முடியும். புலப்படுகின்ற நட்சத்திரத்தின் வானியக்க அளவீடுகளை போதுமான காலத்திற்கு மீண்டும் மீண்டும் எடுப்பதன் மூலம், சக நட்சத்திரம் மற்றும் அதன் சுற்றுவட்டப் பாதை காலம் ஆகியவை குறித்த விவரங்களை கண்டறிய முடியும். அந்த சக நட்சத்திரம் கண்ணுக்குப் புலப்படவில்லை எனினும் கூட, அந்த அமைப்பின் குணநலன்களை கெப்லரின் கோள் இயக்க விதிகள் கொண்டு கண்டறிய முடியும்.\n\nஇருமை நட்சத்திரங்களைக் கண்டறிவதற்கான இந்த வழிமுறை சூரியக் குடும்பத்தைக் கடந்த கிரகங்களைக் கண்டறிவதற்கும் பயன்படுகிறது. ஆயினும் இந்த அளவீடுகள் கூடுதல் துல்லியமானதாய் இருக்க வேண்டும். ஒரு நட்சத்திரத்தின் நகர்வைக் கண்டறிவது என்பது நுட்பமான அறிவியல் ஆகும். விண்வெளித் தொலைநோக்கிகள் பூமியின் வளிமண்டலத்தால் விளையக் கூடிய மங்கலாக்கும் விளைவைத் தவிர்த்து கூடுதல் துல்லியமான தீர்வினை வழங்கலாம்.\n\nSection::::தூர அடிப்படையிலான வகைப்பாடு.\nநட்சத்திரங்களின் அளவுகள் மற்றும் தூரம் ஆகியவற்றின் அடிப்படையில் இன்னொரு வகைப்பாடு அமைந்திருக்கிறது:\n\n\"பிரிந்துபட்ட இருமை\" களில் ஒன்று இன்னொன்றின் மீது ஏற்படுத்தும் தாக்கம் அதிகமாய் இருக்காது. ஆனால் இரண்டும் ரோச் மடல்கள் அமைப்புக்குள் இருக்கும். அநேக இருமை நட்சத்திரங்கள் இந்த வகுப்பைச் சேர்ந்தவை.\n\n\"பாதி-பிரிந்துபட்ட இருமை நட்சத்திர\" ங்களில் ஒன்று ரோச் மடல்களுக்குள் நிரப்புகிறது. இன்னொன்று அவ்வாறு செய்வதில்லை. ரோச் மடல்களில் இடத்தை நிரப்பும் நட்சத்திரத்தால் வெளியேற்றப்படும் வாயு அடுத்த நட்சத்திரத்திற்கு கடத்தப்படுகிறது.\n\nஒரு \"தொடர்பு இருமை\" யில் இரண்டு நட்சத்திரங்களுமே ரோச் மடல்களை இடம்நிரப்பும். இரண்டு நட்சத்திரங்களைச் சுற்றியும் ஒரு \"பொதுவான வளிமண்டலப் பகுதி\" உருவாகிறது. இந்த பகுதியின் விளிம்பில் ஏற்படும் உராய்வானது சுற்றுவட்டப் பாதை இயக்கத்தைத் தடுக்கும்போது இந்த நட்சத்திரங்கள் இறுதியில் ஒன்றாய் இணையக் கூடும்.\n\nSection::::பிரளய மாறிகள் மற்றும் ஊடுகதிர் இருமைகள்.\nஒரு இருமை நட்சத்திரத்தில் வெள்ளைக் குள்ள நட்சத்திரம், நியூட்ரான் நட்சத்திரம் அல்லது கரும் புள்ளி ஆகியவை போன்ற ஏதேனும் ஒரு மிகச் சிறிய பொருள் உடன் இருக்கும்போது, கொடை நட்சத்திரத்தில் இருந்தான வாயு அந்த பொருள் மீது திரளும். இது ஈர்ப்பு நிலையாற்றலை வெளிப்படுத்தி வாயுவைச் சூடுபடுத்தி கதிர்வீச்சை வெளியிடச் செய்யும்.\nஊடுகதிர் இருமைகளில், அந்த மிகச் சிறிய பொருளானது ஒரு நியூட்ரான் நட்சத்திரமாகவோ அல்லது ஒரு கரும் புள்ளியாகவோ இருக்கலாம். கொடை நட்சத்திரத்தின் நிறையைப் பொருத்து இந்த நட்சத்திரங்கள் குறைந்த நிறை அல்லது உயர்ந்த நிறை இருமைகளாக வகைப்படுத்தப்படுகின்றன. ஊடுகதிர் இருமைக்கான சிறந்த உதாரணமாக உயர்ந்த நிறை ஊடுகதிர் சிக்னஸ் எக்ஸ்-1 இருமையைக் குறிப்பிடலாம். சிக்னஸ் எக்ஸ்-1 இருமையில் புலப்படாத சக நட்சத்திரத்தின் நிறை சூரியனின் நிறையைக் காட்டிலும் ஒன்பது மடங்கானதாய் இருக்கலாம் என நம்பப்படுகிறது.\n\nSection::::சுற்றுவட்டப் பாதை அலைவுநேரம்.\nசுற்றுவட்டப் பாதை அலைவுநேரம் சில நாட்களாகவும் இருக்கலாம். நூறாயிரம் ஆண்டுகளாகவும் இருக்கலாம்.\n\nSection::::குறிப்புமுறைகள்.\nஇருமை நட்சத்திரங்கள் \"A\" மற்றும் \"B\" ஆகிய பின்னொட்டுடன் குறிப்பிடப்படுகின்றன. \"A\" என்பது முதன்மை நட்சத்திரத்தையும் \"B\" என்பது இரண்டாம் நட்சத்திரத்தையும் குறிக்கிறது. ஒரு இணையைக் குறிப்பதற்கு \"AB\" என்ற பின்னொட்டு பயன்படுத்தப்படுகிறது. இரண்டு நட்சத்திரங்களுக்கும் மேல் உள்ள தொகுதிகளுக்கு \"C\" , \"D\" போன்று கூடுதலான எழுத்துகள் பயன்படுத்தப்படலாம். பேயர் குறிப்பீடு கொண்ட இருமை நட்சத்திரங்களில் மேலொட்டுகள் பயன்படுத்தப்படுகின்றன. உதாரணமாக ζ ரெடிகுலி மற்றும் ζ ரெடிகுலி ஆகியவை ζ ரெடிகுலி இருமை நட்சத்திரத்தின் பாக நட்சத்திரங்கள் ஆகும்.\n\nஇரட்டை நட்சத்திரங்களைக் கண்டறிந்தவர்களின் முதலாம் எழுத்தும் ஒரு சுட்டு எண்ணுடன் குறிப்பிடப்படுவதுண்டு. உதாரணமாக, α செண்டாரி நட்சத்திரம் ஒரு இரட்டை நட்சத்திரம் என்பதை ரிசாடு பாதிரியார் 1689 ஆம் ஆண்டில் கண்டுபிடித்தார். எனவே அது \"RHD 1\" என்று குறிப்பிடப்படுகிறது. கண்டறிந்தவர்களுக்கான சுருக்கக் குறியீடுகளை வாஷிங்டன் இரட்டை நட்சத்திரப் பட்டியலில் காணலாம்.\n\nSection::::படிமலர்ச்சி.\nSection::::உருவாக்கம்.\nஇரண்டு தனித்தனி நட்சத்திரங்களின் இடையில் ஏற்படும் ஈர்ப்புவிசை மூலமாக சில இருமை நட்சத்திரங்கள் உருவாவது சாத்தியம் தான் என்றாலும் இந்த நிகழ்வு அபூர்வமாய் நடக்கக் கூடிய ஒன்று. இருமை நட்சத்திரங்கள் மிக அதிக அளவில் இருப்பதை கொண்டு பார்க்கும்போது இது இருமை நட்சத்திரங்கள் உருவாவதற்கான முதன்மையான முறையாக இருக்க முடியாது. அத்துடன் இருமை நட்சத்திரங்களை ஆய்வு செய்கையில் நட்சத்திர உருவாக்கங்களின் போதே இருமை நட்சத்திரங்களும் உருவாகியிருந்திருக்க வேண்டும் என்கிற கருத்தும் எழுகிறது. நட்சத்திர உருவாக்கத்தின் போது மூலக்கூறு மேகம் சிதறி இருமை நட்சத்திரங்கள் உருவாகி இருக்கலாம் என்பது இருமை நட்சத்திரங்கள் அல்லது பல்நட்சத்திரத் தொகுதிகள் உருவானதற்கான ஏற்றுக் கொள்ளத்தக்க விளக்கமாய் இருக்கிறது.\n\nமூன்று நட்சத்திரத் தொகுதியில் மூன்று நட்சத்திரங்களுமே கணிசமான நிறையுடன் இருக்கும் போது, இறுதியில் மூன்றில் ஒரு நட்சத்திரம் அத்தொகுதியில் இருந்து வெளியேற்றப்படுகிறது. எஞ்சிய இரண்டும் ஒரு இருமை நட்சத்திரத்தை உருவாக்குகின்றன.\n\nSection::::நிறை மாற்றம்.\nஒரு பிரதான வரிசை நட்சத்திரம் அதன் படிமலர்ச்சியின் போது அளவு பெரிதாகையில், ஒரு சமயத்தில் ரோச் மடல் அளவையும் விட அது அதிகமாய் இருக்கலாம். இதனால் அதன் நிறையில் கொஞ்சம் அதன் சக நட்சத்திரத்தின் ஈர்ப்பு இழுவிசை மிகுதியாய் இருக்கும் பகுதிக்குள் வரலாம். இதன் விளைவாக ரோச் மடல் மிகைவழிதல் (RLOF) முறையின் மூலமாக ஒரு நட்சத்திரத்தில் இருந்து இன்னொரு நட்சத்திரத்திற்கு நிறை இடம்பெயரும். இந்தப் பெயர்ச்சி நடைபெறும் கணிதப் புள்ளி முதலாவது லக்ரேஞ்சியன் புள்ளி என்று அழைக்கப்படுகிறது.\n\nரோச் மடல்களில் நிரம்பாத உபரியான நிறை அனைத்தும் கடத்தப்படும் வகையில் ஒரு நட்சத்திரம் வெகு வேகமாய் வளருமானால், அப்போது அந்த நிறை பிற லேக்ரேஞ்சிய புள்ளிகள் வழியாகவோ அல்லது விண்வெளிக் காற்று வழியாகவோ அந்த தொகுதியை விட்டு வெளியேறுவதற்கும் வாய்ப்பிருக்கிறது.\nஒரு நட்சத்திரத்தின் படிமலர்ச்சி அதன் நிறையால் தீர்மானிக்கப்படுவதால், இந்த நிகழ்முறையானது இரண்டு நட்சத்திரங்களின் படிமலர்ச்சியையும் பாதிக்கிறது. இதன்மூலம் தனித்தனி நட்சத்திரங்களால் எட்ட முடியாத கட்டங்களை உருவாக்குகிறது.\n\nகிரகண மும்மை அல்கால் குறித்த ஆய்வுகள் விண்வெளிப் படிமலர்ச்சி தத்துவத்தில் உள்ள \"அல்கால் புதிருக்கு\" இட்டுச் செல்கின்றன. ஒரு இருமை நட்சத்திரத்தின் பாக நட்சத்திரங்கள் ஒரே சமயத்தில் உருவாகின்றன என்றாலும், பெரும் நட்சத்திரங்கள் நிறை குறைந்த நட்சத்திரங்களை விடவும் வெகு துரிதமாய் படிமலர்ச்சியுறுகின்றன என்றாலும், அல்கால் A பிரதான வரிசையில் உள்ளதையும் குறைந்த நிறை கொண்ட அல்கால் B ஒரு பிந்தைய படிமலர்ச்சிக் கட்ட நட்சத்திரமாகவும் உள்ளது கண்டறியப்பட்டது. இந்த புதிருக்கு நிறை பெயர்வு நிகழ்முறை மூலமாக தீர்வு காணப்பட முடியும். பெரும் நிறை நட்சத்திரம் ரோச் மடல்களை நிரப்புகளையில் அதன் நிறையில் அநேக பகுதி இன்னொரு நட்சத்திரத்திற்குக் கடத்தப்படுகிறது. அல்காலை ஒத்த சில இருமை நட்சத்திரங்களில், வாயுப் பாய்வை காண முடியும்.\n\nSection::::ஓடு நட்சத்திரங்களும் நோவாக்களும்.\nமிகப் பரந்த இடைவெளி கொண்ட இருமை நட்சத்திரங்கள் தங்களது வாழ்நாளில் ஈர்ப்பு சக்தி தொடர்பை இழப்பதும் சாத்தியமே. அப்போது அந்த பாக நட்சத்திரங்கள் தனித்தனி நட்சத்திரங்களாய் படிமலர்ச்சியுறச் செல்லும். இரண்டு இருமை அமைப்புகளுக்கு இடையிலான ஒரு நெருக்கமான சந்திப்பு இரண்டின் ஈர்ப்பு விசையிலும் பாதிப்பு ஏற்படுத்தவும் செய்யலாம். இதில் சில நட்சத்திரங்கள் உயர் திசைவேகங்களில் தூக்கி வீசப்படலாம். இதில் தான் ஓடு நட்சத்திரங்கள் உருவாகின்றன.\n\nரோச் மடல்களில் இருந்து வழியும் ஒரு நட்சத்திரத்தின் அருகே ஒரு வெள்ளைக் குள்ள பொருள் இருந்தால் அப்போது அந்த நட்சத்திரத்தில் இருந்து வரும் வாயுக்களை அந்த பொருள் தொடர்ந்து திரட்டிக் கொண்டிருக்கும். இவை வெள்ளைக் குள்ள பொருளின் மேற்பரப்பின் மீது தீவிரமான ஈர்ப்பினால் பொதிந்து அழுத்தப்பட்டு மிக உயர்ந்த வெப்பநிலைகளுக்கு வெப்பமுறும். வெள்ளைக் குள்ள பொருள் வெப்பத்திற்கு பெருமளவில் வளைந்து கொடுக்காது. என்றாலும் மேற்சேரும் ஹைட்ரஜன் அப்படியல்ல. மேற்பரப்பில் ஹைட்ரஜன் சேர்க்கை தொடர்ந்து நடைபெற்று பெருமளவிலான வெப்ப ஆற்றல் பொருளின் மேற்பரப்பில் இருந்து வெளியேறலாம். இதன் விளைவாக மிகப் பிரகாசமான ஒளிவெள்ளம் தோன்றும். இதனை நோவா என்கிறோம்.\n\nசிற்சில சந்தர்ப்பங்களில் இந்த நிகழ்வினால் வெள்ளைக் குள்ள பொருள் சந்திரசேகர் வரம்பைத் தாண்டி ஒட்டு மொத்த நட்சத்திரத்தையும் அழிக்கக் கூடிய ஒரு மீயொளிர் விண்மீன் வெடிப்புக்குத் தூண்டலாம். இதுவும் ஓடு நட்சத்திரங்களுக்கான இன்னொரு சாத்தியமான காரணம் ஆகும்.\n\nSection::::வானியற்பியல்.\nஒரு தூரத்து நட்சத்திரத்தின் நிறையைக் கண்டுபிடிப்பதற்கு சிறந்த வழிமுறையை வானியல் அறிஞர்களுக்கு இருமை நட்சத்திரங்கள் அளிக்கின்றன. அவற்றுக்கு இடையிலான ஈர்ப்புவிசை அவற்றை பொதுப் பொருண்மை மையத்தை சுற்றி வருமாறு செய்கிறது. ஒரு புலப்படும் இருமை நட்சத்திரத்தின் சுற்றுவட்டப் பாதை பதிவேடுகளில் இருந்து அதன் நட்சத்திரங்களின் நிறை கண்டறியப்பட முடியும். இந்த வழியில் நட்சத்திரத்தின் தோற்றத்திற்கும் (வெப்பநிலை மற்றும் ஆரம்) அதன் நிறைக்கும் இடையிலான உறவு கண்டறியப்பட முடியும்.\n\nநட்சத்திரங்களின் பெரும் பகுதி இருமை நட்சத்திர அமைப்புகளுக்குள் இருப்பதால் அவை எவ்வாறு உருவாகின்றன என்பதைப் புரிந்து கொள்வது முக்கியமானதாக அமைகிறது. குறிப்பாக, இருமை நட்சத்திரங்களின் அலைவுநேரமும் நிறைகளும் அந்த அமைப்பின் கோண உந்தத்தின் அளவினைக் குறித்து கூறுகின்றன.\n\nSection::::ஆராய்ச்சி கண்டறிவுகள்.\nபால்வெளியில் உள்ள நட்சத்திரங்களில் மூன்றில் ஒரு பங்கு இருமை நட்சத்திரங்கள் அல்லது பல்நட்சத்திரத் தொகுதி என்றும் எஞ்சிய மூன்றில் இரண்டு பங்கு தனித்தனி நட்சத்திரங்கள் என்றும் மதிப்பிடப்படுகிறது.\n\nஒரு இருமை நட்சத்திரத்தில் சுற்றுவட்ட அலைவுநேரத்திற்கும் சுற்றுவட்டப்பாதையின் மையப்பிறழ்ச்சிக்கும் இடையில் ஒரு நேரடியான இடையுறவு உள்ளது. குறைவான அலைவுநேரம் உள்ள தொகுதிகள் சிறிய மையப்பிறழ்ச்சியைக் கொண்டிருக்கும். இருமை நட்சத்திரங்களில் இரண்டுக்கும் இடையிலான இடைவெளி மிக நெருக்கமானதாகவும் இருக்கலாம், மிகத் தொலைவானதாகவும் இருக்கலாம்.\n\nஇரண்டு நட்சத்திரங்களுமே சமமான ஒளிர்வைக் கொண்டிருக்கும் இணைகளில், அவை ஒரே நிறமாலைக் கோட்டு வகையானதாகவும் இருக்கின்றன. ஒளிர்வு நிலை வேறுபட்ட தொகுதிகளில், பிரகாசமான நட்சத்திரம் மிகப் பெரிய நட்சத்திரமாய் இருந்தால் மங்கலான நட்சத்திரம் நீலமாகவும், அது பிரதான வரிசை நட்சத்திரமாய் இருந்தால் சிவப்பானதாகவும் இருக்கும்.\n\nஒரு நட்சத்திரத்தின் நிறை அதன் ஈர்ப்பு விசையில் இருந்து தான் நேரடியாகக் கண்டறியப்பட முடியும். சூரியன் மற்றும் ஈர்ப்பு ஆடிகளாகச் செயல்படும் நட்சத்திரங்கள் தவிர்த்து, இது இருமை நட்சத்திரங்களிலும் பல்நட்சத்திரத் தொகுதிகளிலும் மட்டுமே செய்யப்பட முடியும். இது இருமை நட்சத்திரங்களின் முக்கியத்துவத்தை உணர்த்துகிறது. ஒரு காட்சி இருமை நட்சத்திரத்தில், தொகுதியின் சுற்றுவட்டப் பாதையும் விண்வெளி இடமாறுதோற்றமும் கண்டறியப்பட்டால், பின் கெப்லரின் கோள் இயக்க விதிகளை நேரடியாகப் பயன்படுத்தி இரண்டு நட்சத்திரங்களின் கூட்டு நிறையைக் கண்டறிய முடியும்.\n\nதுரதிர்ஷ்டவசமாக, ஒரு நிறமாலையியல் இருமை காட்சி இருமையாகவோ அல்லது கிரகண இருமையாகவோ இல்லாவிடில் அதன் முழுமையான சுற்றுவட்டப் பாதையைக் கண்டறிவது சாத்தியமில்லை. எனவே இவற்றில் இருந்து நிறை மற்றும் சாய்வுக் கோணத்தின் சைன் மதிப்பின் பெருக்கல் மதிப்பையே கண்டறிவது சாத்தியமாகும். கிரகண இருமைகள் நிறமாலை இருமைகளாகவும் இருக்கக் கூடிய சந்தர்ப்பங்களில் இரண்டு நட்சத்திரங்களின் அளவுகளையும் (நிறை, அடர்த்தி, அளவு, ஒளியடர்த்தி மற்றும் சுமாரான தோற்றவடிவம்) முழுமையாகக் கண்டறிய முடியும்.\n\nSection::::கிரகங்கள்.\nவிஞ்ஞானக் கற்பனைகள் பொதுவாக இருமை நட்சத்திர அல்லது மும்மை நட்சத்திர கிரக அமைவையே களமாகக் கொள்கின்றன. நைட்ஃபால் என்னும் பிரபலக் கதை ஆறு நட்சத்திரத் தொகுதியை எடுத்துக் கொள்கிறது. யதார்த்தத்தில் சில சுற்றுவட்டப்பாதை அளவுகள் சாத்தியமற்றதாகும். ஏனென்றால் சில சுற்றுவட்டப் பாதைகள் உயிர்க்கோளத்திற்கு தீவிரமான சவால்களை வழங்குகின்றன. ஒரு இருமை நட்சத்திர இணையில் ஒரு நட்சத்திரத்தை சுற்றி வரும் கிரகங்கள் ”S-வகை” சுற்றுகள் எனப்படுகின்றன. இரண்டு நட்சத்திரங்களையும் சுற்றி வருபவை ”P-வகை” அல்லது ”சுற்றுஇருமை” எனப்படுகின்றன. இருமை நட்சத்திரங்களில் 50-60% வரை நிலையான சுற்றுவட்டப்பாதை வரம்புகளுக்குள் உயிர்வாழும் கிரகங்களை ஆதரிக்கக் கூடியவை என்று மதிப்பிடப்படுகிறது.\n\nபல்நட்சத்திரத் தொகுதிகளில் கிரகங்களைக் கண்டறிவதென்பது கூடுதலாய் தொழில்நுட்ப சிக்கல்களை அறிமுகப்படுத்துகிறது.\n\nமுன்னதாக அறியப்பட்டிருந்த பதினான்கு கிரக அமைப்புகளில் செய்யப்பட்ட ஆய்வு ஒன்று இவற்றில் மூன்று அமைப்புகள் இருமை அமைப்புகள் என்பதைக் கண்டறிந்தது. எல்லா கிரகங்களுமே முதன்மை நட்சத்திரத்தைச் சுற்றிவரும் S-வகை சுற்றுப் பாதைகளில் இருப்பது கண்டறியப்பட்டது. இந்த மூன்று கிரக அமைப்புகளில் இரண்டாம் நட்சத்திரம் முதன்மை நட்சத்திரத்தை விட மங்கலானதாய் இருந்ததால் முன்னர் அறியப்படாததாய் இருந்தது. இந்த கண்டறிவு கிரகத்துக்கும் மற்றும் முதன்மை நட்சத்திரத்துக்கும் அளவீடுகளை மறுகணக்கீடு செய்ய உதவியது.\n\nSection::::உதாரணங்கள்.\nஅல்பிரியோ மிக எளிதாய்க் காணக் கூடிய காட்சி இருமை நட்சத்திரங்களில் ஒன்றாகும். இரண்டு நட்சத்திரங்களுக்கு இடையிலான தூரமும் நிற வித்தியாசமும் கண்டுகொள்ள எளிதாக்குகின்றன. இதில் சிக்னஸ் என்னும் நட்சத்திரக் கூட்டத்தில் இருக்கும் மூன்றாவது பிரகாசம் மிகுந்த நட்சத்திரமும் ஒரு இருமை நட்சத்திரமே ஆகும். சிக்னஸ் எக்ஸ்-1 என்கிற கரும்புள்ளியாகக் கருதப்படுகிற ஊடுகதிர் ஆதாரமும் சிக்னஸ் நட்சத்திரக் கூட்டத்தில் அமைந்திருப்பதாகும். இது உயர்நிறை ஊடுகதிர் இருமை நட்சத்திரம் ஆகும். சிரியஸ் என்பது இன்னுமொரு இருமை நட்சத்திரம். இது இரவு வானில் மிகப் பிரகாசமாய் ஒளிரும் ஒன்று. இது கனிஸ் மேஜர் என்னும் நட்சத்திரக் கூட்டத்தில் அமைந்துள்ளது. 1844 ஆம் ஆண்டில் பிரெடரிக் பெசல் தான் சிரியஸ் ஒரு இருமை நட்சத்திரம் என்பதைக் கண்டறிந்தார். 1862 ஆம் ஆண்டில் ஆல்வன் கிரகாம் கிளார்க் அதன் சக நட்சத்திரத்தைக் கண்டறிந்தார். 1915 ஆம் ஆண்டில் மவுண்ட் வில்சன் ஆய்வகம் சிரியஸ் பி ஒரு வெள்ளைக் குள்ள நட்சத்திரம் என்பதைக் கண்டறிந்தது. அது விட்டம் கொண்டிருந்ததையும் சூரியனின் நிறையில் 98% கொண்டிருந்ததையும் 2005 ஆம் ஆண்டில் வானியல் அறிஞர்கள் ஹபிள் விண் தொலைநோக்கியைப் பயன்படுத்திக் கண்டறிந்தனர்.\n\nஆரிகா நட்சத்திரக் கூட்டத்தில் அமைந்திருக்கும் எப்சிலன் ஆரிகே ஒரு கிரகண இருமை நட்சத்திரத்திற்கான உதாரணம் ஆகும். இதில் புலப்படும் நட்சத்திரம் F0 என்னும் நிறமாலையியல் வகுப்பிற்கு உரியதாகும். இன்னொரு நட்சத்திரம் புலப்படாதது. பீட்டா லைரே என்பது இன்னொரு கிரகண இருமை நட்சத்திரம் ஆகும். இது லைரா என்னும் நட்சத்திரக் கூடத்தில் இடம்பெற்றிருக்கும் பாதிப் பிரிந்த இருமை நட்சத்திர அமைப்பு.\n\n61 சிக்னி (சிக்னஸ் நட்சத்திரக் கூட்டத்தில் இருக்கும் ஒரு இருமை நட்சத்திரம்), புரோசியான் (கேனிஸ் மேஜர் நட்சத்திரக் கூட்டத்தின் ஒளிர்வுமிக்க நட்சத்திரம்), SS லாசெர்டே (கிரகண இருமை நட்சத்திரம்), V907 Sco (கிரகண இருமை நட்சத்திரம்) மற்றும் BG ஜெமினோரம் (இதுவும் ஒரு கிரகண இருமை நட்சத்திரம்) ஆகியவை பிற சுவாரசியமான இருமை நட்சத்திரங்களில் இடம்பெறுபவை ஆகும்.\n\nSection::::பல்நட்சத்திரங்கள்.\nஇரண்டு நட்சத்திரங்களுக்கும் கூடுதலாய் உள்ள தொகுதிகளை பல்நட்சத்திரத் தொகுதிகள் என்கிறோம். அல்கால் என்பது மிகக் குறிப்பிடத்தக்க மும்மை நட்சத்திரம் ஆகும். இது பெர்சியஸ் என்னும் நட்சத்திரக் கூட்டத்தில் உள்ளது. இந்த தொகுதியில் இருக்கும் இரண்டு நட்சத்திரங்கள் ஒன்றையொன்று மறைக்கின்றன. அல்காலின் செறிவு மாறுபாடு 1670 ஆம் ஆண்டில் ஜெமினியானோ மோண்டனாரி என்பவர் மூலம் பதிவு செய்யப்பட்டது. அல்கால் என்றால் அரபு மொழியில் “\"பூத நட்சத்திரம்\" ” என்பது பொருள். ஆல்பா செண்டாரி இன்னுமொரு புலப்படுகிற மும்மை நட்சத்திரம் ஆகும். இது செண்டாரஸ் என்னும் தெற்கு நட்சத்திரக் கூட்டத்தில் அமைந்துள்ளது. உயிர் வாழத்தக்க கிரகங்களைத் தேடும் முயற்சியில் இருமை நட்சத்திரங்கள் உதவி செய்யும் என்பதை இந்த அமைப்பு எடுத்துக் காட்டுகிறது. ஆல்பா செண்டாரி ஏ மற்றும் பி இரண்டும் நிலையான உயிர்வாழக் கூடிய பகுதிகளைக் கொண்டிருக்க வேண்டும் என்று நம்பப்படுகிறது.\n\nமூன்றுக்கும் அதிகமான நட்சத்திரங்களைக் கொண்ட தொகுதிகளும் உண்டு. கேஸ்டர் என்பது ஒரு ஆறு நட்சத்திரங்கள் கொண்ட தொகுதி ஆகும். இது தான் ஜெமினி நட்சத்திரக் கூட்டத்தில் பிரகாசம் மிகுந்த இரண்டாவது நட்சத்திரம் ஆகும். வானியல்ரீதியாக கேஸ்டர் ஒரு காட்சி இருமை நட்சத்திரமாக 1719 ஆம் ஆண்டில் கண்டுபிடிக்கப்பட்டது. கேஸ்டரின் பாக நட்சத்திரங்கள் ஒவ்வொன்றும் நிறமாலையியல் இருமைகளாகும். கேஸ்டர் நட்சத்திரத்திற்கு ஒரு மங்கலான சக நட்சத்திரம் உண்டு. இதுவும் ஒரு நிறமாலையியல் இருமை நட்சத்திரம் ஆகும்.\n\n\n"}
{"id": "249286", "url": "https://ta.wikipedia.org/wiki?curid=249286", "title": "இலியா மெச்னிகோவ்", "text": "இலியா மெச்னிகோவ்\n\nஇலியா மெச்னிகோவ் (\"Ilya Ilyich Mechnikov\", அல்லது \"Élie Metchnikoff\", , (16 சூலை 1916) என்பவர் உருசிய விலங்கியலாளர் ஆவார். இவர் நோய் எதிர்ப்ப்பாற்றல் குறித்த ஆய்வுகளின் முன்னோடியாக அறியப்படுகிறார். மூப்பியல் (\"gerontology\") என்ற சொல்லை 1903-ல் முதன்முதலாகப் பயன்படுத்தியவர். முதுமை அடைவது மற்றும் வாழ்நாளை அதிகரிக்கச் செய்வது குறித்து ஆராய்ச்சி மேற்கொண்டார்.\n\nஉயிரினங்களின் உள்ளே காணப்படும் நோய் எதிர்ப்பு ஆற்றல் அமைப்பைக் கண்டறிந்ததற்காக 1908 இல் மருத்துவத்துக்கான நோபல் பரிசை பால் எர்லிச் என்பவருடன் இணைந்து பெற்றார். இவர் நோய் எதிர்ப்பு ஆற்றல் மருத்துவத்தின் தந்தை என்று போற்றப்படுகிறார்.\n"}
{"id": "249296", "url": "https://ta.wikipedia.org/wiki?curid=249296", "title": "இந்தியப் பயிர் பதனிடும் தொழில்நுட்பக் கழகம்", "text": "இந்தியப் பயிர் பதனிடும் தொழில்நுட்பக் கழகம்\n\nஇந்தியப் பயிர் பதனிடும் தொழில்நுட்பக் கழகம் (Indian Institute of Crop Processing Technology (IICPT) இந்திய அரசின் உணவு பதனிடும் தொழில்கள் அமைச்சகத்தின் கீழ், தஞ்சாவூரில் அமைந்த ஒரு முன்னோடி உணவு பதனிடும் தொழில்நுட்பக் கல்வி மற்றும் ஆய்வுக் கழகம் ஆகும். )..\n\nSection::::துறைகள்.\nஇக்கழகம் ஆறு துறைகள் கொண்டுள்ளது.\nSection::::ஆய்வுக் கூடங்கள்.\nஉணவு பதனிடும் ஆய்வு மாணவர்களுக்கு பயன் தரக் கூடிய ஆய்வகங்கள்:\n\n\nSection::::படிப்புகள்.\nஉணவு பதனிடும் பொறியியல் துறையில் நான்காண்டு இளநிலை படிப்புகளும், இரண்டாண்டு முதுநிலை படிப்புகளும் மற்றும் ஆய்வுப் படிப்புகளும் உள்ளன. இக்கழகம் தமிழ்நாடு வேளாண்மை பல்கலைக்கழகத்துடன் இணைக்கப் பெற்றது. \n\nமேலும் பன்னாட்டு நிறுவனங்களுடன் செய்து கொண்ட புரிந்துணர்வு ஒப்பந்தங்கள் மூலம், இத்தொழில்நுட்ப கழகத்தின் ஆசிரியர்களும் மற்றும் மாணவர்களும் உலகத் தரம் வாய்ந்த உணவு பதனிதல் மற்றும் மேம்பாட்டுத் துறையின் தொழில்நுட்பங்களை பரிமாற கொள்ளப்படுகிறது. .\n\n"}
{"id": "249299", "url": "https://ta.wikipedia.org/wiki?curid=249299", "title": "ஆன்டர்சு செல்சியசு", "text": "ஆன்டர்சு செல்சியசு\n\nஆன்டர்சு செல்சியசு (\"Anders Celsius\", 27 நவம்பர் 1701 - 25 ஏப்ரல் 1744) சுவீடிய வானியலாளர், இயற்பியலாளர் மற்றும் கணிதவியலாளர் ஆவார். 1730 முதல் 1744 வரை உப்சாலா பல்கலைக்கழகத்தில் வானியல் பேராசிரியராகப் பணியாற்றினார். இதே காலத்தில் 1732 முதல் 1735 வரை ஜெர்மனி, இத்தாலி, பிரான்சு நாடுகளிலிருந்த குறிக்கத்தக்க வான் ஆய்வகங்களுக்குச் சென்று வந்தார். 1741இல் உப்சாலா வானியல் ஆய்வகத்தை நிறுவினார். 1742இல் வெப்பநிலையை அளக்க செல்சியசு அளவுகோலை நிறுவினார்; இதனையொட்டியே இந்த அனைத்துலக அலகுக்கு இவரது பெயர் சூட்டப்பட்டது.\n\nSection::::இளமையும் கல்வியும்.\nஆண்டெர்சு செல்சியசு சுவீடன் நாட்டில் உப்சாலா எனுமிடத்தில் 1701 நவம்பர் 27ஆம் நாளன்று பிறந்தார். இவரது குடும்பம் ஆல்சிங்லாந்து மாநிலத்தில் உள்ள ஒவனேக்கர் சார்ந்ததாகும். அவர்களது குடும்பத் தோட்ட வளாகம் \"ஓகென் \" எனப்படும் \"தோமா \"வில் இருந்தது. \"செல்சியசு\" என்ற இவரது பெயர் செல்சசு என்ற குடும்பத் தோட்ட வளாகப் பெயரின் இலத்தீன வடிவமாகும் (இலத்தின் \"celsus\"- \"குன்று\").\n\nஇவரது ஒரு தாத்தா மேக்னசு செல்சியசு ஒரு கணிதவியலாளராவார். மற்றொரு தாத்தாவான ஆண்டெர்சு போல் ஒரு வானியலாளராவார். எனவே இவர் வாழ்க்கைப்பணியாக அறிவியலைத் தேர்ந்தெடுத்தார். இளமகவையில் இருந்தே இவர் கணிதத்தில் நல்ல புலமை பெற்றிருந்தார். இவர் அவரது தந்தை வானியல் பேராசிரியராக இருந்த உப்சாலா பல்கலைக்கழகத்தில் படித்தார். 1730ஆம் ஆண்டில் செல்சியசும் தன் 30ஆம் அகவையில் உப்சலா பல்கலைக்கழகத்தில் வானியல் பேராசிரியராகப் பணியில் சேர்ந்தார்.\n\nSection::::வாழ்க்கைப்பணி.\n1730ஆம் ஆண்டில், செல்சியசு (\"புவியில் இருந்து சூரியனுக்குள்ள தொலைவை அளப்பதற்கான புதியமுறை\" எனும் ஆய்வுரையை வெளியிட்டார்.). இவர் புவிமுனைச் சுடர்வு நிகழ்வுகளையும் ஃஇயார்டெர் என்பவருடன் இணைந்து ஆய்வு செய்தார். வடமுனைச் சுடர்வுக்கும் புவிக் காந்தப் புல மாற்றங்களுக்கும் உள்ள உறவை முதலில் முன்மொழிந்தவர் இவரே. வலிமைமிக்க சுடர்வுச் செயல்பாட்டின்போது காந்த ஊசிகள் பேரளவில் விலக்கம் உறுவதைக் கண்டார். நியூரம்பர்கில் 1733இல், இவர் வடமுனைச் சுடர்வு பற்றி 1716-1732 கால அளவில் தானும் பிறரும் பதிவு செய்த 316 நோக்கீடுகளைத் திரட்டித் தொகுத்து வெளியிட்டார்.\n\nசெல்சியசு 1730களில் தொடக்கத்தில் செருமனி, இத்தாலி, ஃபிரான்சு என பல்வேறு ஐரோப்பியாவில் உள்ள மாபெரும் வான்காணகங்களையெல்லாம் சுற்றிப் பார்த்துள்ளார். இவர் பாரீசில் வரலாற்றுப் புகழ்பெற்ற இலெபொனியாவில் அகலாங்கு அல்லது கிடைவரையின் வில்லை அளக்கும் வழிமுறையை முன்மொழிந்துள்ளார்].இவர் 1736இல் இதற்காக ஃபிரான்சு அறிவியல் கல்விக்கழகத்தால் ஃபிரெஞ்சு கணிதவியலாளர் தலைமையில் ஏற்பாடு செய்யப்பட்ட கிடைவரை அளவீட்டுத் தேட்டத் திட்டத்தில் பங்கேற்றார். இந்த திட்டத்தின் நோக்கம் புவிமுனையில் ஒரு பாகை கிடைவரைத் தொலைவையும் பிறகு இன்றைய ஈக்வடாரில் உள்ள பெருவில் அதாவது புவி நடுவரையில் ஒரு பாகை கிடைவரைத் தொலைவையும் அளந்து ஒப்பிடுவதாகும். இத்தேட்டம் ஐசக் நியூட்டன் நம்பியதைப் போல, புவி தன்முனைகளில் தட்டையாக உள்ள நீள்வட்ட வடிவத்தில் உள்ளது என்பதை நிறுவியது. \nஇவர் 1738இல் (\"புவியின் வடிவத்தைத் தீர்மானிப்பதற்கான நோக்கீடுகள்\") என்ற நூலை வெளியிட்டார். இலாப்லாந்து புவித்தேட்ட்த்தில் செல்சியசு கலந்துக் கொண்டது சுவீடனில் அவருக்குப் பெரும்புகழை ஈட்டித் தந்த்து.சுவீடன் அரசாலும் ஒருசாலை ஆய்வாளர்களாலும் பெரிதும் மதிக்கப்படலானார். இதைப் பயன்படுத்தித் தன் செல்வாக்கினால் புதிய வான்காணகத்தை உப்சாலாவில் உருவாக்குவதற்கான பெரும்பொருளைத் திரட்டினார். இவர் உப்சாலாவில் [[உப்சாலா வானியல் நோக்கீட்டகத்தை வெற்றியுடன் நிறுவினார். அந்த வான்காணகத்தில் தன் ஐரோப்பியப் பயணத்தில் அரும்பாடுபட்டுத் திரட்டிய புத்தம்புது தொழில்நுட்பத்தால் செய்யப்பட்ட வான்நோக்கீட்டுக் கருவிகளை அமைத்தார்.\n\nவானியலில் செல்சியசு சில விண்மீன்களின் பொலிவை அளக்க வண்ணக் கண்ணாடித் தட்டுகளைப் பயன்படுத்தி தொடர்ந்து வான்நோக்கீடுகளைச் செய்யலானார். இதுதான் முதன்முதலான கருவிவழிப் பொலிவு அளவீடுகளாகும்.அதுவரை விண்மீன் பொலிவு வெற்றுக்கண்ணால்தான் மதிப்பிடப்பட்டு வந்தது. இவர் ஒளிமறைப்புகல், பல்வேறு வான்பொருட்கள் தொடர்பான நொக்கீடுகளைச் செய்தார். ஏறத்தாழ 300 விண்மீன்களின் பொலிவுப் பருமைகளைத் தன் ஓளியளவு முறைப்படி அளந்து வெளியிட்டார் (நிரல் பிழை=0.4 பருமை).\n\nஅறிவியலாக பன்னாட்டு வெப்பநிலை அளவை வரையறுக்க, பல செய்முறைகளைச் செய்து [[செல்சியசு அளவுகோலை]] முதன்முதலில் உருவாக்கியவர் இவர்தான். இவர் \"இரு நிலையான பாகைகள் பற்றிய வெப்பநிலை\" என்ற தன் சுவீடிய ஆய்வுரையில், உறைநிலை பற்றிய ஆய்வு உறைநிலை கிடைவரையைப் பொறுத்தும் (வளிமண்டல அழுத்த்த்தைப் பொறுத்தும்) மாறுவதில்லை என்று அறிவிக்கிறார். ஆனால் தண்ணீரின் கொதிநிலை வளிமண்டல அழுத்தத்தைப் பொறுத்து மாறுவதைக் கூறுகிறர். அவரது அளவீடுகள் இன்றையச் செந்தரங்களின்படியும் மிகத் துல்லியமாக உள்ளன.செந்தர அழுத்த்த்தில் இருந்து வளிமண்டல அழுத்த அளவு மாறும்போதும் கொதிநிலையைக் கண்டறியும் விதியையும் தந்துள்ளார். இவர் 1710இலேயே நிறுவப்பட்ட மிகப்பழைய [[உப்சாலாவில் இருந்த அரசு அறிவியல் கழகத்துக்கு]] ஓர் ஆய்வுரைவழியாக செல்சியசு வெப்பநிலை அளவுகோலை 1742இல் அறிவித்தார். இவரது வெப்பநிலையளவி உறைநிலையை 100 பாகையாகவும் கொதிநிலையை 0 பாகையாகவும் கொண்டிருந்தது. செல்சியசின் இறப்பிற்குப் பிறகு, 1745இல் [[கார்ள் இலின்னேயசு]] நடைமுறையில் அளத்தலை எளிதாக்க இதை தலைக்கீழாக மாற்றியமைத்தார். செல்சியசு முதலில் தன் வெப்பநிலை அளவுகோலை நூறு படிகள் எனப் பொருள்படும் இலத்தீனச் சொல்லாலேயே அழைத்தார். பல ஆண்டுகட்கு இது சுவீடிய வெப்பநிலையளவி என்றே வழங்கப்பட்டது.இவரது மாணவரான மார்ட்டின் சுற்றோமர் (Martin Stromer) எட்டாண்டுகள் கழித்து இம்முறையைப் பின்பற்றும் [[வெப்பநிலைமானி]]யை உருவாக்கினார்.இது ஐரோப்பாவில் செல்சியசு என்ற பெயரிலும் இங்கிலாந்தில் செண்ட்டிகிரேடு என்ற பெயரிலும் முன்பு வழங்கப்பட்டது.\n\n[[Image:UppsalaCelsiusObservatory Busser.jpg|thumb|200px|right|தற்காலப் பொறிப்புருவம் காட்டும் ஆண்டர்சு செல்சியசின் வான்காணகம்.]]\n\nசுவீடனின் பொது நிலவரையை உருவாக்க பல புவிப்பரப்பு அளவீடுகளைச் செய்தார். இவர்தான் முதலில் கடல் மட்டத்திற்கு மேலே சுகாண்டிநேவியா உயருவதாக அறிவித்தவர். இவர் அண்மைய நான்காம் பனியுழியில் இருந்து நிகழும் தொடர்நிகழ்விது என்றார். தண்ணீர் அவியாவதால் இது ஏற்படுவதாகத் தவறாக்க் கூறியுள்ளார்.\n\nஇவர் 1725இலேயே உப்சாலா அரசு அறிவியல் கழகத்தின் செயலாளரானார். அவர் 1744இல் என்புருக்கி நொயால் இறக்கும்வரை அப்பதவியில் இருந்தார். இலின்னேயசும் வேறு ஐவரும் 1739இல் சுட்டாக்ஃஓல்மில் சுவீடிய அரசு அறிவியல் கல்விக்கழக்த்தை நிறுவ முயன்றபோது அதற்குத் தன் முழு ஆதரவையும் தந்தார். இவர் அதன் முதல் கூட்டத்தில் அதன் உறுப்பினராகத் தேர்வு செய்யப்பட்டார். உண்மையில் இந்தப் புதிய கல்விக்கழகத்துக்குப் பெயர் சூட்டியதே செல்சியசு தான்.\n\n[[Image:Gamla uppsala kyrka.jpg|thumb|right|300px|உப்சாலாவில் உள்ள காம்லாவில் தன் தாத்தாவுக்கு அருகில் செல்சியசு அடக்கம் செய்யப்பட்டார்.]]\n\nSection::::மேற்கோள்கள்.\n[[பகுப்பு:சுவீடன் இயற்பியலாளர்கள்]]\n[[பகுப்பு:சுவீடன் வானியலாளர்கள்]]\n[[பகுப்பு:1701 பிறப்புகள்]]\n[[பகுப்பு:1744 இறப்புகள்]]"}
{"id": "249317", "url": "https://ta.wikipedia.org/wiki?curid=249317", "title": "ஈய (II) புளோரைடு", "text": "ஈய (II) புளோரைடு\n\nஈயம்(II) புளோரைட்டு (\"Lead(II) fluoride\") அல்லது ஈயமிருபுளோரைட்டு என்பது (PbF) ஒரு கனிம வேதிச் சேர்மம் ஆகும். வெண்மை நிறத்துடன் மணமற்ற சேர்மமாக இவ்வுப்பு காணப்படுகிறது.\n\nவலிமையான ஆக்சிசனேற்றிகளிடம் இருந்து இவ்வுப்பை தனிமைப்படுத்தி வைக்கவேண்டும்.\n\n\nSection::::தயாரிப்பு.\nஈய மிருபுளோரைடைத் தயாரிக்க பலவழிகள் உள்ளன. ஈய (II) ஐதராக்சைடு அல்லது ஈய (II) கார்பனேட்டை ஐதரோபுளோரிக் அமிலத்துடன் வினைபுரிய வைத்தலைத் தொடர்ந்து கரைசலை ஆவியாக்குவதன் வழியாகத் தயாரிக்கலாம்.\n\nமாறாக, ஐதரோ புளோயிக் அமிலத்துடன் ஏதாவதொரு ஈய (II) உப்புக்கரைசலை சேர்த்தும் ஈய மிருபுளோரைடை வீழ்படிவாக்கலாம் அல்லது பொட்டாசியம் புளோரைடை ஈய (II) நைதரேட்டு கரைசலுடன் சேர்த்தும் தயாரிக்கலாம்.\n"}
{"id": "249324", "url": "https://ta.wikipedia.org/wiki?curid=249324", "title": "சேத் கார்லோ சாண்டிலர்", "text": "சேத் கார்லோ சாண்டிலர்\n\nசேத் கார்லோ சாண்டிலர், இளையவர் (\"Seth Carlo Chandler, Jr.\", 16 செப்டம்பர் 1846 - 31 டிசம்பர் 1913) என்பவர் அமெரிக்க வானியலாளர் ஆவார்.\n\nசேத் கார்லோ சாண்டிலர் மாசச்சூசெட்ஸ், போசுட்டன் நகரில் சேத் கார்லோ, மேரி ஆகியோருக்குப் பிறந்தார். இவர் தனது உயர்நிலைப்பள்ளி இறுதி ஆண்டில் ஃஆர்வார்டு கல்லூரி வான்காணகத்தைச் சேர்ந்த பெஞ்சமின் பெயிர்சு என்பவருக்குக் கணிதக் கணக்கீடுகளைச் செய்துள்ளார்.\n\nஇவர் ஆர்வார்டு கல்லூரியில் பயின்று 1861 இல் இளங்கலைப் பட்டம் பெற்றுள்ளார். பட்டப்படிப்பு முடிந்ததும், பெஞ்சமின் கூல்டு என்பவரிடம் உதவியாளராகப் பணிபுரிந்துள்ளார். அர்கெந்தீனா தேசிய வான்காணகத்தின் இயக்குநராகப் பணியேற்க கூல்டு சென்றபொது இவரும் அங்கிருந்து விலகினார். என்றாலும் ஆர்வார்டு கல்லுரி வான்காணகத்தில் இருந்தபடியே வானியலில் தொடர்ந்து பயில்நிலை வானியலாராக ஆய்வு செய்துள்ளார். பிறகு 1885 இல் இருந்து அவர் தனியாக ஆய்வு மேற்கொண்டுள்ளார்.\n\nசாண்டிலர் புவிமுனைகளின் இருப்புமாற்றத்தையும் புவிமேற்பரப்பின் அகலாங்குப் புள்ளிகளின் மாற்றத்தையும் கண்டுபிடித்தார். 1891 இல் அகலாங்கு 428 நாள் சுழல்வட்டத்தில் 0.3 பாகை நொடியளவுக்கு மாறுவதாக அறிவித்தார். இம்மாற்றம் பிறகு \"சாண்டிலர் தலையாட்டம்\" (\"Chandler wobble\") எனப்பட்டது.. இந்தத் துறையில் இவரது ஆய்வு ஏறத்தாழ முப்பது ஆண்டுகட்கு நீடித்துள்ளது.\n\nசாண்டிலர் வானியற்புலத்தில் மாறுபடும் விண்மீன்கள் உட்பட பல பங்களிப்புகளை வழங்கியுள்ளார். இவர் தனித்து குறுமீன் வெடிப்பையும், T வடமுனைச் சுடர்வையும் கண்டுபிடித்துள்ளார். மேலும் ஒளிப்பிறழ்வு மாறிலியை இவர் துல்லியமாகக் கணித்துள்ளார். சிறுகோள்கள், வால்வெள்ளிகள் ஆகியவற்றின் வட்டணை அளபுருக்களையும் (Orbital parameters) கணித்துள்ளார்.\n\nசாண்டிலருக்கு அரசு வானியற்கழகப் பொற்பதக்கம் 1896 இலும் ஜேம்சு கிரெய்கு வாட்சன் பதக்கம் 1894 இலும் வழங்கப்பட்டது. சாண்டிலர் என்று நிலாவில் உள்ள எரிமலைவாய் ஒன்று இவரது நினைவாகப் பெயரிடப்பட்டுள்ளது.\n\n\n"}
{"id": "249328", "url": "https://ta.wikipedia.org/wiki?curid=249328", "title": "அறத் தாக்கக் கழுவாய்க் கோட்பாடு", "text": "அறத் தாக்கக் கழுவாய்க் கோட்பாடு\n\nஅறத்தாக்கக் கழுவாய்க் கோட்பாடு (\"moral influence view of the atonement\") என்பது கிறித்துவின் கழுவாய்த் தேடல், கடவுளின் அன்பு (கருணை) மாந்த இதயத்தை இளக்கி மனம் வருந்திடச் செய்வதைச் செயல்பாட்டால் விளக்குகிறது என்ற நம்பிக்கையாகும். இந்தக் கண்ணோட்டமுள்ளவர்கள் மாந்தன் இயல்பிலேயே நலிந்தவன். எனவே அவனுக்குத் துணை தேவைப்படுகிறது. மாந்தனுக்கான கடவுளின் அன்பைப் பார்த்து அவரது பாவமன்னிப்பை ஏற்க இசைவதாக நம்புகின்றனர். அவர்கள் கிறித்துவின் இறப்பின் நோக்கமும் பொருளுமே அவன்பால் கவிந்துள்ள கடவுளின் அன்பைச் செயல்பாட்டால் விளக்குவதே என்று நம்புகின்றனர். கிறித்துவின் கழுவாய் தேடல் கடவுள் காட்டும் அன்பிற்கு நல்ல எடுத்துகாட்டு என்றாலும் இது விவிலியத்துக்கு எதிராக அமைந்துவிடுதலைக் காணலாம். ஏனெனில் (எஃபேசியர்கள் 2:1) இன் படிபாவங்களாலும் புலம்பல்களாலும் இறந்த மாந்தனின் உண்மையான ஆன்மநிலையை மறுக்கிறது. மேலும் இது கடவுள் பாவத்துக்கானக் கடனிறுப்பதையும் மறுக்கிறது. கிறித்துவக் கழுவாய் தேடலுக்கானக் கண்ணோட்டம் மாந்தரினத்தை உண்மையான ஈகம் (தியாகம்) செய்வதிலிருந்தும் பாவக் கட்டனிறுப்பதிலிருந்தும் கைகழுவி விடுகிறது.\n"}
{"id": "249336", "url": "https://ta.wikipedia.org/wiki?curid=249336", "title": "மன்னார் தொடருந்துப் பாதை", "text": "மன்னார் தொடருந்துப் பாதை\n\nமன்னார் தொடருந்துப் பாதை (\"Mannar Line\") என்பது இலங்கையின் உள்ள ஒரு தொடருந்துப் பாதை ஆகும். இது வடக்குப் பாதையில் இருந்து மதவாச்சி சந்தியில் இருந்து பிரிந்து வட-மேற்கே வட மத்திய, மற்றும் வடக்கு மாகாணங்களுக்கூடாக சென்று தலைமன்னாரில் முடிவடைகின்றது. 106 கிமீ (66 மைல்) நீளமான இப்பாதையில் 11 தொடருந்து நிலையங்கள் அமைந்துள்ளன. இப்பாதை முதன் முதலாக 1914 ஆம் ஆண்டில் திறக்கப்பட்டது.\n\nSection::::வரலாறு.\nஇலங்கைக்கும் இந்தியாவுக்கும் இடையே தொடருந்துப் பாதை ஒன்றை அமைக்கும் திட்டத்தில் மன்னார் பாதை திறக்கப்பட்டது. இரு நாடுகளுக்கும் இடையே 22 மைல் நீளப் பாலம் ஒன்று அமைப்பதற்காக மதராசு ரெயில்வே பொறியாளர்களால் 1894 ஆம் ஆண்டில் திட்டமிடப்பட்டது. இத்திட்டத்துக்கான தொழினுட்ப அச்சுப்படி வரையப்பட்டு, செலவுப் பகுப்பாய்வும் செய்யப்பட்டது. மன்னார் தீவில் அமைந்துள்ள தலைமன்னாரையும் இலங்கைப் பெரும் பரப்பையும் இணைக்கும் மன்னார் பாதை 1914 ஆம் ஆண்டில் அமைக்கப்பட்டது. இந்தியப் பகுதியில் தனுஷ்கோடி வரை தொடருந்துப் பாதை நீடிக்கப்பட்டது. ஆனாலும் இரு நாடுகளையும் இணைக்கும் பன்னாட்டுத் தொடருந்துப் பாலம் நிர்மாணிக்கப்படவில்லை.\n"}
{"id": "249338", "url": "https://ta.wikipedia.org/wiki?curid=249338", "title": "பெராக்சோகார்பனேட்டு", "text": "பெராக்சோகார்பனேட்டு\n\nவேதியியலில் பெராக்சோகார்பனேட்டு (\"peroxocarbonate\") என்பது இரண்டை இணைதிறனாகக் கொண்டு CO என்ற மூலக்கூறு வாய்பாடுடன் கூடிய ஒரு எதிர்மின்னயனி ஆகும். இந்த ஆக்சோகார்பன் அயனியில் தனி கார்பன் மற்றும் ஆக்சிசன் அணுக்கள் உள்ளன. தற்போதைக்கு ஏற்றுக் கொள்ளப்பட்டுள்ள நிலையின்படி இவ்வயனி பெராக்சோகார்பானிக் அமிலத்தின் (HO–CO–O–OH) எதிர்மின் அயனியாகும்.\n\nஉருகிய இலித்தியம் கார்பனேட்டை மின்னாற்பகுக்கும் போது எதிர் மின்வாயியில் பெராக்சோயிருகார்பனேட்டுடன் (CO) பெராக்சோகார்பனேட்டு எதிர்மின் அயனி உண்டாகிறது. செறிவு மிகுந்த ஐதரசன் பெராக்சைடில் (HO) −10 °C வெப்பநிலையில் கார்பனீராக்சைடுடன் (CO) இலித்தியம் ஐதராக்சைடை சேர்த்து இலித்தியம் பெராக்சோகார்பனேட்டு தயாரிக்க முடியும்.\n\nகரிமச் சேர்மங்களில் ஆக்சிசனால் நிகழும் ஆக்சிசனேற்ற வினைகளில், கார்பன் ஈராக்சைடின் தாக்கத்தை விளக்க பெராக்சோகார்பனேட்டு எதிர்மின் அயனி ஒரு இடைநிலையாக முன்மொழியப்படுகிறது.\n\nஇணைதிறன் ஒன்று பெற்றுள்ள ஐதரசன்பெராக்சோகார்பனேட்டு எதிர்மின் அயனிகளின் (H-O-O-CO) பொட்டாசியம் மற்றும் ருபீடியம் உப்புகளும் உருவாகின்றன.\n"}
{"id": "249339", "url": "https://ta.wikipedia.org/wiki?curid=249339", "title": "ஒ.ச.நே + 05:00", "text": "ஒ.ச.நே + 05:00\n\nஒ.ச.நே + 05:00 (\"UTC+05:00\") என்பது ஒருங்கிணைக்கப்பட்ட சர்வதேச நேரத்துடன் +05:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும்.\nஇது பின்வருமாறு பயன்படுத்தப்படுகிறது.\n\n\n\n\n\n\n"}
{"id": "249342", "url": "https://ta.wikipedia.org/wiki?curid=249342", "title": "கோதண்டராமர் கோயில்", "text": "கோதண்டராமர் கோயில்\n\nகோதண்டராமர் கோயில் (Kothandaramaswamy Temple), ராமேசுவரத்திலிருந்து தனுஷ்கோடி செல்லும் வழியில் 12 கி.மீ., தூரத்தில், வங்காள விரிகுடா, மன்னார் வளைகுடா ஆகிய இரு கடல்களுக்கு நடுவில் உள்ள தனுஷ்கோடி தீவில் அமைந்துள்ளது. \n\nSection::::மரபு வரலாறு.\nஇராமாயணத்தில், விபீசணன் தன் சகோதரன் ராவணனிடம், சீதையைக் கவர்ந்து வந்தது தவறு என்றும், அவளை ராமரிடமே ஒப்படைக்கும்படியும் அறிவுரை கூறினார். ராவணன் அதை ஏற்க மறுத்ததுடன், வீடணனை காலால் மிதிக்கச் சென்றார் .இதனால் வெறுப்புற்ற வீடணன் ராமருக்கு உதவி செய்வதற்காக ராமரிடம் சரணாகதி அடைந்தார். வீடணனை தன் தம்பியாக ஏற்றுக்கொண்ட ராமன், இலங்கையை வெற்றி பெறும் முன்பாகவே, இலங்கை வேந்தனாக பட்டாபிஷேகம் செய்து வைத்தார். வீடணனை பட்டாபிஷேகம் நடந்த இடத்தில், ராமருக்கு அமைக்கப்பட்ட கோயில் கோதண்டராமர் கோயில் ஆகும். இக்கோயிலில் ராமபிரான் அருகில் விபீஷணன் வணங்கியபடி இருக்கிறார்.\n\nSection::::இராமாயணத் திருவிழா.\nகோதண்டராமர் கோயிலில் ராமர், இலக்குவன், சீதை ஆகியோர் உற்சவ மூர்த்திகளாக காட்சி தருகின்றனர். ஆனி மாதத்தில் ராமலிங்க பிரதிஷ்டை விழா, வைகுண்ட ஏகாதசி, ராம நவமி மற்றும் ஆடி அமாவாசை ஆகிய நாட்களில் உற்சவம் நடைபெறும்.\n\nஇராமாயணத் திருவிழாவின் போது, ராவணன் சீதையை கவர்ந்து செல்லுதல், அவனை ஜடாயு தடுத்தல், ஆஞ்சநேயர் இலங்கை செல்லுதல், ராமன் ராவணனை வீழ்த்துதல், விபீஷணருக்கு பட்டாபிஷேகம் செய்தல், ராமர் லிங்கப் பிரதிஷ்டை செய்தல் ஆகிய நிகழ்ச்சிகள் நடத்தி காண்பிக்கப்படும்.\n\n"}
{"id": "249344", "url": "https://ta.wikipedia.org/wiki?curid=249344", "title": "ஒ.ச.நே - 03:00", "text": "ஒ.ச.நே - 03:00\n\nஒ.ச.நே - 03:00 (\"UTC-03:00\") என்பது ஒருங்கிணைக்கப்பட்ட சர்வதேச நேரத்துடன் -03:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும். இது பின்வரும் பகுதிகளில் பயன்படுத்தப்படுகிறது.\n\n\nஇவை ஐ சீர் நேரமாக பயன்படுத்துகின்றன.\n\n\n\nஇவை ஐ சீர் நேரமாக பயன்படுத்துகின்றன.\n"}
