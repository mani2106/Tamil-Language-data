{"id": "326221", "url": "https://ta.wikipedia.org/wiki?curid=326221", "title": "ஜுராசிக் பார்க் III", "text": "ஜுராசிக் பார்க் III\n\nஜுராசிக் பார்க் III (\"Jurassic Park III\") என்பது 2001 ஆம் ஆண்டு வெளிவந்த அமெரிக்க அறிபுனை சாகசத் திரைப்படம் ஆகும். ஜுராசிக் பார்க் திரைப்படத் தொடரின் மூன்றாம் படம் இதுவேயாகும்.இத்தொடரில் ஸ்டீவன் ஸ்பில்பேர்க்-கினால் இயக்கப்படாத, மைக்கேல் கிரைட்டன் புதினம் ஒன்றை\nஅடிப்படையாகக் கொண்டிராத முதல் படமும் இதுவே (எனினும் இப்படத்தில் பல காட்சிகள் ஜுராசிக் பார்க் மற்றும் த லொஸ்ட் வேர்ல்ட் ஆகிய இரு கிரைட்டன் புதினங்களிலிருந்து கையாளப்பட்டன).\n\nஇரண்டாம் படத்தின் கதைக்களமான ஈஸ்லா சோர்னா தீவிலேயே இந்த மூன்றாம் படத்தின் நிகழ்வுகளும் நடைபெறுகின்றன. இங்கு தொலைந்துபோன தங்கள் மகனை மீட்பதற்காக ஒரு மணவிலக்கு பெற்ற தம்பதியர், தொல்லுயிர் ஆய்வாளரான ஆலன் கிரான்ட்-ஐ ஏமாற்றி அழைத்துச்செல்கின்றனர்.\n\nஸ்பில்பேர்க்-கின் ஜுராசிக் பார்க் திரைப்படம் வெற்றியடைந்த பின் அதன் தொடர்ச்சியை இயக்க ஜோ ஜான்ஸ்டன் ஆர்வம் காட்டினார். எனினும் ஸ்பில்பேர்க், இத்தொடரில் மூன்றாவதாக ஒரு படம் தயாரிக்கப்படுமானால் அதை இயக்கும் வாய்ப்பை ஜான்ஸ்டனுக்கு வழங்குவதாக உறுதியளித்தார். மூன்றாம் படத்தின் தயாரிப்பு ஆகஸ்ட் 30, 2000 அன்று தொடங்கியது.\nகலவையான விமர்சனங்களைப் பெற்றபோதிலும் இப்படம் உலகம் முழுவதும் $ 36.8 கோடி வசூலைப் பெற்று ஒரு பாக்ஸ் ஆபீஸ் வெற்றிப்படமாக அமைந்தது.\n\nஇதன் தொடர்ச்சியாக, ஜுராசிக் வேர்ல்ட் என்ற திரைப்படம், ஜூன் 12, 2015 அன்று வெளியானது.\n\nSection::::கதைச் சுருக்கம்.\nபென் ஹில்டெப்ரன்ட் என்பவரும் எரிக் கர்பி என்ற 12 வயதுச் சிறுவனும் ஈஸ்லா சோர்னா தீவைச் சுற்றி பாராசைலிங் (parasailing) மேற்கொள்கின்றனர். திடீரென்று அவர்களின் படகுக் குழுவினரை ஒரு மர்ம விலங்கு தாக்கிக் கொல்கிறது. இதனால் தங்களையும் படகையும் இணைத்திருந்த கயிறை இருவரும் துண்டித்துவிட்டு அத்தீவை நோக்கிக் காற்றில் மிதந்து செல்கின்றனர்.\n\nஇச்சமயத்தில் , ஜுராசிக் பார்க்-குடன் தனக்கிருந்த தொடர்பால் தலைநிலத்தில் ஆலன் கிரான்ட் பிரபலமாகிறார். அக் காலகட்டத்தில் அவரோடு இருந்த எல்லி சாட்லர், தற்போது திருமணமாகி இரு குழந்தைகளுக்குத் தாயாகியிருக்கிறார். அவரைச் சந்திக்கும் கிரான்ட், அவர்கள் முன்பு கருதியதைவிட எப்படி ராப்டர்கள் அறிவார்ந்தவையாக இருந்தன என்பது குறித்துக் கலந்துரையாடுகிறார். பின்பு கிரான்டை அகழ்வுக் களம் ஒன்றில் சந்திக்கும் அவரது உதவியாளர் பில்லி பிரென்னன், முப்பரிமாண அச்சுப்பொறியைப் பயன்படுத்தி ஒரு வெலாசிராப்டரின் குரல்வளையை மீளுருவாக்கிக் காட்டுகிறார்.\n\nவெளித்தோற்றத்தில் பணக்காரர்களாகத் தெரியும் பால் மற்றும் அமண்டா கர்பி இணையர், ஈஸ்லா சோர்னாவுக்குத் தங்களை ஒரு வான்வழிச் சுற்றுலா அழைத்துச் சென்றால் கிரான்ட்-டின் ஆராய்ச்சிக்கு நிதியுதவி செய்வதாகக் கூறுகின்றனர். முதலில் அவர்களின் நோக்கங்களின் மேல் ஐயங்கொள்ளும் கிரான்ட், தனக்கு ஆய்வுரீதியான உதவி தேவைப்படுவதால் தயக்கத்தோடு ஒப்புக்கொள்கிறார். பின்பு அவர் பால், அமண்டா, பில்லி, கர்பி இணையரின் கூலிப்படை கூட்டாளிகளான யுடெஸ்கி, கூப்பர், மற்றும் அவர்களின் விமானியான நாஷ்-உடன் சேர்ந்து ஈஸ்லா சோர்னாவுக்குப் பயணிக்கிறார்.\n\nஇப் பயணத்தின்போது, அக் குழுவினரின் உண்மையான திட்டம் ஈஸ்லா சோர்னாவில் தரையிறங்குவதே என அறியும் கிரான்ட் எதிர்ப்பு தெரிவிப்பதால், அவரை கூப்பர் மயக்கமடையச் செய்கிறார். அவர் மீண்டெழுகையில் அமண்டா ஒரு ஒலிப்பெருக்கியைப் பயன்படுத்துவதைக் காண்கிறார். அச்செயலால் ஈர்க்கப்படும் ஸ்பைனோசாரஸ் என்ற தொன்மா, கூப்பர் மற்றும் நாஷ்-ஐக் கொன்று உண்கிறது. இவ்விலங்கின் தாக்குதலால் கிரான்ட் குழுவினரின் வானூர்தியும் தன் கட்டுப்பாட்டை இழந்து அத்தீவிலுள்ள காட்டுப்பகுதியில் மோதி சேதமடைகிறது. இதில் உயிர்பிழைக்கும் உறுப்பினர்கள், ஸ்பைனோசாரஸிடமிருந்து தப்பியோடும் வழியில் ஒரு டி.ரெக்ஸ் எதிர்ப்படுகிறது. இத்தொன்மாவும் அக்குழுவினரைப் பின்தொடர்ந்து வரும் ஸ்பைனோசாரஸும் ஒன்றோடொன்று மோதிக்கொள்கின்றன. இறுதியில் ஸ்பைனோசாரஸ், டி.ரெக்ஸைக் கொல்கிறது. கிரான்ட் குழுவினர் அங்கிருந்து தப்புகின்றனர்.\n\nஇதன்பின்பு கர்பி இணையரை விசாரிக்கும் கிரான்ட், அவர்கள் உண்மையில் மணவிலக்கு பெற்ற நடுத்தர வர்க்கத்தினர் என அறிகிறார். மேலும் எட்டு வாரங்களுக்கு முன் அத்தீவில் காணாமல் போன அவர்களின் மகன் எரிக் மற்றும் அமண்டாவின் தோழனான பென் ஆகிய இருவரையும் தேடும் நோக்கத்துடன் உள்ளதையும் அறிகிறார். பின்பு இக்குழுவினர், பென்-னின் சடலத்துடன் இணைக்கப்பட்ட பாராசைலைக் கண்டெடுக்கின்றனர்.\n\nஅப் பாராசைலை எடுத்துக்கொண்டு அவர்கள் முன்செல்லும் வழியில் வெலாசிராப்டர் கூடுகள் தென்படுகின்றன. கைவிடப்பட்ட இன்-ஜென் வளாகம் ஒன்றும் தென்படுகிறது. அங்கு அமண்டா ஒரு வெலாசிராப்டரால் தாக்கப்படுகிறார்.அக் குழுவினர் அதை அடைத்துவிடுகின்றனர். எனினும் அது தப்பி தன் கூட்டத்தைத் தொடர்புகொள்கிறது. அதனிடமிருந்து தப்பும் கிரான்ட் குழுவினர், காரெத்தொசாரஸ் மற்றும் பாரா சாரோலோஃபஸ் ஆகிய தொன்மாக்கள் அடங்கிய ஒரு மந்தைக்குள் ஓடுகின்றனர். இதனால் ஏற்படும் நெரிசலில் கிரான்டும் யுடெஸ்கியும் மற்றவர்களிடமிருந்து பிரிந்துவிடுகின்றனர்.\n\nபில்லியின் பையை கிரான்ட் மீட்கிறார். இச்சமயத்தில் யுடெஸ்கியைக் கடுமையாகத் தாக்கும் ராப்டர்கள், பிறரையும் கவரும் முயற்சியில் அவரை ஒரு பொறியாக வைக்கின்றன. அவரைக் காப்பாற்ற முயலும் அமண்டா மயிரிழையில் தப்புகிறார். தங்கள் திட்டம் தோல்வியுற்றதை உணரும் ராப்டர்கள், புறப்படும் முன் யுடெஸ்கியைக் கொன்றுவிட்டுச் செல்கின்றன.\n\nபின்னர் இரு ராப்டர்கள் தங்களுக்குள் தொடர்புகொள்வதைக் கவனிக்கும் கிரான்ட், அவை எதையோ தேடுவதாக ஐயப்படுகிறார். ராப்டர்களால் சூழப்படும் அவர், எதிர்பாராவிதமாக எரிக்-கால் மீட்கப்படுகிறார். எரிக் தங்கியிருந்த பழைய சுமையுந்தில் இருவரும் அன்றைய இரவைக் கழிக்கின்றனர். மறுநாள், பால் கர்பியின் செயற்கைக்கோள் கைபேசி ஒலி எழுப்புவதைக் கேட்கும் அவர்கள் கர்பி இணையரோடும் பில்லியோடும் இணைகின்றனர். நாஷ், ஸ்பைனோசாரஸால் கொல்லப்படும் முன் தான் அவரிடம் தன் கைபேசியை அளித்ததாக பால் விளக்குகிறார். அப்பொழுது அக்குழுவினரை மீண்டும் ஸ்பைனோசாரஸ் தாக்குகிறது. எனினும் அவர்கள் தப்புகின்றனர்.\n\nபில்லி, நிதித் தேவைக்காக இரு ராப்டர் முட்டைகளைக் களவாடியதே ராப்டர் தாக்குதலுக்குக் காரணம் என கிரான்ட் அறிகிறார். அக் குழுவினர் உயிர்தப்புவதற்காக அவ்விரு முட்டைகளையும் பாதுகாக்க அவர் முடிவுசெய்கிறார்.\n\nபின்பு அவர்கள் எதிர்பாராவிதமாக ஒரு பெரிய பறவைக்கூண்டுக்குள் நுழைந்துவிடுகின்றனர். அங்குள்ள\nடெரெனெடான் என்ற பழங்காலப் பறவைகள் அவர்களைத் தாக்கி எரிக்கைக் கவர்ந்துசெல்கின்றன. பென்-னின் பாராசைலைக் கொண்டு அவரை மீிட்கும் பில்லி, டெரெனெடான்களால் கடுமையாகத் தாக்கப்படுகிறார். அவர் இறந்துவிட்டதாக எண்ணும் பிற உறுப்பினர்கள் பறவைக்கூண்டிலிருந்து தப்பி \n(அதன் கதவு திறந்துள்ளதை அறியாமல்) ஒரு படகில் நதியோரமாகப் பயணிக்கின்றனர்.\n\nஅன்றிரவில் கிரான்ட் குழுவினர், நாஷ் வைத்திருந்த கைபேசியை ஸ்பைனோசாரஸின் சாணத்திலிருந்து மீட்டெடுக்கின்றனர். விரைவில் மழையும் பெய்யத்தொடங்குகிறது. அச்சமயத்தில் கிரான்ட், சாட்லரைத் தொடர்புகொள்ள முயல்கிறார். திடீரென்று ஸ்பைனோசாரஸ் அப் படகைத் தாக்குகிறது. கிரான்டும் கர்பியும் படகின் எரிபொருளைப் பற்ற வைத்து அதை விரட்டுகின்றனர்.\n\nமறுநாள் அவர்கள் அனைவரும் கடற்கரை நோக்கி செல்கின்றனர். ஆனால் மீண்டும் அவர்களை ராப்டர் கூட்டம் சூழ்ந்துகொள்கிறது. ராப்டர் முட்டைகள் மீண்டும் அவற்றிடம் ஒப்படைக்கப்படுகின்றன. கிரான்ட், ராப்டரின் மாதிரிக் குரல்வளையைக் கொண்டு அவற்றைத் திசைத்திருப்பி அனுப்பிவிடுகிறார்.\nபின்னர் கடற்கரைக்குச் செல்லும் கிரான்ட் குழுவினரை மீட்க சாட்லர் அனுப்பிய ஈரூடகப் படைப்பிரிவும் கடற்படையும் காத்திருக்கின்றன. பில்லி, படுகாயமடைந்த நிலையில் இன்னும் உயிருடன் அவர்கள் பாதுகாப்பில் இருக்கிறார். தீவை விட்டு அவர்கள் அனைவரும் வெளியேறும்பொழுது டெரெனெடான்கள்\nபறந்துசெல்வதைக் காண்கின்றனர். \"அவை, கூடு கட்டப் புதிய இடங்களைத் தேடுகின்றன\" என கிரான்ட் கூறுவதுடன் படம் நிறைவடைகிறது.\n\nSection::::நடித்தவர்கள்.\nமுதன்மைக் கட்டுரை: \"ஜுராசிக் பார்க்\" தொடரில் தோன்றிய கதாபாத்திரங்களின் பட்டியல்\nSection::::திரையில் தோன்றிய உயிரினங்கள்.\nமேலும் பார்க்க: \"ஜுராசிக் பார்க்\" தொடரில் தோன்றிய விலங்குகளின் பட்டியல்\n\nமுந்தைய படங்களைப் போலல்லாமல் இத் திரைப்படத்தில் ஸ்பைனோசாரஸே முதன்மை எதிரியாகக் கருதப்படுகிறது: ஜான்ஸ்டன் கூறுகையில் \"பல தொன்மாக்களின் நிழலுருவங்கள் டி-ரெக்ஸை ஒத்துள்ளன. எனவே பார்வையாளர்கள் இதை (பார்த்தமட்டில்) வேறொன்றாக அடையாளம் காண நாங்கள் விழைந்தோம்\" என்றார்.\n\nமுந்தைய திரைப்படச் சுவரொட்டிகளில் டி.ரெக்ஸ் தக்கவைத்திருந்த \nஇடத்தை இம்முறை ஸ்பைனோசாரஸும் டெரெனெடானும் எடுத்துக்கொண்டன. ஸ்பைனோசாரஸ் தேர்வு செய்யப்படுவதற்கு முன்னர் பேரியோனிக்ஸ் முதன்மை எதிரியாகப் பரிசீலிக்கப்பட்டது. துவக்கச் சுவரொட்டிகளும் இதைப் பிரதிபலித்தன. திரைக்கதையிலும் ஓரிடத்தில் பில்லி, ஸ்பைனோசாரஸை \"பேரியோனிக்ஸ் அல்லது சுச்சோமைமஸ்\" என அடையாளப்படுத்துகிறார். எனினும் கிரான்ட், அத் தொன்மாவின் அளவையும் அதன் முதுகிலுள்ள பாய்மரம் போன்ற அமைப்பையும் கருத்திற்கொண்டு அதைச் சரியாக அடையாளம் காணுகிறார்.\n\nதொல்லுயிரியல் துறையில் புதிய கண்டுபிடிப்புகளும் கோட்பாடுகளும் தோன்றியமையால் பல தொன்மாக்களின் சித்தரிப்பு முந்தைய படங்களிலிருந்து வேறுபடுகின்றது. குறிப்பாக, வெலாசிராப்டர்களுக்கு இறகுகள் இருந்தன எனத் தெரியவந்ததால், படத்தில் தோன்றிய ஆண் ராப்டர்களின் தலை மற்றும் கழுத்துப் பகுதியில் இறகு போன்ற கட்டமைப்புகள் சேர்க்கப்பட்டன. இத் திரைப்படத்தின் தொழில்நுட்ப ஆலோசகர் ஜாக் ஹார்னர் கூறுகையில் \"ராப்டர்களுக்கு இறகுகள் அல்லது இறகு போன்ற கட்டமைப்புகள் இருந்ததற்கான சான்றுகள் நமக்குக் கிடைத்துள்ளன. எனவே நாங்கள் அதை ராப்டரின் புதிய தோற்றத்தில் இணைத்திருக்கிறோம்\" என்றார்.\n\nஇப் படத்தில் டெரெனெடான்களைச் சேர்க்கவேண்டும் என்று ஜான்ஸ்டனை ஸ்பில்பேர்க் வலியுறுத்தினார் (நிதிக் காரணங்களுக்காக முந்தைய படங்களில் இருந்து இவ்விலங்குகள் நீக்கப்பட்டன). முதல் வரைவில் இடம்பெற்றிருந்த ஒரு நீர்வாழ் ஊர்வன விலங்கும் இறுதி வரைவிலிருந்து நீக்கப்பட்டது. அனைத்து உயிரினங்களுக்கும் அசைவூட்ட மாதிரிகள் மற்றும் CGI ஆகியவை சிறப்பு விளைவுகளாகப் பயன்படுத்தப்பட்டன.\n\nஇத் திரைப்படத்தில் தோன்றும் உயிரினங்கள் பின்வருமாறு:\n\n\n"}
{"id": "326229", "url": "https://ta.wikipedia.org/wiki?curid=326229", "title": "சிட்டகாங் கோட்டம்", "text": "சிட்டகாங் கோட்டம்\n\nசிட்டகாங் கோட்டம் (Chittagong Division) () தெற்காசியாவின் வங்காளதேச நாட்டின் நிர்வாகத்திற்காக எட்டு கோட்டங்கள் நிறுவப்பட்டது. அவ்வெட்டுக் கோட்டங்களில் ஒன்றே சிட்டகாங் கோட்டம் ஆகும். சிட்டகாங் கோட்டத்தின் நிர்வாகத் தலைமையிடமான சிட்டகாங் நகரம் ஒரு பெருநகர மாநகராட்சியாகும். \n\nவங்காளதேசத்தின் தூர தென்கிழக்கில் அமைந்த சிட்டகாங் கோட்டம் மற்ற கோட்டங்களை விட பரப்பளவில் பெரியதாகும். 2,84,23,019 மக்கள் தொகை கொண்ட சிட்டகாங் கோட்டத்தின் பரப்பளவு 33908.55 சதுர கிலோ மீட்டராகும். \nசிட்டகாங் கோட்டத்தில் உள்ள காக்ஸ் பஜார் கடற்கரை உலகின் நீளமான கடற்கரைகளில் இரண்டாம் இடம் வகிக்கிறது. \n\nஇக்கோட்டம் 11 மாவட்டங்களைக் கொண்டுள்ளது.\n\nSection::::புவியியல்.\nஇக்கோட்டம் மலைத்தொடர்கள், ஆறுகள், சமவெளிகள், காடுகள், கடற்கரைகள் முதலிய இயற்கை வளங்கள் கொண்டது. \nஇக்கோட்டத்தின் அதிகபட்ச வெப்பம் 33.8 பாகை செல்சியஸ் ஆகவும்; குறைந்தபட்ச வெப்பம் 14.5 பாகை செல்சியஸ் ஆகவும்; ஆண்டு சராசரி மழைப் பொழிவு 3194 மில்லி மீட்டராகவும்; காற்றில் ஈரப்பதம் 83% ஆகவும் உள்ளது. இக்கோட்டம் 11 மாவட்டங்களைக் கொண்டுள்ளது. \n\nSection::::கோட்ட எல்லைகள்.\nசிட்டகாங் கோட்டத்தின் வடகிழக்கில் சில்ஹெட் கோட்டமும், இந்தியாவின் திரிபுரா மாநிலமும், கிழக்கில் இந்தியாவின் மிசோரம் மாநிலமும், தென்கிழக்கில் மியான்மர் நாட்டின் சின் மாநிலம் மற்றும் ராக்கீன் மாநிலமும், தென்மேற்கில் வங்காள விரிகுடாவும், மேற்கில் பரிசால் கோட்டமும், வடமேற்கில் டாக்கா கோட்டமும் எல்லைகளாக உள்ளது. \n\nSection::::கோட்ட நிர்வாகம்.\n33908.55 சதுர கிலோ மீட்டர் பரப்பளவு கொண்ட சிட்டகாங் கோட்டத்தில் பெரிய மாவட்டமாக ரங்கமதி மாவட்டம் 6,116.11 சதுர கிலொ மீட்டர் பரப்பளவுடனும்; சிறிய மாவட்டமாக பெனி மாவட்டம் 990.36 சதுர கிலோ மீட்டர் பரப்பளவுடனும் உள்ளது. இக்கோட்டத்தில் சிட்டகாங் மற்றும் கொமில்லா என இரண்டு மாநகராட்சிகளும்; 59 நகராட்சி மன்றங்களும்; 112 துணை மாவட்டங்களும்; 947 கிராம ஒன்றியக் குழுக்களும்; 7561 வருவாய் கிராமங்களும்; 15,219 கிராமங்களும் கொண்டுள்ளது. மேலும் இக்கோட்டம் 59 நாடாளுமன்றத் தொகுதிகளைக் கொண்டுள்ளது. \n\nஇக்கோட்டத்தின் வடமேற்கில் அமைந்த முதல் ஆறு மாவட்டங்களின் பரப்பளவு 37.6% ஆகும். தென்கிழக்கில் அமைந்த பிற ஐந்து மாவட்டங்களின் பரப்பளவு 62.4% ஆகும். சிட்டகாங் கோட்டத்தின் இவ்விரண்டு பகுதிகளையும் பெனி ஆறு பிரிக்கிறது.\nசிட்டகாங் கோட்டத்தில் வடமேற்கில் அமைந்த கக்ராச்சாரி, ரங்கமதி மற்றும் பந்தர்பன் மாவட்டங்களை \"சிட்டகாங் மலைப் பிரதேசம்\" என முன்பு அழைக்கப்பட்டது.\n\nSection::::மக்கள் தொகையியல்.\n33908.55 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 2,84,23,019 ஆக உள்ளது. அதில் ஆண்கள் 1,39,33,314 ஆகவும், பெண்கள் 1,44,89,705 ஆகவும் உள்ளனர். ஆண்டு மக்கள் தொகை வளர்ச்சி விகிதம் 1.63% ஆக உள்ளது. பாலின விகிதம் 96 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 838 நபர்கள் வீதம் வாழ்கின்றனர். மாவட்ட சராசரி எழுத்தறிவு 52.7% ஆக உள்ளது.\nஇக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.\n\nSection::::பொருளாதாரம்.\nஇக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது. மீன் பிடித்தல், நெசவு நெய்தல் பிற முக்கியத் தொழில்கள் ஆகும். சிட்டகாங் துறைமுகம் வங்காள தேசத்தின் இரண்டாவது பெரிய துறைமுகம் ஆகும். எனவே இங்கு ஏற்றுமதி மற்றும் இறக்குமதி நடைபெறுகிறது. \n\nSection::::போக்குவரத்து.\nஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது.\n\nSection::::கல்வி.\nவங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\n"}
{"id": "326230", "url": "https://ta.wikipedia.org/wiki?curid=326230", "title": "தெரிசனம்கோப்பு", "text": "தெரிசனம்கோப்பு\n\nதெரிசனம்கோப்பு, இந்தியாவின் தமிழ்நாடு மாநிலத்தில் கன்னியாகுமரி மாவட்டத்தில் அமைந்த கிராமம். இயற்கை வளங்களாலும், அழகிய மலைத்தொடராலும் சூழப்பெற்ற சிறிய கிராமம் ஆகும். கிராமத்தின் கிழக்கு பகுதியில் தாடகை மலை உள்ளது.  ராமாயணத்தில் வரும் ராமரின் தாடகை வதமானது, இப்பகுதியின் அருகே நடந்ததாக நம்பப்படுகிறது. ஸ்ரீராமர் “சரமா”கிய அம்பினை, இப்பகுதியிலிருந்து கோர்த்ததால், “திருச்சரம்கோர்ப்பு” என்று அழைக்கப்பட்ட இடத்தின் பெயர் காலப்போக்கில் மருவி “தெரிசனம்கோப்பு” என்று அழைக்கப்படுவதாக கூறப்படுகிறது.\n\nசெவ்வகமாக காட்சியளிக்கும் ஊரின் வடகிழக்கு மூலையில் அமைந்துள்ளது “ராகவேஸ்வரர் உடனுறை உலகநாயகி அம்மன் திருக்கோவில்”. ஸ்ரீராமர், தாடகையை கொன்றதும், பெண்ணை கொன்ற பாவம் தீர சிவனை வழிபட்டதால், இந்த ஆலய மூலவர் சிவன், “ராகவேஸ்வரர்”, அதாவது ராகவன் வழிபட்ட ஈஸ்வரன் “ராகவேஸ்வரர்” என்றழைக்கப்படுகிறார்.  \n\nபெரும்பான்மையான மக்கள் உழவுத் தொழிலை செய்கின்றனர். மாடு வளர்ப்பு, வாழை, தென்னை வளர்ப்பு போன்ற உழவு சார்ந்த தொழில்களும் மேற்கொள்ளப்படுகிறது. ஆயுர்வேத தொழிலில் உலகப்புகழ் பெற்ற “ஸ்ரீ சாரதா ஆயுர்வேதிக் மருத்துவமனை” இங்கு அமைந்துள்ளது. கந்த சஷ்டியின் போது இங்கு நடைபெறும் சூரசம்கார திருவிழா புகழ் பெற்றது.\n"}
{"id": "326233", "url": "https://ta.wikipedia.org/wiki?curid=326233", "title": "சரசுவதி வனவிலங்கு சரணாலயம்", "text": "சரசுவதி வனவிலங்கு சரணாலயம்\n\nசரசுவதி வனவிலங்கு சரணாலயம் \"(Saraswati Wildlife Sanctuary)\" இந்தியாவின் அரியானா மாநிலத்திலுள்ள கைத்தல் மாவட்டத்தில் இருக்கும் ஒரு வன விலங்குச் சரணாலயம் ஆகும். சியோன்சர் காடு என்ற பெயராலும் அழைக்கப்படும் இச்சரணாலயம் 4452.85 எக்டேர் பரப்பளவிற்கு பரந்து விரிந்துள்ளது .\n\nகலேசர் தேசியப்பூங்கா, மர்னி குன்றுகள், சரசுவதி வனவிலங்கு சரணாலயம் என்பவை அரியானாவிலுள்ள முறையே முதல், இரண்டு மூன்றாவது பெரிய காடுகளாகும். \n\nSection::::அமைவிடம்.\nபெகோவாவில் இருந்து 10 கிலோமீட்டர், குருச்சேத்திரத்திலிருந்து 40 கிலோமீட்டர் தொலைவு, கைத்தலிலிருந்து60 கிலோமீட்டர் தொலைவுகளில் பெகோவா-சீக்கா-பட்டியாலா சாலையில் இச்சரணாலயம் அமைந்துள்ளது. மேலும் தில்லியில் இருந்து 200 கிலோமீட்டர், பட்டியாலாவில் இருந்து 62 கிலோமீட்டர், அம்பாலாவிலி இருந்து 66 கிலோமீட்டர், கர்னாலில் இருந்து 67 கிலோமீட்டர், சண்டிகாரில் இருந்து 150 கிலோமீட்டர் தொலைவுகளில் இந்தச்சரணாலம் இருக்கிறது. \n\nSection::::வரலாறு.\nசரசுவதி பெருந்தோட்டம் 1988 ஆம் ஆண்டு சூலை 29 இல் சரசுவதி வனவிலங்குச் சரணாலயம் என பெயரிடப்பட்டது . \n\nSection::::தொல்லியல் எச்சங்கள்.\n2016 ஆம் ஆண்டு ஏப்ரல் 9 இல் தி டிரிப்யூன் என்ற ஆங்கிலச் செய்தித்தாள் வெளியிட்ட அறிக்கையில் இச்சரணாலயத்தில் இருந்ததாகக் கருதப்படும் சைவ சமயத்தைச் சார்ந்த மடத்தலைவர் மற்றும் அவருடைய உறுப்பினர்கள் இருந்ததற்கான சான்றுகள் கிடைத்துள்ளதாக அறிவித்தது. சரணாலயத்தில் இருந்த பழைய ஆலமரத்தை பிடுங்கியபோது 15 அடி ஆழத்தில் பண்டைய செவ்வகச் செங்கற்கள் காணப்பட்டதாக நம்பப்படுகிறது.\nகுருச்சேத்திர சிறீகிருட்டிணா அருங்காட்சியகத்தின் காப்பாளர் இராசேந்திர சிங் இராணா இச்செவ்வகச் செங்கற்கள் 1500 ஆண்டுகளுக்கு முற்பட்டவை எனத் தெரிவித்துள்ளார். குப்தர் காலம், குசானர்கள் காலம் ஆகியவற்றுக்கும் முற்பட்டதாக இருக்கலாம் என்று கருதப்படுகிறது. சரசுவதி இப்பகுதியில் பாய்ந்ததாகவும் கருதப்படுகிறது .\nமுகலாயர் காலத்தைச் சேர்ந்த 40 ஆண்டுகால சிறிய செங்கற்களால் கட்டப்பட்ட பழைமையான தண்ணீர் கிணறு ஒன்றும் காணப்படுகிறது.\n\n"}
{"id": "326238", "url": "https://ta.wikipedia.org/wiki?curid=326238", "title": "யெசே இலியோனார்டு கிரீன்சுடைன்", "text": "யெசே இலியோனார்டு கிரீன்சுடைன்\n\nயெசே இலியோனார்டு கிரீன்சுடைன் (Jesse Leonard Greenstein) (அக்தோபர் 15, 1909 - அக்தோபர் 21, 2002) ஓர் அமெரிக்க வானியலாளர் ஆவார். இவரது தந்தையார் ஜி. மவிரிசு. இவரது தாயார் இலீச் பீன்கோல்டு.\n\nஇவர் 1937 இல் ஆர்வார்டு பல்கலைகழகத்தில் தன் 16 ஆம் அகவையில் சேர்ந்து, டொனால்டு எச். மெஞ்சே வழிகாட்டுதலின்கீழ் முனைவர் பட்டம் பெற்றார். ஆர்வார்டில் இருந்து விடுபடும் முன்பு, இவர் நம் பால்வழியில் கார்ல் ஜான்சுகி கண்டுபிடித்த கதிர்வீச்சு அலைகளை விளக்கி அதன் வாயிலைக் கண்டறியும் பிரெட் இலாரன்சு விப்பிள் அவர்களின் திட்டத்தில் ஈடுபாட்டார். இவர் தன் தொழில்முறை வாழ்க்கையை யெர்க்கேசு வான்காணகத்தில் ஆட்டோ சுத்ரூவ அவர்களின் கீழ் தொடங்கினார். பின் கலிபோர்னியா தொழில்நுட்ப நிறுவனத்தில் சேர்ந்தார். உலூயிசு ஜி. கென்யேய் அவர்களுடன் இணைந்து இவர் புதிய கதிர்நிரல்மானியையும் அகல்நெடுக்க ஒளிப்படக் கருவியையும் உருவாக்கினார்]. இவர் கால்டெக் நிறுவன வானியல் திட்டத்தை 1972 வரை வழிநடத்தினார். பின்னர், படைத்துறை வெள்ளோட்டச் செயற்கைக்கோள்களின் வகைபாட்டில் ஈடுபட்டார்.\n\nஇவர் இலெவெரெட் டேவிசு இளவலுடன் இணைந்து, 1949 இல் நம் பால்வழியில் உள்ள காந்தப்புலம் அதன் சுருள்கைத் திசையுடன் இணையாக நிலவுவதற்கான செயல்முறை விளக்கம் தந்தார் .டேவிசு உடனான கோட்பாட்டுப்பணி அண்மையில் கண்டுபிடிக்கப்பட்ட ஒளியின் முனைவாக்கம் உடுக்கண வெளியில் நிலவும் தூசுமணிகளின் காந்தப்புலச் சிதறலால் விளைகிறது என்ற வில்லியம் ஆல்பர்ட் கில்ட்னரின் முடிவை அடிப்படையாகக் கொண்டதுவாகும்.\n\nஇவர் விண்மீன்களில் வேதியியல் தனிமங்கள் செறிந்து இருப்பதை அறியும் முதன்மை ஆய்வில் ஈடுபட்டார். மார்ட்டன் சுகிமிடுடன் இணைந்து முதன்முதலாக பால்வெளியளவுக்குப் பொலிவு உள்ள, நெடுந்தொலைவில் அமைந்த குறும்பொருள்களாக, பகுதி உடுக்கணவெளி கதிர்வீச்சு வாயில்களை (குவேசார்களை) முதன்முதலாக இனங்கண்டார். முதலில் கண்டுபிடிக்கப்பட்ட கதிர்வீச்சு வாயில்களான 3C 48, 3C 273 ஆகிய குவேசார்களின் கதிர்நிரல்கள் சிவப்பு பக்கமாக உயர்பெயர்ச்சியுடன் அமைந்திருந்தன. எனவே இவற்றை இனங்காண்பது மிக அரிதாக இருந்தது. ஆனால் கிரீன்சுடைன் 3C 48 ஐ சுகிமிடுக்கும் முன் இனங்கண்டார். இவரது ஒருசாலை பணியாளர் பலோமார் வான்காணகத்தில் 3C 273 இன் கதிர்நிரலைக் கணித்தார்.\n\nSection::::தகைமைகள்.\nவிருதுகள்\n\nஅமெரிக்க வானியல் கழகத்தின் என்றி நோரிசு இரசல் விரிவுரைத் தகைமை (1970)\n\nஇவர் பெயர் இடப்பட்டவை\n\n\n"}
{"id": "326240", "url": "https://ta.wikipedia.org/wiki?curid=326240", "title": "புதிய மெத்திலீன் நீலம்", "text": "புதிய மெத்திலீன் நீலம்\n\nபுதிய மெத்திலீன் நீலம் \"( New methylene blue)\" என்பது தயசீன் வகை பல்லின வளையக் கரிமச் சேர்மமாகும். நுண்ணுயிர் எதிர்ப்புப் பொருள் ஒரு நிறமிக்கறையாகவும் புதிய மெத்திலீன் நீலம் பயன்படுத்தப்படுகிறது. அசீன் சாயமாக வகைப்படுத்தப்பட்டுள்ள இது குரோமோபோர் என்ற நிறந்தாங்கி நேர்மின் அயனியாகக் கருதப்படுகிறது. எதிர்மின் அயனி என்று எதுவும் தனியாக குறிப்பிடப்படவில்லை .\n\nSection::::பயன்கள்.\nகறையாக்கும் முகவராக புதிய மெத்திலீன் நீலம் உடற்செல் நோயியல், நுண்திசு நோயியல் போன்ற துறைகளில் முதிர்ச்சியடையாத இரத்தச் சிவப்பு அணுக்களுக்கு அடையாளமிட பயன்படுத்தப்படுகிறது. முக்கிய மேற்கறையான இது பரவலாகப் புழக்கத்திலிருந்த மெத்திலீன் நீலத்துடன் நெருங்கிய தொடர்புடையதாகும் . \n\nSection::::முன்பாதுகாப்பு.\nபுதிய மெத்திலீன் நீலம் நச்சுத்தன்மை கொண்டது என்பதால் அதை சுவாசிப்பது , தோலில் படுவது முதலானவற்றை தவிர்க்கவேண்டும்.\n"}
{"id": "326253", "url": "https://ta.wikipedia.org/wiki?curid=326253", "title": "கார்பாக்சிலேட்டு", "text": "கார்பாக்சிலேட்டு\n\nகார்பாக்சிலேட்டு \"(Carboxylate)\" என்பது கார்பாக்சிலிக் அமிலத்தின் ஒரு உப்பு அல்லது எசுத்தர் ஆகும். கார்பாக்சிலேட்டு உப்புகள் M(RCOO)n,என்ற பொதுவாய்ப்பாட்டைக் கொண்டுள்ளன. இங்குள்ள M தனிமத்தையும் n 1, 2...என எண்களையும் குறிக்கின்றன. இதேபோல கார்பனேட்டு எசுத்தர்கள் RCOOR′ என்ற பொதுவாய்ப்பாட்டைக் கொண்டுள்ளன. இங்குள்ள R மற்றும் R’ என்பவை கரிமக் குழுக்களாகும். R′ ≠ H. என்பதை கவனத்தில் கொள்ள வேண்டும். கார்பாக்சிலெட்டு அயனியானது கார்பாக்சிலிக் அமிலத்தின் (RCOO−.) இணை காரமாகும். இது எதிர்மின் சுமையைப் பெற்றிருக்கும் ஓர் அயனியாகும்.\n\nSection::::கார்பாக்சிலேட்டு அயனியின் ஒத்திசைவு நிலைப்புத்தன்மை.\nகார்பாக்சிலிக் அமிலங்கள் ஆல்ககால்களைக் காட்டிலும் விரைவாக பிரிகையடைகின்றன. இப்பிரிகையின் போது கார்பாக்சிலேட்டு எதிர்மின் அயனியாகவும் நேர்மின்சுமை கொண்ட ஐதரசன் அயனியாகவும் பிரிகையடைகிறது. பொதுவாக இப்பிரிகை விளைபொருட்களை ஆல்காக்சைடுகள் மற்றும் புரோட்டான்கள் என்பர்.ஏனெனில் கார்பாக்சிலேட்டு அயனி ஒத்திசைவு மூலமாக நிலைப்புத்தன்மையடைகிறது. கார்பாக்சில் குழுவின் புரோட்டான் நீக்கத்திற்கு பின்னர் விடப்படும் எதிர்மின் சுமை இரண்டு எதிர் மின்னூட்ட ஆக்சிசன் அணுக்களுக்கு இடையில் இருக்கும் ஒத்திசைவுக் கட்டமைப்பில் பரவலாக்கப்படுகிறது. \nஇரண்டு ஆக்சிசன் அணுக்களும் குறைவான வலிமையுள்ள எதிர்மின் சுமையைப் பெற்றுள்ளன என்பதே எலக்ட்ரான் திரள் பரவலாக்கப்படுகிறது என்பதன் பொருள் ஆகும். இதனால் நேர்மின் சுமை கொண்ட புரோட்டானும் குறைவாகவே கார்பாக்சிலேட்டு குழுவை நோக்கி ஈர்க்கப்படுகின்றன. எனவே கார்பாக்சிலெட்டு அயனி அதிக நிலைப்புத் தன்மையுடன் காணப்படுகிறது.மாறாக ஒரு ஆல்காக்சைடு ஒருமுறை உருவானவுடன் ஆக்சிசன் அணுவில் அதிக எதிர்மின் சுமையைப் பெற்றிருக்கும். இதனால் புரோட்டான் விடுபடுவது கடினமாகிறது. எனவேதான் கார்பாக்சிலிக் அமிலங்கள் ஆல்ககால்களைக் காட்டிலும் குறைவான கார காடித்தன்மை எண் (pH) மதிப்பைக் கொண்டுள்ளன. கரைசலில் அதிக எண்ணிக்கையில் புரோட்டான்களைப் பெற்றும் pH மதிப்பு குறைவாகவும் பெற்றுள்ளன \n\n"}
{"id": "326258", "url": "https://ta.wikipedia.org/wiki?curid=326258", "title": "ஏபர் தவுசுட் கர்டிசு", "text": "ஏபர் தவுசுட் கர்டிசு\n\nஏபர் தவுசுட் கர்டிசு (Heber Doust Curtis) (ஜூன் 27, 1872 – ஜனவரி 9, 1942)ஓர் அமெரிக்க வானியலாளர் ஆவார். இவர் சூரிய ஒளிமறைப்புகளை ஆய்வு செய்ய, 11 வானியல் தேட்டங்களில் ஈடுபட்டார்.\n\nSection::::வாழ்க்கை.\nஇவர் 1872 ஜூன் 27 இல் பிறந்தார். இவரது தந்தையார் ஆர்சன் பிளேர் கர்டிசு. இவரது தாயார் சாரா எலிசா தவுசுட்.\n\nஇவர் மிச்சிகன் பல்கலைக்கழகத்திலும் வர்ஜீனியா பல்கலைக்கழகத்திலும் படித்தார். இவர் வர்ஜீனியா பல்கலைக்கழகத்தில் வானியல் பட்டம் பெற்றார்.\n\nஇவர் இலிக் வான்காணகத்தில் 1902 முதல் 1920 வரை பணிபுரிந்தார். இவர் ஜேம்சு எட்வார்டு கீலர் அவர்களின் ஒண்முகில்களின் அளக்கையைத் தொடர்ந்தார். இவர் 1912 இல் பசிபிக் வானியல் கழகத்தின் தலைவராகத் தேர்ந்தெடுக்கப்பட்டார்.\n\nஇவர் 1918 இல் மெசியர் 87 பால்வெளியை நோக்கிக் கண்டறிந்தார். இவர் முதன்முதலாக, பால்வெளி முனைத்தாரையைக் கண்ணுற்றார். இதை இவர் \"மெல்லிய பொருண்மக் கோட்டால் பால்வெளிக்கருவுடன் இணைந்த வியப்புமிக்க நீள்கதிர்க்கற்றை\" என விவரித்தார்.\n\nஇவர் 1920 இல் அலெகனி வான்காணக இயக்குநராக அமர்த்தப்பட்டார். அதே ஆண்டில் இவர் ஆர்லோவ் சேப்ளே அவர்களுடன் ஒண்முகில்கள், பால்வெளிகளின் தன்மைபற்றியும் புடவியின் உருவளவு பற்றியும் நடந்த பெருவிவாதத்தில் பங்கேற்றார். இவர் தற்போது ஏற்கப்பட்டுள்ள பால்வெளிகள் பற்றிய கண்ணோட்டத்தை முன்மொழிந்தார்.\n\nஇவர் 1925 இல் படலத் தட்டு ஒப்பீட்டளவியின் ஒரு வடிவமைப்பை புதிதாக உருவாக்கினர். இது ஒரே தடவையில் 8×10 சத்ர அங்குல அளவுகொண்ட இரண்டு தட்டுகளை பட்டக அணிகளைப் பயன்படுத்தி, வழமானபடி தட்டுகளை அடுத்தடுத்து பக்கத்தில் வைக்காமல், அடுக்குகளாகச் சேர்த்துப் பின் உரிய திசைவைப்பில் இருத்தினார். இதனால் கருவியின் உடல் 60×51 செ.மீ பரப்பளவை அளக்க முடிந்துள்ளது. \nஇந்தக் கருவி 2011 ஆகத்து வரை இலிக் வான்காணகத்தில் பொட்டலமாக்க் கட்டி வைக்கப்பட்டிருந்தது.\nஇக்கருவி பற்றிய விவரிப்பு \"அலெகனி வான்காணக வெளியீடுகளில்\" தொகுதி எட்டு: பகுதி இரண்டில் வெளியிடப்பட்டது.\n\nஇவர் 1930 இல் மிச்சிகன் பல்கலைக்கழக வான்காணகங்களின் இயக்குநராக அமர்த்தப்பட்டார்.என்றாலும் ஆன் ஆர்போரில் இவர் பல்கலைகழகத்துக்காக வடிவமைத்த பேரளவு ஒலித்தெறிப்புத் தொலைநோக்கியை கட்டியமைத்தல், பெரும்பொருளியல் சரிவின் நிதிப் பற்றாக்குறையால்தவிர்க்கப்பட்டது. இவர் மெக்மாத்-உல்பர்ட் தனையார் வான்காணகத்தை அங்கேலசு ஏரி எனுமிடத்தில் உருவாக்குவதில் பங்களித்துள்ளார்.\n\nஇவர் 1942 ஜனவரி 9 இல் இறந்தார்.\n\n\n"}
{"id": "326260", "url": "https://ta.wikipedia.org/wiki?curid=326260", "title": "ஈயம்(II) ஆக்சலேட்டு", "text": "ஈயம்(II) ஆக்சலேட்டு\n\nஈயம்(II) ஆக்சலேட்டு \"(Lead(II) oxalate)\" என்பது PbCO.என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அடர் வெண் திண்மமாக இயற்கையில் ஈயம்(II) ஆக்சலேட்டு தோன்றுகிறது . \n\nSection::::தயாரிப்பு.\nவர்த்தக முறையிலும் ஈயம்(II) ஆக்சலேட்டு கிடைக்கிறது. ஈயம்(II) நைட்ரேட்டும் சோடியம் ஆக்சலேட்டு இரண்டும் தலைகீழாக்க வினையின் மூலமாக சேர்ந்து ஈயம்(II) ஆக்சலேட்டு உருவாக்கப்படுகிறது :\n\nSection::::கரைதிறன்.\nஈயம்(II) ஆக்சலேட்டு தண்ணீரில் சிறிதளவு கரைகிறது. அதிகமான அளவு ஆக்சலேட்டு எதிர்மின் அயனிகள் சேர்க்கப்பட்டால் கரைதிறன் உயர்கிறது. ஏனெனில் Pb(C2O4)22−அணைவு அயனி உருவாவதே காரணமாகும் .\n"}
{"id": "326264", "url": "https://ta.wikipedia.org/wiki?curid=326264", "title": "டெட்ரா ஐதராக்சி 1,4-பென்சோகுயினோன் பிசு ஆக்சலேட்டு", "text": "டெட்ரா ஐதராக்சி 1,4-பென்சோகுயினோன் பிசு ஆக்சலேட்டு\n\nடெட்ரா ஐதராக்சி 1,4-பென்சோகுயினோன் பிசு ஆக்சலேட்டு \"(Tetrahydroxy-1,4-benzoquinone bisoxalate)\" CO என்ற மூலக்கூற்று வாய்ப்பாடு கொண்ட வேதிச் சேர்மம் ஆகும். கார்பனின் ஆக்சைடான இச்சேர்மத்தில் 1,4-பென்சோகுயினோன் உள்ளகத்தில் நான்கு ஐதரசன் அணுக்கள் இரண்டு ஆக்சலேட்டு தொகுதிகளால் இடப்பெயர்ச்சி செய்யப்படுகின்றன. டெட்ரா ஐதராக்சி 1,4-பென்சோகுயினோன் மற்றும் ஆக்சலேட்டும் கலந்துள்ள இச்சேர்மத்தை நான்கு மடிப்பு எசுத்தராகவும் பார்க்க முடியும்.\n\n1968 இல் எச்.எசு.வெர்டர், எச்.போர்ட்டர், ஆர்.தொமினிக் ஆகியோர் முதலில் இச்சேர்மத்தைக் கண்டறிந்தனர். டெட்ரா ஐதராக்சி 1,4-பென்சோகுயினோன் உடன் டெட்ரா ஐதரோ பியூரானிலுள்ள ஆக்சாலில் குளோரைடுடன் வினைபுரியச்செய்து இச்சேர்மம் தயாரிக்கப்பட்டது. மஞ்சள் நிறம் கொண்டதாக உள்ள இத்திண்மம் தூய நிலையில் தயாரிக்கப்படவில்லை ..\n"}
{"id": "326265", "url": "https://ta.wikipedia.org/wiki?curid=326265", "title": "கைபர் போர்", "text": "கைபர் போர்\n\nகைபர் போர் (\"Battle of Khaybar\") முகம்மது நபியின் வாழ்க்கையில் இடம்பெற்ற போர் ஆகும். இது 628 மே மாதம் அரேபிய பாலைவனத்தின் மதீனா நகருக்கு 150 கிலோமீட்டர் வடமேற்கு பகுதியில் அமைந்துள்ள கைபர் என்னும் பகுதியில் (இன்றைய அராபியாவின் வடமேற்கே) நடந்த போர் ஆகும். இப்போர் முகம்மது நபியின் தலைமையிலான மதினா முசுலிம்களுக்கும், கைபர் பகுதி யூதர்களுக்கும் இடையில் நடைபெற்றது.\nSection::::போருக்கான காரணங்கள்.\nகைபர் பகுதியில் வாழ்ந்த பனூ நாதிர் யூதர்கள் பனூ வாடி, பனூ குரா, பனூ தைமா மற்றும் பனூ கபதான் போன்ற அரேபிய பழங்குடி குலங்களுடன் சேர்ந்து மதீனா நகரை தாக்க திட்டமிட்டனர். யூதர்களின் திட்டத்தை அறிந்த மதீனா நகர முசுலிம்களின் படை கைபர் நகர யூதர்கள் அரேபிய பழங்குடி மக்களுடன் இணையும் முன்பே கைபர் நகரை முற்றுகையிட்டது.\n\nசுகாட்லாந்து வரலாற்றாசிரியர் வில்லியம் மான்கோமரி வாட் கூற்றுப் படி மதினாவில் இஸ்லாமிய சமூகத்திற்கு எதிராக அண்டை அரபு பழங்குடியினர் மத்தியில் குரோதங்களை தூண்டிவிட்டுக்கொண்டிருந்த பனூ நாதிர் என்ற அரபு குல கூட்டமும் போர் நடைபெற்ற கைபர் பகுதியில் யூதர்களுடன் இருந்தனர்.\nSection::::போரின் போக்கு.\nமுஸ்லிம் படை (முஹர்ரம் 7 இசுலாமிய நாட்காட்டி ) கி.பி. 628 மே இல் கைபர் சோலைக்கு வெளியே முற்றுகையிட்டது. \nSection::::பனூ கபதான்.\nபோரின் போது கைபர் யூதப் படைக்கு ஆதரவாக வந்த 4,000 ஆண்கள் அடங்கிய பனூ கபதான் படையை முஸ்லிம்கள் தடுத்தனர். கைபர் பகுதி பனூ நாதிர் யூதர்களுக்கு ஆதரவாக பனூ கபதான் பழங்குடியினரின் 2,000 ஆண்கள் மற்றும் 300 குதிரை வீரர்களை அனுப்ப யூதர்கள் வற்புறுத்தினர்.\nSection::::பனூ அமீர்.\nமுகம்மது நபியுடன் ஒப்பந்தம் இருந்த காரணத்தினால் பனூ அமீர் பழங்குடியினர் கைபர் யூதர்களுடன் ஒன்று சேர மறுத்தனர். \nSection::::பனூ குரைசா.\nபோர் தொடங்கிய பின்னர் கைபர் பகுதி பனூ நாதிர் யூதர்களின் தலைவர் ஹுயை இப்னு அக்தாப் பனூ குரைசா பழங்குடியினரின் ஆதரவை கேட்டார்.\n\nபோரில் பனூ குரைசா படை தோல்வி அடைந்து சரணடைந்தபின் பனூ குரைசா படை வீரராலேயே பனூ நாதிர் யூதர்களின் தலைவர் ஹுயை இப்னு அக்தாப் கொல்லப்பட்டார். அதன் பின் அபு ராபி ஹுகைக் பனூ நாதிர் யூதர்களின் தலைவராக பொறுப்பேற்றார். பின்னர் ஹுகைக், உசைர் என்பவரால் வெற்றிகொள்ளப்ப்ட்டார்.\n\nSection::::கைபர் போர்க்களம்.\nபல்வேறு தகவல்களின் படி முஸ்லிம் படையில் சுமார் 1,400 இலிருந்து 1,800 ஆண் வீரர்களும் சுமார் 100 முதல் 200 வரை குதிரைகளும் இருந்தன. மேலும் உம்மு சல்மா போன்ற சில பெண்கள் வீரர்களுக்கு உதவவும் இருந்தனர். \nகைபர் பனூ நாதிர் யூதர்கள் படையில் சுமா‌ர் 10,000 வீரர்கள் இருந்தனர். யூதப் படையை விட முசுலிம் படை மிகச் சிறியதாகவே இருந்தது.\nயூதர்கள் மத்திய ஒழுங்கமைக்கப்பட்ட பாதுகாப்பில் ஏற்பட்ட தோல்வி காரணமாக புற அரண் பாதுகாக்க தவறிவிட்டனர்.இந்த செயலை குறைந்து மதிப்பிட்ட முசுலிம் படை சாதரணமாக அடுத்தடுத்து கைபர் பகுதியை பிடித்தது. \n\nSection::::போரின் முடிவு.\nமுகம்மது நபி யூதத் தலைவர்களான இப்னு அபித ஹுகைக், கலீபா மற்றும் வாலித் போன்றவர்களை சரணடைய நிபந்தனைகளைப் பேசினார்.\nகைபர் யூதர்கள் இறுதியாக தமது உற்பத்திப் பொருட்களில் அரை பங்கு முசுலிம்களுக்கு கொடுக்க வேண்டும் என்ற நிபந்தனையின் கீழ் சரணடைந்தனர். பின் அங்கேயே வாழ அனுமதிக்கப்பட்டனர்.\n\nபனூ நாதிர் யூதர்களின் தலைவர் ஹுயை இப்னு அக்தாப் மகளான விதவைப்பெண் சபியாவை இசுலாமிய இறைத்தூதர் முகம்மது நபி திருமணம் செய்து கொண்டார்கள். \n"}
{"id": "326267", "url": "https://ta.wikipedia.org/wiki?curid=326267", "title": "முயல்-வாத்து தோற்றமயக்கம்", "text": "முயல்-வாத்து தோற்றமயக்கம்\n\nமுயல்-வாத்து தோற்றமயக்கம் என்பது, ஒரு முயலின் தலையையோ அல்லது ஒரு வாத்தின் தலையையோ காணத்தக்க வகையில் அமைந்த ஒர் இரட்டைப் பொருள் காட்டும் படம் ஆகும். இதுவரை அறியப்பட்டவற்றுள் மிகப் பழைய படம் 23 அக்டோபர் 1892 தேதியிட்ட \"பிளீகென்டெ பிளட்டர்\" (Fliegende Blätter) என்னும் செருமானிய நகைச்சுவைச் சஞ்சிகை ஒன்றின் வெளியானது. அப்படத்தின் கீழே \"கூடிய அளவு ஒன்றுபோல் காணப்படும் விலங்குகள் எவை?\" என்ற கேள்வியும், \"முயலும் வாத்தும்\" என்ற விடையும் இருந்ததன. லுட்விக் விட்கென்சுட்டைன் என்பவர் தான் எழுதிய \"மெய்யியல் ஆய்வுகள்\" (Philosophical Investigations) என்னும் நூலில், இரண்டு வெவ்வேறு விதமான பார்த்தலை (அதைப் பார்த்தல்/ அதுவாகப் பார்த்தல்) விளக்குவதற்குப் பயன்படுத்தியதன் மூலம் இப்படத்தைப் புகழ் பெறச் செய்தார்.\n"}
{"id": "326275", "url": "https://ta.wikipedia.org/wiki?curid=326275", "title": "லூயி தாகர்", "text": "லூயி தாகர்\n\nலூயி தாகர் (\"Louis-Jacques-Mandé Daguerre\", 18 நவம்பர் 1787 - 10  சூலை 1851) என்பவர் பிரான்சைச் சேர்ந்த நிழற்படக் கலைஞர் ஆவார். நடைமுறைக்கு உகந்தவாறு டாகுவேரியோவகை என்ற நிழற்படக்  கருவியை முதன் முறையாக உருவாக்கியவர்.\n\nSection::::வாழ்க்கை வரலாறு.\nஇவர் பிரான்சின், வல் டுவாசு பகுதியில் உள்ள கோர்மீலெசு-என்-பாரிசிசு என்னும் இடத்தில் பிறந்தார். இளம் வயதில், கட்டிடக்கலை, அரங்க வடிவமைப்பு, ஓவியம் ஆகிய துறைகளில் தொழில் பயிற்சி பெற்றார். இவர் அரங்க வடிவமைப்பில் சிறந்து விளங்கினார். இவர் நேர்காட்சி போல தோன்றும் ஓவியங்களைக் கொண்ட \"டயோராமா\" எனப்படும் ஓவிய முறையைக் கண்டுபிடித்தார். இக்காட்சி அரங்கு 1822 ஆம் ஆண்டில் பாரிசில் திறக்கப்பட்டது.\n\nஉலகக் காட்சிகளை வண்ணமும் துரிகையும் இல்லாமல் அப்படியே படம் பிடிக்கும் ஒளிப்படக் கருவியை உருவாக்க ஆவல் கொண்டு, அம்முயற்சியில் ஈடுபட்டார். 1824 ஆம் ஆண்டில் யோசெப் நிசிபோர் நியெப்சு என்பவர் ஒளிப்படம் பிடிக்கும் முறையைக் கண்டுபிடித்தார். இரண்டு ஆண்டுகளின் பின்னர் டாகுவேரே அவருடன் இணைந்து ஒளிப்படத்துறையில் ஆய்வுகளை மேற்கொண்டார். இக் கூட்டு முயற்சி நியெப்சு 1833 ஆம் ஆண்டில் இறக்கும் வரை நீடித்தது. டாகுவேரேயைப் பொறுத்தவரை இக் கூட்டு முயற்சியின் நோக்கம், ஏற்கெனெவே புகழ் பெற்றிருந்த அவரது \"டையோராமா\" தொடர்புடையது ஆகும். நியெப்சு உருவாக்கிய ஒளிப்பட முறை தனது \"டையோராமா\" தடாரிப்புக்கு உதவும் என டாகுவேரே எண்ணினார்.\n\nபல ஆண்டுகள் ஆய்வுகள் நடத்தியபின் 1833 ஆம் ஆண்டில், \"டாகுவேரியோவகை\" எனப்பெயரிடப்பட்ட திருந்திய ஒளிப்பட முறை ஒன்றை டாகுவேரே அறிவித்தார். இதற்கான உரிமத்தை பிரான்சு அரசு வாங்கி, 1839 ஆம் ஆண்டு ஆகட்டு மாதம் 19 ஆம் தேதி உலகத்துக்கு அன்பளிப்பாக வழங்குவதாக அறிவித்தது. டாகுவேரேயுன், நியெப்சுவின் மகனும் இதற்காக பிரான்சு அரசிடமிருந்து ஆண்டு தோறும் ஒரு குறித்த தொகையைப் பெற்று வந்தார்.\n\nSection::::மேற்கோள்.\nதி 100 வரலாற்றில் மிகு செல்வாக்குப் பெற்றோர்.(நூல்), மைக்கேல் எச். ஹார்ட்\n\n"}
{"id": "326277", "url": "https://ta.wikipedia.org/wiki?curid=326277", "title": "சில்ஹெட் கோட்டம்", "text": "சில்ஹெட் கோட்டம்\n\nசில்ஹெட் கோட்டம் (Sylhet Division) (, தெற்காசியாவின் வங்காளதேச நாட்டின் எட்டு வளர்ச்சிக் கோட்டங்களில் ஒன்றாகும். வங்காளதேசத்தின் வடகிழக்கில் அமைந்த இக்கோட்டத்தின் நிர்வாகத் தலமையிடம் சில்ஹெட் நகரம் ஒரு பெருநகர மாநகராட்சியும் ஆகும். இக்கோட்டத்தின் பெரிய மாவட்டமாக சுனாம்கஞ்ச் மாவட்டமும் (3,747.18 சதுர கிமீ), சிறிய மாவட்டமாக ஹபிகஞ்ச் மாவட்டமும் (2,636.59 சதுர கீமீ) உள்ளது. இக்கோட்டம் 19 வங்கதேச நாடாளுமன்றத் தொகுதிகளைக் கொண்டது.\n\nSection::::கோட்ட எல்லைகள்.\nசில்ஹெட் கோட்டத்தின் வடக்கு, தெற்கு மற்றும் கிழக்கில் இந்தியாவின் மேகாலயா, அசாம், மற்றும் திரிபுரா மாநிலங்களும், தென்மேற்கில் சிட்டகாங் கோட்டமும், மேற்கில் டாக்கா கோட்டமும் எல்லைகளாக உள்ளது.\n\nSection::::கோட்ட நிர்வாகம்.\n1995-இல் வங்காளதேசத்தின் ஆறாவது கோட்டமாக சில்ஹெட் கோட்டம் துவங்கியது. இக்கோட்டம் ஹபிகஞ்ச், மௌலிபஜார், சுனாம்கஞ்ச் மற்றும் சில்ஹெட் என நான்கு மாவட்டங்களையும், 35 துணை மாவட்டங்களையும், 333 கிராம ஒன்றியக் குழுக்களையும், 10,250 கிராமங்களையும், ஒரு மாநகராட்சியும், 19 நகராட்சி மன்றங்களையும் கொண்டுள்ளது. இக்கோட்டத்தின் மக்கள் தொகை சராசரி பத்து மில்லியன் அளவில் உள்ளது. இது வங்காளதேசத்தின் மொத்த மக்கள் தொகையில் ஏழு விழுக்காடாகும்.\n\nSection::::போக்குவரத்து.\nஇக்கோட்டத்தின் சில்ஹெட் தொடருந்து நிலையம் மற்றும் சில்ஹெட் வானூர்தி நிலையம் நாட்டின் முக்கிய நகரங்களுடன் இணைக்கிறது. மேலும் நெடுஞ்சாலைகள் தேசியத் தலைநகரம் டாக்காவுடன் இணைக்கிறது.\n\nSection::::மக்கள் தொகையியல்.\n3452.07 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை ஆக 99,10,219 உள்ளது. அதில் ஆண்கள் 49,33,390 ஆகவும், பெண்கள் 49,76,829 ஆகவும் உள்ளனர். ஆண்டு மக்கள் தொகை வளர்ச்சி விகிதம் 2.21% ஆக உள்ளது. பாலின விகிதம் 99 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 995 நபர்கள் வீதம் வாழ்கின்றனர். மாவட்ட சராசரி எழுத்தறிவு 51.2% ஆக உள்ளது.\n\nSection::::பொருளாதாரம்.\nசில்ஹெட் கோட்டத்தின் சுர்மா பகுதிகளில் தேயிலைத் தோட்டங்கள் மற்றும் வெப்ப மண்டலக் காடுகள் கொண்டது. இக்கோட்டத்தின் சிறீமங்கள் நகரம் வங்காளதேசத்தின் தேயிலை தலைநகரம் என்று அழைக்கப்படுகிறது. இப்பகுதியில் உள்ள 150 தேயிலைத் தோட்டங்களில் மூன்று இலட்சம் தொழிலாளர்கள் பணிபுரிகின்றனர்.\nஇக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு தேயிலை, நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.\n\nSection::::சமயம் மற்றும் மக்களினங்கள்.\nஇக்கோட்டத்தில் வங்காளி மக்களுடன் பதினைந்திற்கும் மேற்பட்ட பழங்குடி இன மலைவாழ் மக்கள் வாழ்கின்றனர். \nபழங்குடி மக்களில் முராங், பாவ்ம், கியாங், திரிபுரி, மிசோ, குமி, சக், சக்மா மற்றும் ரியாங், ஊசுய், பாங்கோ இன மக்கள் குறிப்பிடத்தக்கவர்கள் ஆவார்.\nசில்ஹெட் நகரம் இசுலாமியர்களுக்கும், இந்துக்களுக்குமான புனித தலங்களை கொண்டுள்ளது. ஐம்பத்தி ஒன்று சக்தி பீடங்களில் ஒன்று சில்ஹெட் நகரத்தின் வெளிப்புறத்தில் ஜெயந்தி எனும் கிராமத்தில் பாயும் சுர்மா ஆற்றின் கரையில் உள்ளது. இக்கோட்டத்தில் இசுலாமியர்கள்81.16% ஆகவும், இந்துக்கள் 17.80% ஆகவும், கிறித்தவர்கள் 0.06% ஆகவும், பௌத்தர்கள் 0.02% ஆகவும், மற்றும் பிற சமய நம்பிக்கையாளர்கள் 0.96% ஆக உள்ளனர்.\n\nSection::::கல்வி.\nவங்காளதேசத்தின் பிற கோட்டங்களைப் போன்று, சில்ஹெட் கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n"}
{"id": "326280", "url": "https://ta.wikipedia.org/wiki?curid=326280", "title": "புளியங்கூடல் செருத்தனைப்பதி இராஜ மகாமாரியம்மன் கோயில்", "text": "புளியங்கூடல் செருத்தனைப்பதி இராஜ மகாமாரியம்மன் கோயில்\n\nSection::::அறிமுகம்.\nபுளியங்கூடல் செருத்தனைப்பதி ஸ்ரீ இராஜ மகாமாரியம்மன் கோயில்இலங்கையின் வடக்கே யாழ்ப்பாணத்தின் தென்மேற்குப்புறமாக சப்த தீவுகளில் லைடன் தீவு என்று அழைக்கப்படும் வேலணைத்தீவில் வயல்கள் சூழ்ந்த மருத்த நிலமும், கடல் சூழ்ந்த நெய்தல் நிலமும் ஒன்று சேர்ந்த கிராமமாக விளங்கும் புளியங்கூடலில் அமைந்துள்ளது.\n\nசெருத்தி, குருந்து, கொன்றை, புளி போன்ற பயன்தரு மரங்களும் மல்லிகை, முல்லை போன்ற செடிகொடிகளும் நெல், மிளகாய், புகையிலை போன்ற விவசாய பயிர்களும் உடையதாக கழனிகளாக விளங்கும் செருத்தனைபதி எனும் திவ்யசேத்திரத்தில் இற்றைக்கு 350 ஆண்டுகளுக்கு முன்னரேயே மகாமாரியை வழிபட்டு வந்துள்ளனர்.\nSection::::வரலாறு.\nஇப்பகுதியில் வாழ்ந்த விநாசித்தம்பி அவரது மகன் வைரமுத்து ஆகிய இருவரும் சிறந்த அம்பிகையின் பக்தர்கள் ஒரு நாள் வலிகாமம் மேற்கு பண்டத்தரிப்பு பகுதியில் இருந்த ஓர் ஆலய பொங்கல் தினம் அன்று வழிபட்டுருக்காக வந்தவர்கள்.அக்காலத்தில் பொங்கல் பொங்கி மடைபரவி வழிபடுவதோடு அறியாமை காரணமாக ஆடு,கோழி போன்றவற்றை உயிர்ப்பலி செய்து கொள்வார்கள். இவ்வழிபாட்டில் ஏற்பட்ட பிரச்சனை காரணமாக விநாசித்தம்பி, பலியிடும் கத்தியைத் தாங்கியவாறு அன்னை மகாமாரியை நெஞ்சினிலே நிலைநிறுத்தக் கொண்டு அராலி கடல் நீர்பகுதியால் கால்நடையாக நடந்து வந்து புளியங்கூடல் கீர்த்தனை எனும் பகுதியில் சொந்தமான ஓரிடத்தில் கத்தியை வைத்து முகமறியா வழிபட்டு வந்தார்கள். பொங்கல் பொங்கி படையல் செய்து தேவாரம் திருவாசகங்கள் படித்து கற்பூரம் வழிபாடுகள் பக்தியாக நடைபெறலாயிற்று ஒரு நாள் வழிபாடுகள் முடிந்து படுத்துறங்கிய காலத்தில் அன்னை வைரமுத்துவின் கனவில் வந்து தற்போது ஆலயம் அமைந்துள்ள இடத்தைக் காட்டி இவ்விடமே தனக்கு உகந்தது எனக்கூறி அவ்விடத்தே ஆலயம் அமைத்து பூசை வழிபாடுகளை நிகழ்த்தும்படி கட்டளையிட்டாள். அவ்வாணையின் பிரகாரம் இவ்விடத்தில் வழிபாடுகள் நடைபெறத்தொடங்கியது.\n\nSection::::கோயிலின் வளர்ச்சி.\nஇவ்வகையில் செருத்தனைப்பதியின் சிறு குடாவில் கிடுகுகளால் சிறு கொட்டில் அமைத்து வழிபாடுகள் இடம்பெறத்தொடங்கியது. அன்பர் விநாசித்தம்பி அவர்களே இவ்வாலயத்தை தாபிக்க காரணமானவர்.அவரை தொடர்ந்து வைரமுத்தர், கதிரேசர் ஆகியோரின் தலைமையில் ஆலய பரிபாலனம்நடத்தப்பட்டு வந்ததுடன் அவர்களே பக்தியில் மிகுந்த பூசாரியாகவும் செயற்பட்டார்கள். மூன்றாவது பரம்பரையில் வந்தவரே கதிரேசர் ஆவார். இக்காலத்திலேயே ஆலயம் சுண்ணாம்புக் கோவிலாக கட்டபட்டது.மண்டபங்கள் கிடுகுகளால் வேயப்பட்டது. கி.பி. 1882ம் ஆண்டு யாழ்ப்பாண கச்சேரியில் இவ்வாலயம் கற்கோவில் எனப் பதிவு செய்யப்பட்டுள்ளமை குறிப்பிடப்பட்டது.\nஅதன் தர்மகத்தா திரு.வை.கதிரேசர் எனப் பதிவு செய்யப்பட்டமையும் குறிப்பிடத்தக்கது. \n\nமேலும் கதிரேசர் எடுத்த பெருமுயற்சியால் தென்னிந்தியாவில் இருந்து மஹாமாரி அம்பாளின் எழுந்தருளி மூர்த்தியை எடுத்து வந்து ஆலயத்தில் பிரதிஷ்டை செய்யப்பட்டது. பூசைவழிபாடுகள் உன்னதமடைந்தது இதனைத் தொடர்ந்து, தம்பர் ஆலயப்பதவியை ஏற்றார். எவர் அக்காலத்தில் உடையார் பதவியை வகித்தார். இதனால் ஆலயம் அதிக, பிரபல்யம் அடைய தொடங்கியது. ஆலய மண்டபங்களை கிடுகுக் கொட்டகையால்வேய்ந்து கொண்டார். இவர்களைத் தொடர்ந்து சுப்பிரமணியம் ஆலயப்பொறுப்பைப் ஏற்றுக்கொண்டார். \n\nசுப்பிரமணியம் அன்னை மஹாமாரி மீது அன்பு கொண்டிருந்தார். ஆலய புனரமைப்பில் கூடிய கவனம் செலுத்தினார் அனைத்து மண்டபங்களையும் சுண்ணாம்புக்கல்லால் அமைத்து வரும் காலத்தில் அதற்குத் தேவையான பாலை மரங்களை வெட்டி வருவதற்கு உறவுமுறை இளைஞர்களுடன் மாட்டு வண்டில்களில் வன்னிக் காட்டிற்குச் சென்று மரங்களைச் சேகரித்தார்கள். இவ்வேளையில் திக்குத் திசை தெரியாது இரண்டு மூன்று தினங்கள் உன்ன உணவின்றித் தத்தளித்த வேளையில் அம்பிகையை மனதார வேண்டி வழிபட்டார்கள். அம்பிகையே வயோதிப பெண்போல தேற்றம் அளித்தாள். பாற்சோறு கொடுத்து பசி போக்கினாள்.வழிகாட்டியாக நின்றாள்.மரங்களை எடுத்து வந்தனர். இச்சம்பவத்தை மஹாமாரி ஆலய வைபவமாலை பாடலில் 1985ம் ஆண்டு தர்மகர்த்தா வழிதோன்றலில் வந்த வித்துவான் சுப்ரமணியம் சின்னத்தம்பி அவர்கள் கூறுகின்றார்கள்.\n\nமேலும் சுப்பிரமணியம் காலத்திலேயே ஆலயம் பிரபல்யமடையா தொடங்கியது. அக்கால மக்களால் நம்பப்பட்டு வந்த பேய்,பிசாசு,பில்லி,சூனியம்.காத்தான்,கருப்பு, போன்ற பிணிகளை வெள்ளை பிரம்பும்  வேப்பிலைவேப்பிலையும் கொண்டு நிக்கி விபூதி,நூல் என்பன கொண்டு சுகம் செய்தார் என உற்ற பெரியவர்கள் கூறியமை குறிப்பிடத்தக்கது. மேலும் சுப்பிரமணியம் காலத்தில் வேறு வேறு பிரதேசங்களில் இருந்தும் பலர் வருகை தர தொடங்கினார்கள். ஆலயத்தில் தங்கி இருந்து பல்வேறு நோய்களையும் மாற்றிக் கொண்டார்கள். முனி ஒன்றினால் தாக்கப்பட்ட இளைஞன் இக்காலத்தில் சுகம் செய்தமையும், யுவதி ஒருவர் பேய் பிசாசினால் பிடிக்கப்பட்ட காலத்தில் இவ்வாலயத்தில் தங்கியிருந்து பல நாட்கள் வழிபட்ட காலத்தில் இவ்வாலயத்தில் தங்கியிருந்த பல நாட்கள் வழிபட்ட காலத்தில் ஒரு நாள் சுப்பிரமணியம் பூசைகளை முடித்துக் கொண்டு  இப்பொண்ணுக்கு விபூதியணிந்து தனது கையை கத்தியால் கிரி இரத்தப்பழி கொடுத்தவேளை அப்பெண்ணுக்குள் இருந்த பூதம்  விலக்கியது. அப் பெண் பனை மரத்தடியில் ஏறிக் கீழே குதித்தார். சுகம் பெற்றாள். என முன்னோர் வாயிலாக பல சம்பவங்கள் அறியக் கிடை க்கின்றது. குன்மம், மனநோய்  போன்ற கொடிய நோய்களையும் குணமாக்கினார்.\n\nஇவருடைய காலத்தில் <nowiki>ஆடு</nowiki>,கோழி போன்றவற்றை  வெட்டி பலியிடும் வழக்கம் இருந்து வந்தது.இப்பலியிடலை நீக்க வேண்டும். ஆகமங்களில் இவை பெரிய பாவம் எனக் கூறப்படுகிறது. இதனை நாம் கவனத்திற்கு  கொள்ள வேண்டும். என அவர் குறி 1900 ஆம் ஆண்டளவில் உயிர்பலி நிறுத்தப்பட்டாலும் காலத்துக்குள் காலம் கோயிலுக்கு வருகை தருபவர்கள் ஆடு,கோழி என்பவற்றை கொண்டு வந்து காணிக்கையாகக் கொடுப்பதும் இருந்து வந்தது என முன்னோர்களின் வாய்மொழி மூலம் அறியமுடிகிறது.\nSection::::உற்சவமூர்த்திகளின் ஸ்தாபனம்.\nஇவருடைய காலத்திலேயே விநாயகர்,முருகன், மஹாமாரி அம்பாள், வைரவர், உற்சவமூர்த்திகள் ஸ்தாபிக்கப்பட்ட்து. நித்திய, நைமித்தியப் பூசைகள் நடைபெறத்தொடங்கியது. அலங்கார உற்சவம் ஆரம்பிக்கபட்டது.1940ஆம் ஆண்டு தர்மகர்த்தா இந்தியாவிலிருந்து சிற்பக்காரர்களை அழைத்து வந்து அன்னை திருவீதி வருவதற்காக மூன்றுகண் சப்பறத்தை அமைத்தது மட்டுமின்றி புதிய சித்திரத்தேரையும் அமைத்து வெள்ளோட்டம் சிறப்பாக செய்து கொண்டார்.\n\nதொடர்ந்து கைலாச வாகனமும் செய்யப்பட்டது.தீவுப்பகுதியிலேயே முதன் முதலில் சித்திரத்தேர் அமைக்கப்பட்டது மஹாமாரி அம்பாள் ஆலயத்திற்கேயாகும்.\n\nஇவரது காலத்திலேயே வருடாந்த பொங்கல் நடைபெற்று வைகாசி மாதத்தில் வரும் கடைசி வெள்ளிக்கிழமையன்று ஆலயத்தின் மகோற்சவம் கொடியேற்றத்துடன் ஆரம்பிக்கப்பட்டது. பல ஊர்களிலிருந்து அன்னை மஹாமாரியத் தரிசிக்க மாட்டு வண்டிகளில் பலர் கூடுவார்கள்.\n\n1945ம் ஆண்டு தர்மத்தை பூசாரி சுப்ரமணியம் நோயுற்ற காரணத்தால் அவரது முத்த மஹான் துரையப்பா ஆண்வழிச்ச சந்ததிக்கமைய ஆலய பொறுப்புகளை ஏற்று அலையை பரிபாலனம் செய்வதற்கு ஊர்மக்கள் ஒன்று சேர்ந்து நியமித்தனர். அன்பர் துரையப்பாவின் காலத்தில் ஆலய உட்பிறக்காத திருப்பணி,பல்வேறு வாகனங்களை  சேர்த்தமை, தீர்த்த தாடகம் அவசியம் என்பதால் தீர்த்தக்கேணி உருவாக்கியமை ,நந்தவனம் அமைத்தல், போன்ற திருப்பணிகளை நிறைவேற்றினர்கல். கோபுரதரிசனம் கோடி புனியம் என்பதற்கு அமைய தந்தையாரின் மனதில் இருந்த கருங்கல்லினால்  இராஜகோபுரம்  அமைக்க வேண்டும் என்ற சிந்தனையை ஊர்மக்களின் உதவியுடன் ஆரம்பித்தார். அராலி நாகமுத்து ஆசாரி குழுவினரை வரவழைத்து வேலைகள் நடைபெற்றது என்றாலும் அவரினால்  வியாழவரி மட்டுமே செய்ய முடிந்தது. கோபுர வாசலிலக்கிய பெரிய திருக்கதவும்  புதிதாகப் போடப்பட்டது. இதற்கு அக்காலத்தில் 3 லட்சம்  ரூபா செலவானது. மேலும் இக்காலத்தில் நவராத்திரி ,வெள்ளி உற்சவம் என்பன ஆரம்பிக்கப்பட்டு சிறப்பாக நடைபெற்றது.\n\nஇவருடைய காலத்தில் இந்துப் பண்பாடுகளுக்குக்கமைய சமயக் கருத்துக்கள் வழிபாட்டு முறைகள், தத்துவங்கள் மக்கள் மத்தியில் செல்ல வேண்டும் என்பதற்கு அமைய ஆலயத்தில் பல கலைநிகழ்ச்சிகள் வருடாந்த திருவிழாவில் நடைபெறும். சைவ சமய சொற்பொழிவுகள், கதாப்பிரசாங்கம்,சங்கீத கச்சேரிகள் ,காரகாட்டம்,சமய நாடகங்கள் போன்றவற்றாலும் இசை ஆராதனை செய்தார்கள். தினமும் மாலை வேளை முதல் ஒலிபெருக்கி இசை, மின்னொளி விளக்குகள், கோபுரம் ஆலய வழக்கம் பூஞ்சசோலைகளோடு சிவலோகமாக காட்சியளிக்க வழிவைக் செய்தவர் அன்பர் துரையப்பா ஆவார். என சைவபூஷணம் எனும் சிவாதிரு பேரம்பலம் ஆசிரியர் குறிப்பிடுகிறார்.\n\nஇராஜகோபுரத் திருப்பணிகள் நிறைவேற்ற வேண்டும். அத்தோடு கருவறையும் கருங்கல்லால் அமைக்க  வேண்டும் என்று ஆவலுடன் 14.10.1947 ஆம் ஆண்டு துரையப்பா அவர்கள் திருப்பாதக் கமலங்களை சென்று சேர்ந்தார்.\n\nஇவ்வாறு ஆலயம் தர்மகர்த்தா துரையப்பா காலத்தில் அடியார்களின் உதவியோடு பல பணிகளையும் ஆற்றிவந்ததாலும் சிலர் ஆலயத்தை பொதுவுடைமையாக்க வேண்டும் என நீதிமன்றத்தில் வழக்கு தாக்கல் செய்தார்கள். மகாமாரி மீது பக்தி கொண்ட  துரையப்பாவுக்கு சார்பாகவே வழக்கு தீர்ப்பு அமைத்தது. ரி.ஆர்.19 என்ற இலக்கத்தில் அவ்வறிக்கை த் தீர்ப்பு 88 பக்கங்களில் காணப்படுகிறது. இன்றும் அதை பத்திரமாக பேணிவருகின்றார்கள்.\n\nஅன்னையின் அரும்பணிகளற்ற மைந்தன் சிவஞானசெல்வத்தை வழங்கினார் என்பதற்கு அமைய 1945 ம் ஆண்டு மீ மாதம் 6ம் திகதி நாகம்மாவின் மகனாக பிறந்தார்.துரையப்பாவின் பின்னர் ஏழாவது தலைமுறையாளர் சிவஞானச்செல்வம் நியமிக்கப்பட்டார். முன்னணியின் ஆலயத்தை மேலும் வளர்த்து எடுக்க வேண்டும் என அரும்பாடுபட்டார்.ஊர் மக்கள் மட்டுமின்றி மகாமாரியின் பக்தர்களின் பேருதவியால் இராஜகோபுரத் திருப்பணியை சிற்ப வல்லுநர்கள் யோகநாதன் ஆத்மநாதன் சகோதர்களின் மூலம் நிறைவேற்றினர். 1980ஆம் ஆண்டு மகா கும்பாபிஷேகத்தைச் செய்வித்தார்.\n\nஇணுவில் சிவகாமசிரோரத்திமாக புகழ் விளங்கிய சிவஸ்ரீ.கு.இராமநாதன் குருக்கள் நைமித்திய சிவாச்சாரியராகவும் மகாகும்பாபிஷேக சிவாச்சாரியராகவும் விளங்கினார்.\n\n1985,1986கலீல் ஆலயத்தின் மகாமண்டபம்,ஸ்நபன மண்டபம் ஆகியவற்றை புனருத்தாரணம்  செய்வித்து மணிமண்டபமாக்கி துர்க்காதேவியையும் ,பிள்ளையார்,முருகன் ஆகிய மூர்த்திகளையும் பிரதிஷ்டை செய்யப்பட்டது. 1987ம் ஆண்டு கோபுரத்தின் முன்னாள் 5 வளைவுகளைக் கொண்டமைந்த மணிமண்டபத்தை  அழகுற அமைத்து நிறைவு செய்தார்.\n\n1989ம் ஆண்டளவில் லண்டனிலிருந்து பெரிய மணி கொண்டு வரப்பட்டாலும் நாட்டில ஏற்பட்ட யுத்த அனர்த்தத்தின் காரணமாக 1991ம் ஆண்டு விஜயதசமிஎன்று தீவுப்பகுதியிலிருந்து எல்லோரும் இடம்பெயர்ந்து யாழ்ப்பாணப் பகுதியிலும் தென்மராச்சிப்பகுதியிலும் வடமராச்சிப்பகுதியிலும் என நாட்டின் பல பக்கங்களில் வாழ்ந்தாலும் அன்னை மகாமாரியை உள்ளகோவிலில் இருத்தி வழிபட்டுவந்தனர்.எந்த அம்பாள் ஆலயத்திற்கு சென்றாலும் செருத்தனைபதி மகாமாரியை அகக்கண்ணில் தேன்றுவாள்.மீண்டும் 1997ம் ஆண்டு மீள்குடியமர அனுமத்தித்த பொது காலத்தில் சென்றபோது பல விலையுர்ந்த பொருட்கள் சூறையாடப்பட்டாலும் சகடை .சப்பறம் எரியூட்டபட்ட நிலையிலும் காணப்படத்தைக் கண்டு மனம் வெதும்பினார்கள் .\n1997ஆம் ஆண்டு தைப்பூசத்தன்று சம்புரோட்சண பிராயச்சித்த மகாகும்பாபிஷேகம் செய்வித்துத் பூசை வழிபாடுகள் ஆரம்பம் ஆகின.\n\nகோபுரம் ஆலயத்துக்கு எவ்வளவு முக்கியமானதோ அதேபோல் மணிக்கோபுரமும் முக்கியமானது. இறைவன் நாகத்தத்துவம் உடையபவன். கோயில் மணி ஓசை எங்கும் கேட்க வேண்டும் என்னும் தன்மையில் லண்டனிலிருந்து கொண்டுவரப்பட்ட 1000கிலோகிராம் நிறையுடைய மணிக்கோபுரத்தைக் கட்டி நிறுவினார்கள்.\n\nஆலயத்தின் சிறுசிறு திருத்தப்பணிகளைச் செய்வித்து வர்ணம் தீட்டி 1999ஆம் ஆண்டு ஆவணிமாதம் அத்தநட்சத்திரத்தில் மகாகும்பாபிஷேகம் நிகழ்த்தப்பட்டது. தொடர்ந்து 1989ம் ஆண்டளவில் லண்டனிலிருந்து பெரிய மணி கொண்டு வரப்பட்டாலும் நாட்டில் ஏற்பட்ட யுத்த அனர்த்தத்தின் காரணமாக 1991ம் ஆண்டு விஜயதசமிஎன்று தீவுப்பகுதியிலிருந்து எல்லோரும் இடம்பெயர்ந்து யாழ்ப்பாணப் பகுதியிலும் தென்மராச்சிப்பகுதியிலும் வடமராச்சிப்பகுதியிலும் என நாட்டின் பல பக்கங்களில் வாழ்ந்தாலும் அன்னை மகாமாரியை உள்ளகோவிலில் இருத்தி வழிபட்டுவந்தனர்.எந்த அம்பாள் ஆலயத்திற்கு சென்றாலும் செருத்தனைபதி மகாமாரியை அகக்கண்ணில் தேன்றுவாள்.மீண்டும் 1997ம் ஆண்டு மீள்குடியமர அனுமத்தித்த பொது காலத்தில் சென்றபோது பல விலையுர்ந்த பொருட்கள் சூறையாடப்பட்டாலும் சகடை .சப்பறம் எரியூட்டபட்ட நிலையிலும் காணப்படத்தைக் கண்டு மனம் வெதும்பினார்கள் .\n1997ஆம் ஆண்டு தைப்பூசத்தன்று சம்புரோட்சண பிராயச்சித்த மகாகும்பாபிஷேகம் செய்வித்துத் பூசை வழிபாடுகள் ஆரம்பம் ஆகின.\n\nSection::::தற்போது உள்ள கோவிலுக்கான திருப்பணிகள்.\nகோபுரம் ஆலயத்துக்கு எவ்வளவு முக்கியமானதோ அதேபோல் மணிக்கோபுரமும் முக்கியமானது. இறைவன் நாகத்தத்துவம் உடையபவன். கோயில் மணி ஓசை எங்கும் கேட்க வேண்டும் என்னும் தன்மையில் லண்டனிலிருந்து கொண்டுவரப்பட்ட 1000கிலோகிராம் நிறையுடைய மணிக்கோபுரத்தைக் கட்டி நிறுவினார்கள்.\n\nஆலயத்தின் சிறுசிறு திருத்தப்பணிகளைச் செய்வித்து வர்ணம் தீட்டி 1999ஆம் ஆண்டு ஆவணிமாதம் அத்தநட்சத்திரத்தில் மகாகுமாபாபிஷேகம் நிகழ்த்தப்பட்டது. தொடர்ந்து 2000 வருடாந்த மகோற்சவம் சிறப்பாக நடைபெறத்தொடங்கியது. ஆலயத்தின் வசந்த மண்டபம் சுண்ணாம்பு கல்லினால் அமைக்கப்பட்டு இருந்தது.\nஇதனை அழகிய வசந்தமண்டபமாகத் தூபி விமானங்களுடன் அமைக்கும்படி வசந்தமண்டப திருப்பணிகளையும் 2000 ஆம் ஆண்டில் நிறைவேறியது. வருடாந்த மகோற்சவம் சிறப்பாக நடைபெறத்தொடங்கியது. ஆலயத்தின் வசந்த மண்டபம் சுண்ணாம்பு கல்லினால் அமைக்கப்பட்டு இருந்தது.\nஇதனை அழகிய வசந்தமண்டபமாகத் தூபி விமானங்களுடன் அமைக்கும்படி வசந்தமண்டப திருப்பணிகளையும் 2000 ஆம் ஆண்டில் நிறைவேறியது.\n\nSection::::வழிபாட்டு முறைகள்.\n அம்பிகையின் அருட்கடாட்ஷம் எங்கும் பிரபல்யமடையத் தொடங்கியது. நாட்டின் பல பாகங்களில் இருந்தும் அன்னையின் உற்சவ காலத்தில் விரதமிருந்து வழிபாடாற்றி காவடி, பாற்செம்பு எடுத்தல், அங்கப்பிரதிஸ்டை செய்தல், ஆதி அழித்தல், பொங்கல் பொங்குதல்,மடை பரவுதல்,காஞ்சிவார்த்தல்,கண்மடல் வழங்குதல், கற்பூரச்சட்டி எடுத்தல் எனப்பல நேர்த்திக் கடன்களை நிறைவேற்றினார்கள்.\n\nSection::::நந்தவனம்.\n பூந்தோட்டம் எனும் நந்தவனம் அமைத்தல் ஷரியத் தொண்டாகும் ஆலயக் கிரியைகளுக்கு உகந்த வகையில் நீர்ப்பூ,நிலப்பூ,கொடிப்பூ,கோட்டுப்பூ எனப்பல்வேறு வகையான நறுமணமலர்கள் வகைகளையும் வன்னி,கொன்றை,நெல்லி,மாவிலங்கு,முட் க்கிளுவை,கடம்பு போன்ற பத்திரமரங்களையும் கொண்டது.\n\nSection::::மகோற்சவம்.\nநந்தன வருடத்திலிருந்து அன்னையின் பக்கதர்களின் வேண்டுகோளுக்கு இணங்க 10 தினங்களாக இருந்த மகோற்சவம் 18 தினங்களாக மாற்றியமைத்து 15ஆம் திருவிழா சப்பரம் 16ஆம் திருவிழா தேர்,17ம் திருவிழா தீர்த்தம்,18ஆம் திருவிழா சண்டேஸ்வரர் உற்சவம் என நடைபெறுகின்றது.\n\nSection::::கோயிலின் சூழல்.\nஇவ்வாலயத்தின் வெளிவீதியில் தென்கிழக்குப் பக்கமாக தண்ணீர் பந்தலும் , ஆலய அர்ச்சகருக்குரிய வீடு, மகாமாரி சனசமூக நிலையம், வேர்கோவில்,நாகதம்பிரான் கோயில்,என்பனவும் தெற்குப் பக்கமாகவும் வடக்கு வீதியில் புளியங்கூடல் இந்து இளைஞர் வாலிபர் சங்க மண்டபம் (இதிலேயே அன்னதானபணிகள் நடைபெற்று வருகின்றது) வடகிழக்கு விநாயகர், முருகனுக்குரிய தேர், சப்பறத்தரிப்பிட கட்டிடங்கள், கிழக்கே அம்பிகையின் தேர்முட்டி கிழக்கே நந்தவனம், தீர்த்த தாடகம் அதன் வடகிழக்கே அர்ச்சனை விற்பனை நிலையம் என்பவற்றோடு காணப்படுகிறது.\n"}
{"id": "326283", "url": "https://ta.wikipedia.org/wiki?curid=326283", "title": "பெசி கோல்மன்", "text": "பெசி கோல்மன்\n\nபெசி கோல்மேன் (ஜனவரி 26, 1892ஏப்ரல் 30, 1926) ஓர் அமெரிக்க படைத்துறை சாராத  வலவன்.  இவரே  வானூர்தியாளர் உரிமம் பெற்ற முதல் ஆப்பிரிக்க-அமெரிக்க பெண்.  மேலும்  இவரே  பன்னாட்டு  வானூர்தியாளர்  உரிமம் பெற்ற முதல் அமெரிக்கப் பெண்மணி.\n\nSection::::ஆரம்ப வாழ்க்கை.\nகோல்மன் ஜனவரி 26, 1892, அன்று  டெக்சாசில் உள்ள அட்லாண்டா நகிரில் விவசாய குத்தகைதாரர் இச்சாயிற்கும் சூசன் கோல்மன்னுக்கும் பிறந்தார். இச்சார்ச் அமெரிக்க தொல் குடிகளில் ஒன்றான செரோக்கி  வழியானவர். சூசன்  ஆப்பிரிக்க  இனத்தவர்.  கோல்மன்னுக்கு இரண்டு வயது இருந்தபோது இவர்கள் குடும்பம் டாலசு பெருநகர வட்டாரத்தின் தெற்கில் அமைந்துள்ள வாசாகாசி நகருக்கு  குடிபெயர்ந்தனர். 23 வயது வரை  அங்கேயே  வளர்ந்தார். அந்நகரத்திலேயே பள்ளிப்படிப்பை ஆறு வயதில் தொடங்கினார். இன முறையில் பிரிக்கப்பட்ட ஓர் அறை பள்ளிக்கு 4 மைல் நடந்தே சென்று படித்தார். ஒவ்வொரு ஆண்டும் பருத்தி அறுவடையில் குடும்பத்துக்கு உதவினார். 1901ஆம் ஆண்டு குடும்பத்தை விட்டு  பெசி கோல்மெனின் தந்தை இச்சியார்ச்  ஓக்லகோமா  மாநிலத்தில்  இள்ள மூதாதையர் இடத்திற்கு வாய்ப்புகளுக்காக சென்றார். 12ஆம் வயதில் பெசி மிசனரி நல பள்ளிக்கு படிப்பு உதவித் தொகை கிடைத்து அதை ஏற்றுக்கொண்டு அப் பள்ளியில் சேர்ந்தார். பள்ளிப் படிப்பை முடித்தவுடன் அக்கம் பக்கத்து வீட்டினரின் துணிகளைத் துவைத்து, இஸ்திரி செய்து தரும் வேலையைச் செய்தார். இதனால், ஓரளவு பணத்தை ஈட்ட முடிந்தது. 18 வயதில் ஓக்லகோமாவிலுள்ள கருப்பு இனத்தவருக்கான விவசாய  நார்மல் பல்கலைக்கழக்தில் சேர்ந்தார். தன் சேமிப்புக்கள் தீரும் வரை அங்கு படித்தார். பணத்தட்டுப்பாடு காரணமாக ஒரே ஆண்டில் படிப்பை கைவிட்டு, மீண்டும் துணி துவைக்கும் தொழிலுக்கே திரும்பினார். இந்தக் காலகட்டத்தில் இவருடைய அண்ணன் வால்டர், சிகாகோவில் வேலைக்குச் சேர்ந்திருந்தார். பெசி அங்குக் குடிபெயர்ந்தார். அங்குள்ள அழகு நிலையத்தில் வேலைக்குச் சேர்ந்தார்.\n\nSection::::வானூர்தி ஓட்டியாகுதல்.\nஇந்தக் காலகட்டத்தில் பெசி வானூர்தி ஓட்டியாக வேண்டும் என்று ஆசைப்பட்டார். அதற்கான முயற்சியில் ஈடுபட்டார். சிகாகோவில் கறுப்பர் இனத்தவருக்கென வார இதழை நடத்திவந்த ராபர்ட் அபோட் என்பவர் பெசி விமான ஓட்டிப் பயிற்சிப் பெறுவதற்காக பண உதவி செய்வதாக ஒப்புக்கொண்டார். ஆனால் சிகாகோவில் விமான ஓட்டிகளில் கருப்பர் யாரும் இல்லாத நிலை இருந்தது. நிறவெறி காரணமாக வெள்ளையர்கள் யாரும் அவருக்கு ஒமான ஓட்டி பயிற்சி அளிக்க முன்வரவில்லை.\n\nஇதனால் ராபர்ட் அபோட் அவரை நிறவெறி நிலவாத பிரான்சுக்குச் சென்று விமானப் பயிற்சியை மேற்கொள்ள அறிவுறுத்தினார். இதையடுத்து பெசி 1920இல் பிரான்சுக்கு சென்றார். அங்கு விமானம் ஓட்டும் பயிற்சியை மேற்கொண்டு அதற்கான உரிமத்தைப் பெற்றார். ஐரோப்பாவின் பல பகுதிகளில் விமான சாகசங்களைச் செய்தவர், 1922 ஆகத்தில் நியூயார்க்குக்கு வந்தார்.\n\nஅமெரிக்காவில் பலவித வானூர்தி சாகசங்கள் செய்து அதற்குக் கட்டணம் வசூலித்து பணம் சேர்த்தார். அதைக்கொண்டு 1923இல் சிறிய விமானத்தை விலைக்கு வாங்கினார். உலகின் பல பகுதிகளில் வானூர்தி சாகசங்களைச் செய்து அவற்றின் மூலம் நிதி திரட்ட திட்டமிட்டார் ஆனால், இதற்காக அவர் மேற்கொண்ட முதல் பயணத்திலேயே வானூர்தி நேர்ச்சி ஏற்பட்டது. இதனால் ஏற்பட்ட காயத்தால் மூன்று மாதங்கள் படுத்தபடுக்கையாக இருந்தார். பின்னர் சிகாகோவுக்குத் திரும்பி ஒன்றரை ஆண்டு ஓய்வுக்குப் பின்னர் மீண்டும் பயணத்தைத் தொடங்கினார். அவர் செய்த வான் சாகச நிகழ்ச்சிகளின் மூலம் கிடைத்த பணத்தில் இன்னொரு சிறிய விமானத்தை வாங்கினார். ஒரு வானூர்தி பயிற்சிப் பள்ளியைத் தொடங்கவும் ஆசைப்பட்டார்.\nSection::::இறப்பு.\nவானூர்தி சாகசங்களைச் செய்ய 1926இல் முன்னேற்பாடாக ஆர்லாண்டோ பகுதிக்கு வானூர்தியில் சென்ற பெசி அங்கு ஏற்பட்ட வானூர்தி நேர்ச்சியினால் இறந்தார்.\n"}
{"id": "326290", "url": "https://ta.wikipedia.org/wiki?curid=326290", "title": "பிச்சாவரை (நெல்)", "text": "பிச்சாவரை (நெல்)\n\nபிச்சாவரை (\"Pichavari\") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “வெள்ளப்பாலம்” மற்றும் “கீவலுார்” போன்ற வட்டாரங்களில் செழித்து வளரக் கூடிய இந்நெல் இரகம், வெள்ளப்பெருக்கு, மற்றும் வறட்சி என இருவேறு சூழலையும் தாங்கும் ஆற்றல்களை கொண்டுள்ள தாளடிப் பயிராகும். நேரடி விதைப்புக்கும், மற்றும் நாற்று நடவு முறைக்கும் ஏற்ற நெல் இரகமான இது, 110 நாளிலிருந்து, - 115 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. குறுகியகால நெற்பயிராக உள்ள இதன் சாகுபடி, ஒரு ஏக்கருக்கு சுமார் 4800 கிலோ (75 கிலோ பையில் 64 மூட்டை) வரையில் மகசூல் கொடுக்கக்கூடிய நெல் வகையாகும். \n\nSection::::பருவகாலம்.\nஅதிகப்படியாக 120 நாட்கள் வயதுடைய இந்த பிச்சாவரை நெல் வகை, அக்டோபர் மாதம் முதல், நவம்பர் மாதம் முடிய உள்ள பின் தாளடி பட்டம் (பருவம்) சாகுபடி செய்ய உகந்ததாக உள்ளது. மேலும், தஞ்சை, நாகை, திருவாரூர், திருச்சி, கரூர் மற்றும் பெரம்பலூர் ஆகிய மாவட்டங்களில் இப்பருவக் காலங்களில் இதுபோன்ற குறுகியகால நெல்வகைகளை வேளாண்மைச் செய்யப்படுவது குறிப்பிடத்தக்கது. \n\n"}
{"id": "326294", "url": "https://ta.wikipedia.org/wiki?curid=326294", "title": "குல்னா கோட்டம்", "text": "குல்னா கோட்டம்\n\nகுல்னா கோட்டம் (Khulna Division) ( தெற்காசியாவின் வங்காளதேச நாட்டில் அமைந்த எட்டு கோட்டங்களில் ஒன்றாகும். இக்கோட்டம் வங்காளதேசத்தின் தென்மேற்கு பகுதியில் உள்ளது. குல்னா கோட்டத்தின் நிர்வாகத் தலைமையிடம் குல்னா மாவட்டத் தலைமையிடமான குல்னா நகரத்தில் உள்ளது. 2011-ஆம் ஆண்டு மக்கள் தொகை கணக்கெடுப்பின் படி, 22284.22 சதுர கிலோ மீட்டர் பரப்பளவு கொண்ட குல்னா கோட்டத்தின் மக்கள் தொகை 1,56,87,759 ஆகும். \n\nSection::::குல்னா கோட்ட எல்லைகள்.\nகுல்னா கோட்டத்தின் வடக்கில் ராஜசாகி கோட்டமும், தென்கிழக்கில் பரிசால் கோட்டமும், தெற்கில் வங்காள விரிகுடாவும், மேற்கில் இந்தியாவின் மேற்கு வங்காள மாநிலமும் எல்லைகளாகக் கொண்டுள்ளது. \n\nSection::::புவியியல்.\nஇக்கோட்டட்தில் கங்கை ஆறு, மதுமதி ஆறு, பைரவா ஆறு மற்றும் கோபோடோக்கா ஆற்றின் வடிநிலங்களும், வங்காள விரிகுடாவில் பல தீவுகளையும் கொண்டது.\nஉலகின் பெரிய சுந்தரவனக்காடுகள் இக்கோட்டத்தின் குல்னா மாவட்டம், சத்கீரா மாவட்டம் மற்றும் பேகர்காட் மாவட்டங்களில் வளர்ந்துள்ளது.\n\nSection::::கோட்ட நிர்வாகம்.\nகுல்னா கோட்டம் 1960-இல் நிறுவப்பட்டது.22284.22 சதுர கிலோ மீட்டர் பரப்பளவு கொண்ட குல்னா கோட்டம் பத்து மாவட்டங்களை உள்ளடக்கியது. இக்கோட்டத்தில் பெரிய மாவட்டமான [[குல்னா மாவட்டம் 4,394.45 சதுர கிலோ மீட்டர் பரப்பளவிலும்; சிறிய மாவட்டமான [[மெகர்பூர் மாவட்டம்]] 751.62 சதுர கிலோ மீட்டர் பரப்பும் கொண்டது. இக்கோட்டம் ஒரு பெருநகர மாநகராட்சியும், 36 நகராட்சி மன்றங்களையும், 64 துணை மாவட்டங்களையும், 574 கிராம ஒன்றியக் குழுக்களையும், 6564 வருவாய் கிராமங்களையும், 9287 கிராமங்களையும், 37 [[வங்காளதேச நாடாளுமன்றம்| வங்காளதேச நாடாளுமன்றத்]] தொகுதிகளையும் கொண்டுள்ளது. \nSection::::பொருளாதாரம்.\nகுல்னா கோட்டத்தில் பெரிய சணல் ஆலைகளும், காகித ஆலைகளும் கொண்டது. நாட்டின் இரண்டாவது பெரிய மங்களா துறைமுகமும், கப்பல் கட்டும் வளாகமும் அமைந்துள்ளது.\nஇக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.\n\nSection::::மக்கள் தொகையியல்.\n22284.22 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,56,87,759 ஆக உள்ளது. அதில் ஆண்கள் 78,42,533 ஆகவும், பெண்கள் 78,45,226 ஆகவும் உள்ளனர். ஆண்டு மக்கள் தொகை வளர்ச்சி விகிதம் 0.64% ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 704 நபர்கள் வீதம் வாழ்கின்றனர். மாவட்ட சராசரி எழுத்தறிவு 53.2% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், [[வங்காள மொழி]]யைப் பேசுபவர்களாகவும் உள்ளனர்.\n\nSection::::போக்குவரத்து.\nஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. \n\nSection::::கல்வி.\nவங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. [[வங்காள மொழி]]யுடன், ஆங்கில மொழியும் அனைத்து நிலைகளிலும் கற்பிக்கப்படுகிறது\n\nSection::::கல்வி நிலையங்கள்.\nகுல்னா கோட்டத்தின் முக்கிய கல்வி நிலையங்கள்; \n\n\n\n\nSection::::சமயங்கள்.\nகுல்னா கோட்டத்தில் 88% இசுலாமியர்களும், 11% இந்துக்களும், பிற சமயத்தவர்கள் 1% அளவில் உள்ளனர்.\n\nSection::::மொழி.\nகுல்னா கோட்டத்தில் வங்காளதேசத்தின் அலுவல் மொழியான [[வங்காள மொழி]]யுடன், [[உருது]], [[ஆங்கிலம்]], முண்டா மொழி, மற்றும் தோமாரி மொழிகள் பேசப்படுகிறது.\n[[பகுப்பு:வங்காளதேசத்தின் கோட்டங்கள்]]\nSection::::வெளி இணைப்புகள்.\n[[பகுப்பு:குல்னா கோட்டம்]]"}
{"id": "326305", "url": "https://ta.wikipedia.org/wiki?curid=326305", "title": "வைகுண்டா (நெல்)", "text": "வைகுண்டா (நெல்)\n\nவைகுண்டா (\"Vaigunda\") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “கீவலுார்” வட்டாரங்களில் அதிகளவில் பயிரிடப்படுவதாக கருதப்படும் இது, வெள்ளப்பெருக்கு, நீர்த்தேக்கம் மற்றும் வறட்சி என அனைத்து சூழலையும் தாங்கும் ஆற்றல்களை கொண்டுள்ள நெற்பயிர் ஆகும். நேரடி விதைப்புக்கும், மற்றும் நாற்று நடவு முறைக்கும் ஏற்ற நெல் இரகமான இது, 40 நாட்கள் நாற்றங்கால் உட்பட 140 நாளிலிருந்து, 145 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. \n\n"}
{"id": "326307", "url": "https://ta.wikipedia.org/wiki?curid=326307", "title": "ஓப்கின்சு-கோல் வினை", "text": "ஓப்கின்சு-கோல் வினை\n\nஓப்கின்சு-கோல் வினை \"(Hopkins-Cole reaction)\" புரதங்களில் டிரிப்டோபான் இருப்பதைக் கண்டறிய உதவும் ஒரு சோதனையாகும். கிளையாக்சிலிக் அமில வினை என்ற பெயராலும் இச்சோதனை அழைக்கப்படுகிறது. புரதக் கரைசலுடன் கிளையாக்சிலிக் அமிலம் உள்ள ஓப்கின்சு-கோல் வினைப்பொருள் சேர்க்கப்படுகிறது. அடர் கந்தக அமிலத்தை மெதுவாக இக்கரைசலில் சேர்த்தால் இரண்டு அடுக்குகள் உருவாகின்றன. புரதத்தில் டிரிப்டோபான் இருந்தால் இரண்டு அடுக்குகளுக்குமிடையில் கருஞ்சிவப்பு நிற வளையம் உருவாகும். நைட்ரைட்டுகள், குளோரேட்டுகள், நைட்ரேட்டுகள், குளோரைடுகள் உருவாக்கத்தில் இருந்து வினை பாதுகாக்கப்படுகிறது\n"}
{"id": "326309", "url": "https://ta.wikipedia.org/wiki?curid=326309", "title": "மாங்கனோசின்", "text": "மாங்கனோசின்\n\nமாங்கனோசின் \"(Manganocene)\" என்பது [Mn(C5H5)2]n என்ற மூலக்கூற்று வாய்ப்பாடு கொண்ட ஒரு கரிம மாங்கனீசு சேர்மமாகும். இது பிசு(சைக்ளோபென்டாடையீனைல்) மாங்கனீசு(II) என்ற பெயராலும் அழைக்கப்படுகிறது. இதுவொரு வெப்பநிறமியல் திண்மமாகும். காற்றில் விரைவாக சிதையும் இச்சேர்மம் சிறிது படன்பாடுகளையும் கொண்டுள்ளது. பெரும்பாலும் அயனிப்பண்பு கொண்ட மெட்டலோசின் எனப்படும் சைக்ளோபென்டாடையீனைல் எதிர்மின் அயனிகளுக்கு உதாரணமாக கருதப்படுகிறது. \n\nSection::::தயாரிப்பும் கட்டமைப்பும்.\nமாங்கனீசு(II) குளோரைடுடன் சோடியம் சைக்ளோபென்டாடையீனைடு சேர்த்து பிற மெட்டலோசின்கள் தயாரிப்பது போன்றே இதுவும் தயாரிக்கப்படுகிறது. \n\nதிண்ம நிலையில் -159 ° செல்சியசு வெப்பநிலைக்குக் கீழாக மாங்கனோசின் பலபடி கட்டமைப்பை ஏற்கிறது. ஒவ்வொரு மாங்கனீசு அணுவும் மூன்று சைக்ளோ சைக்ளோபென்டாடையீனைல் ஈந்தணைவிகளால் ஒருங்கிணைக்கப்பட்டுள்ளன. இவற்றில் இரண்டு ஈந்தனைவிகள் -159 ° செல்சியசு வெப்பநிலைக்கு மேல் பாலம் அமைப்பவையாகும். இத்திண்மம் அம்பர் மஞ்சள் நிரத்திலிருந்து இளஞ்சிவப்பு நிறமாக மாறுகிறது. பலபடியானது சதாரணமான உடுக்கை அணைவுக் கட்டமைப்புக்கு (Mn(η5-C5H5)2) மாற்றப்படுகிறது\n"}
{"id": "326312", "url": "https://ta.wikipedia.org/wiki?curid=326312", "title": "ஒண்டிப்புதூர் நீலகண்டேசுவரர் கோயில்", "text": "ஒண்டிப்புதூர் நீலகண்டேசுவரர் கோயில்\n\nஒண்டிப்புதூர் நீலகண்டேசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் கோயம்புத்தூர் மாவட்டத்தில் இருகூர் அருகே ஒண்டிப்புதூர் என்னுமிடத்தில் அமைந்துள்ளது. உத்தம சோழன் செப்பேடு, மார்க்கண்டேய பண்டிதர் மடம் செப்பேடு ஆகியவற்றின் மூலமாக இருகூரின் பெருமையை அறியமுடிகிறது. சங்க காலத்தில் இவ்வூர் பொன்னூர், மண்ணூர் என்று\nஇருந்ததாகவும் பின்னர் இருகூர் என்றானதாகவும் கூறுவர். இருளர் தலைவன் இருவன் பெயரில் இருகூர் என்று ஆனதாகவும் கூறுவர். \n\nSection::::இறைவன், இறைவி.\nஇக்கோயிலின் மூலவராக நீலகண்டேசுவரர், சௌந்தரேசுவரர் ஆவார். இறைவி சுயம்வர பார்வதி தேவி, மீனாட்சி அம்மன் ஆவார். சூரசம்காரம், தைப்பூசம், மகாசிவராத்திரி, பங்குனி உத்திரம், நவராத்திரி, கார்த்திகை உள்ளிட்ட பல விழாக்கள் நடைபெறுகின்றன. \n\nSection::::அமைப்பு.\nமூலவர் மீது மாலைப்பொழுதில் சூரிய ஒளி விழும் காட்சியைக் காணலாம். மூலவர், இறைவி, ஞான தண்டாயுதபாணி ஆகியோர் மேற்கு நோக்கிய நிலையில் உள்ளனர். சௌந்தரேசுவர், மீனாட்சி அம்மன், வள்ளி தெய்வானையுடன் கூடிய சுப்பிரமணியர் ஆகியோர் கிழக்கு நோக்கி உள்ளனர். மூலவரின் இடது புறம் பார்வதி உள்ளார். வலப்பக்கத்தில் ஞான தண்டாயுதபாணி காணப்படுகிறார். பிரம்மா அமர்ந்த நிலையில் உள்ளார். மார்க்கண்டேய முனிவர் வழிபட்ட மார்க்கண்டேசுவர லிங்கம் உள்ளது. \n"}
{"id": "326314", "url": "https://ta.wikipedia.org/wiki?curid=326314", "title": "அராகெர் போர்", "text": "அராகெர் போர்\n\nஅராகெர் போர் \"(Battle of Arakere)\" என்பது மூன்றாவது ஆங்கில மைசூர் போர் நடந்த காலத்தில் 1791 ஆம் ஆண்டு மே மதம் 15 இல் மைசூரின் தலைநகரமான சிறீரங்கப்பட்டினத்தில் நடைபெற்ற ஒரு சண்டையாகும். சார்லசு ஏர்ல் கார்ன்வாலிசு தலைமையில் பிரித்தானிய கிழக்கிந்திய நிறுவனத்தின் படைகளும் ஐதராபாத் நிசாமின் கூட்டணிப் படையினரும் இணைந்து சிறீரங்கப்பட்டினம் வந்து அராகெர் கிராமத்திற்கு அருகே காவிரியாற்றை கடக்க முயன்றனர். [மைசூர் ஆட்சியாளர், திப்பு சுல்தான் அங்கு ஒரு தற்காப்பு படையை நிறுவி நிலைப்படுத்திக் கொண்டார். காரன்வாலிசு தனது தொடக்க தாக்குதலை மே மாதம் 15 இல் தொடங்கி திப்புவை அவ்விடத்தில் இருந்து விரட்டினார். திப்புசுல்தான் சிறீரங்கப்பட்டினத்திற்கு பின்வாங்கினார். காரன்வாலிசு படையினரும் போருக்குப் பின்னர் உணவு பற்றாக்குறையால் பெங்களுருக்குப் பின்வாங்கினார்.\n\n"}
{"id": "326315", "url": "https://ta.wikipedia.org/wiki?curid=326315", "title": "தேவம்பாடி வலசு அமணீசுவரர் கோயில்", "text": "தேவம்பாடி வலசு அமணீசுவரர் கோயில்\n\nதேவம்பாடி வலசு அமணீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் கோயம்புத்தூர் மாவட்டத்தில் பொள்ளாச்சி வட்டத்தில் தேவம்பாடி வலசு என்னுமிடத்தில் அமைந்துள்ளது. முன்னர் இவ்வூர் தெய்வம்பாடி வலசு என்றழைக்கப்பட்டதாகக் கூறுகின்றனர்.\n\nSection::::இறைவன், இறைவி.\nஇக்கோயிலின் மூலவராக அமணீசுவரர் உள்ளார். பார்வதி மற்றும் கங்கா இத்தலத்தின் இறைவியர் ஆவர். வேம்பு இக்கோயிலின் தல மரமாகும். கோயிலின் தல தீர்த்தமாக கங்கா உள்ளது. மகாசிவராத்திரி உள்ளிட்ட பல விழாக்கள் நடைபெறுகின்றன.\n\nSection::::அமைப்பு.\nபுல்வெளிக்கு நடுவில் சிறிய அளவில் இக்கோயில் உள்ளது. கருவறை சுற்றுச்சுவரில் சிலைகள் எதுவுமில்லை. கொடி மரம், பலி பீடம் எவையும் காணப்படவில்லை. மூலவர் எதிரில் நந்தி ருத்ராத்ரட்சத்துடன் காணப்படுகிறது. நவக்கிரகங்கள் உள்ளன. சண்டிகேசுவரர் சிவனுடன் உள்ளார். இத்தல விநாயகர் வேம்பு விநாயகர் என்றழைக்கப்படுகிறார்.\n"}
{"id": "326318", "url": "https://ta.wikipedia.org/wiki?curid=326318", "title": "காரமடை நஞ்சுண்டேசுவரர் கோயில்", "text": "காரமடை நஞ்சுண்டேசுவரர் கோயில்\n\nதேவம்பாடி வலசு அமணீசுவரர் கோயில் தமிழ்நாட்டில் கோயம்புத்தூர் மாவட்டத்தில் மேட்டுப்பாளையம் வட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் கோயம்புத்தூர் மாவட்டத்தில் காரமடை என்னுமிடத்தில் அமைந்துள்ளது. முன்னர் இவ்வூர் தெய்வம்பாடி வலசு என்றழைக்கப்பட்டதாகக் கூறுகின்றனர். \n\nSection::::இறைவன், இறைவி.\nஇக்கோயிலின் மூலவராக நஞ்சுண்டேசுவரர் உள்ளார். இறைவி லோக நாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக தெப்பம் உள்ளது. மகாசிவராத்திரி உள்ளிட்ட பல விழாக்கள் நடைபெறுகின்றன. \n\nSection::::அமைப்பு.\nமூலவர் திருமேனி பட்டையாக, செந்நிறத்தில் காணப்படுகிறது. சன்னதிக்குள் மற்றொரு ஆவுடையார் போன்ற அமைப்பில் தரையில் காணப்படுகிறது. இவ்வகையில் இரண்டு ஆவுடையாருடன் காணப்படுவது சிறப்பாகக் கருதப்படுகிறது.\nசிவன் சன்னதியையொட்டி கோஷ்டத்தில் எட்டு யானைகள் விமானத்தைத் தாங்கியபடி காணப்படுகின்றன. ஒரு யானை சிற்பத்திற்குக் கீழ் பிரம்மாவும், மற்றொரு யானை சிற்பத்திற்குக் கீழ் லட்சுமி நாராயணரும் உள்ளனர். விநாயகர், ஆறுமுகவேலர், சண்டிகேசுவரர் ஆகியோருக்கு தனியாக சன்னதிகள் உள்ளன. தல விநாயகர் செண்பக விநாயகர் ஆவார். மூலவர் கோஷ்டத்தின் அருகே பாதாள விநாயகர் உள்ளார். கோஷ்டத்தில் பிரதோஷ மூர்த்தி, சிவ துர்க்கை ஆகியோர் உள்ளனர்.\n"}
{"id": "326320", "url": "https://ta.wikipedia.org/wiki?curid=326320", "title": "கொழுமம் தாண்டேசுவரர் கோயில்", "text": "கொழுமம் தாண்டேசுவரர் கோயில்\n\nகொழுமம் தாண்டேசுவரர் கோயில் தமிழ்நாட்டில் கோயம்புத்தூர் மாவட்டத்தில் மேட்டுப்பாளையம் வட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் கோயம்புத்தூர் மாவட்டத்தில் கொழுமம் என்னுமிடத்தில், அமராவதி ஆற்றின் தென்கரையில், அமைந்துள்ளது. இவ்வூர் முன்னர் சங்கர ராமநல்லூர் என்றழைக்கப்பட்டது. குமண மன்னர் ஆட்சி செய்ததால் குமணன் நகர் எனவும், வணிகக்குழுக்கள் அதிகம் குழுமியிருந்த இடமாகக் காணப்பட்டதால் குழுமூர் எனவும் இவ்வூர் அழைக்கப்பட்டது.அது பின்னர் கொழுமம் என்றானதாகக் கூறுவர். \n\nSection::::இறைவன், இறைவி.\nஇக்கோயிலின் மூலவராக தாண்டேசுவரர் உள்ளார். இவர் சோழீசுவரர் என்றும் அழைக்கப்படுகிறார். இறைவி பெரிய நாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக அமராவதி உள்ளது. திருவாதிரை, ஆருத்ரா தரிசனம், ஆனி உத்திரம், மகாசிவராத்திரி பௌர்ணமி உள்ளிட்ட பல விழாக்கள் நடைபெறுகின்றன. \n\nSection::::அமைப்பு.\nசிதம்பரத்தில் உள்ளது போல நடராசர் ஆனந்தத் தாண்டவத்தில் இடது காலை தூக்கிய நிலையில் உள்ளார். அவர் சுமார் ஐந்தரை அடி உயரத்தில் காணப்படுகிறார். இந்த அமைப்பின் காரணமாக இத்தலம் தென் சிதம்பரம் என்றழைக்கப்படுகிறது. மூலவருக்கு இடது புறம் தனி சன்னதியில் இறைவி உள்ளார். அவருக்கு முன் ஜேஷ்டாதேவி, திருச்சுற்றில் சுந்தர விநாயகர், பால முருகன், அய்யப்பன், மகாவிஷ்ணு, பைரவர், துர்க்கை, நவக்கிரகங்கள், மேற்கு நோக்கிய நிலையில் சனீசுவரன், சந்திரன், ஞானசம்பந்தர், நாவுக்கரசர், சுந்தரர், மாணிக்கவாசகர் ஆகியோர் உள்ளனர். கல் மண்டபம் போன்று காணப்படுகின்ற கருவறையின் பின்புறம் அக்னீசுவரர் சன்னதி உள்ளது.\n"}
{"id": "326322", "url": "https://ta.wikipedia.org/wiki?curid=326322", "title": "பியாசு ஆற்றுப் போர்", "text": "பியாசு ஆற்றுப் போர்\n\nபியாசு ஆற்றுப் போர் \"(Battle of Beas River)\" என்பது செங்கிசுகானின் இரண்டாவது மகன் சகாட்டை கானேட்டு படைக்கும் அடிமை வம்சமான மம்லுக் வம்சப் படையினருக்கும் 1285 இல் நடைபெற்ற சண்டையாகும். கியாசுதின் பால்பான் தன்னுடைய மெய்க்காப்பாளர் படையைக் கொண்டு, பியாசு ஆற்றுக்கு குறுக்கே வலிமை மிகுந்த ஒரு எதிர்ப்புப் படையை நிறுத்தியிருந்தார். வலுவான இப்படை முல்தான் மற்றும் லாகூரில் தொடக்க தாக்குதல் நிகழ்த்திட திட்டமிட்டது. எனினும் இவரது மகன் முகமதுகான் போரில் கொல்லப்பட்டான் \n"}
{"id": "326326", "url": "https://ta.wikipedia.org/wiki?curid=326326", "title": "சந்தவார் போர்", "text": "சந்தவார் போர்\n\nசந்தவார் போர் \"(Battle of Chandwar)\" 1193 அல்லது 1194 ஆம் ஆண்டில் முகமது கோரிக்கும் காகர்வால் வம்சத்தைச் சேர்ந்தவனும் கன்னோசியன் அரசனுமான செயச்சந்திரனுக்கும் இடையில் நடைபெற்ற போராகும். இப்போர் ஆக்ராவிற்கு அருகிலுள்ள யமுனை ஆற்றின் கரையில் அமைந்துள்ள சந்தவார் என்னுமிடத்தில் நடைபெற்றது. செயச்சந்திரனை தோற்கடித்த முகமது கோரி வட இந்தியா முழுவதையும் தன்னுடைய கட்டுப்பாட்டிற்குள் கொண்டுவந்தார்\nகன்னோசி அரசன் செயச்சந்திரன் படை வெற்றியை நெருங்கிக் கொண்டிருந்த சம்னயத்தில் அவன் கண்ணில் ஒரு அம்பு தைத்தது. யானையில் இருந்து தவறிவிழுந்த அவன் கொல்லப்பட்டான். தங்கள் தலைவர் இறந்து விட்டதை அறிந்த இந்துப் படையினர் மனமுடைந்து பெரும் உயிரிழப்புகளை தவிர்க்கும் நோக்கத்தில் பின்வாங்கியதாக போர்க்கள செய்திகள் தெரிவிக்கின்றன.\n\nமுகமது கோரி அடுத்ததாக தலைநகரம் கன்னோசியின் மீது படையெடுப்பார் என கன்னோசிப் படைகள் எதிர்பார்த்தனர். ஆனால் கோரி இராணுவ பலமற்ற புனித நகரமான வாரணாசியிம் மீது படையெடுத்தார். அங்கிருந்த இந்துமதக் கோயில்கள் ஆயிரத்தை மசூதிகளாக மாற்றினார். யானைகள் உள்ளிட்ட மகத்தான செல்வங்கள் கொள்ளையடிக்கப்பட்டன, இசுலாமிய இராணுவம் ஆசின் கோட்டையை கைப்பற்றி ஆட்சியமைத்தது. ஆனால் ராசபுத்திரர்கள் 1197 ஆம் ஆண்டு வரை செயச்சந்திரனின் மகன் அரிச்சந்திரனைத் தலைவராகக் கொண்டு தங்கள் எதிர்ப்பைத் தொடர்ந்தனர். இல்டுமிசு பதவியேற்கும் வரை கன்னோசி தன்னாட்சி புரிந்தது\n"}
{"id": "326329", "url": "https://ta.wikipedia.org/wiki?curid=326329", "title": "ஃபரூக்காபாத் போர்", "text": "ஃபரூக்காபாத் போர்\n\nஃபரூக்காபாத் போர் \"(Battle of Farrukhabad)\" பிரித்தானிய கிழக்கிந்திய நிறுவனத்தின் படையினருக்கும் மராட்டியப் பேரரசு மன்னர் யசுவந்தராவ் ஒல்கருக்கும் இடையில் இரண்டாம் ஆங்கிலேய மராத்தியப் போர் காலத்தில் 1804 ஆம் ஆண்டு நவம்பர் 14 இல் நடைபெற்ற ஒரு போராகும். \n\nSection::::போர்க்களம்.\nதற்பொழுது இந்தியாவின் உத்தரப்பிரதேசத்திலுள்ள ஃபரூக்காபாத் நகரில் இப்போர் நடைபெற்றது. செனரல் கெரார்டு லேக் பிர்த்தானியப் படைக்கு தலைமை வகித்தார். 24 மணி நேரத்தில் 97 கிலோமீட்டர் தொலைவைக் கடந்து வந்து இவரது படை மகாராசா ஒல்கர் படைக்கு வியப்பை உண்டாக்கியது. மராட்டியர்களின் படை உறங்கிக் கொண்டிருந்த போதே லேக் தாக்குதலை தொடங்கிவிட்டார். ஒல்கர் தப்பியோடிய போதும் வழியில் பிடிபட்டார்\n\nSection::::புவியியல்.\nவட இந்தியாவில் உள்ள உத்தரப்பிரதேச மாநிலத்திலுள்ள ஃபரூக்காபாத் மாவட்டத்திலுள்ள மூன்று வட்டங்களில் ஒன்றாக ஃபரூக்காபாத் நகரம் உள்ளது.\n\n"}
{"id": "326338", "url": "https://ta.wikipedia.org/wiki?curid=326338", "title": "சின்னச் சம்பா (நெல்)", "text": "சின்னச் சம்பா (நெல்)\n\nசின்னச் சம்பா அல்லது சட சம்பா (\"Chinna samba / Sada samba\") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “கீவலுார்” வட்டாரங்களில் அதிகளவில் பயிரிடப்படுவதாக கருதப்படும் இது, வெள்ளப்பெருக்கு, மற்றும் நீர்த்தேக்கம் உள்ள சூழலையும் தாங்கும் ஆற்றலை கொண்ட நெற்பயிர் ஆகும்.30 நாட்கள் நாற்றங்கால் கால அளவு உட்பட, 140 நாளிலிருந்து, 145 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. இந்த நெற்பயிர் பூக்கும் தருணத்திலும், மற்றும் பால் பிடிக்கும் பருவத்திலும் இளம் பச்சை நிறத்தில் காணப்படும் இதன் நெல்மணிகள் முதிர்வடையும் நிலையில் வெளிறிய மஞ்சள் நிறத்தில் உள்ளது. \n\n"}
{"id": "326343", "url": "https://ta.wikipedia.org/wiki?curid=326343", "title": "குதிரைவால் சம்பா (நெல்)", "text": "குதிரைவால் சம்பா (நெல்)\n\nகுதிரைவால் சம்பா (\"Kudhiraival Samba\") எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் திருச்சி மாவட்டத்திலுள்ள செக்கணம் ஊராட்சிக்கு உட்பட்ட ‘கம்பளத்துப்பட்டி’ வட்டாரங்களில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு சுமார் 1. 3 டன்கள் மகசூல் கொடுக்கக்கூடியதாக உள்ளது. \n\nSection::::பருவகாலம்.\nசுமார் 140 - 150 நாட்கள் மொத்தப் பயிர்க்கால அளவுடைய இதன் நெற்பயிர்கள், மத்தியகால மற்றும், நீண்டகால நெற்பயிர்கள் சாகுபடி செய்யக்கூடிய ஆகத்து மாதம் தொடங்கும் சம்பாப் பருவம் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.\n\n\n"}
{"id": "326348", "url": "https://ta.wikipedia.org/wiki?curid=326348", "title": "பென்ரோசு முக்கோணம்", "text": "பென்ரோசு முக்கோணம்\n\nபென்ரோசு முக்கோணம் (Penrose triangle) என்பது ஒரு இயலாப் பொருள் ஆகும். இதை பென்ரோசு முச்சட்டம் அல்லது இயலா முச்சட்டம் (impossible tribar) எனவும் அழைப்பர். இது முதன் முதலாக சுவீடிய ஓவியரான ஆசுக்கார் ரெயூட்டெர்சுவார்டு என்பவரால் 1934 இல் உருவாக்கப்பட்டது. 1960களில் உளநோய் மருத்துவர் லயனல் பென்ரோசு என்பவரும், அவரது மகன் ரோசர் பென்ரோசு என்பவரும் வேறாக இதைக் கண்டறிந்து, \"இதன் தூய வடிவத்தில் இயலாத ஒன்று\" என இதைப் பலரும் அறியச் செய்தனர். இவ்வடிவம் ஓவியர் எம். சி. எசுச்சர் (M.C.Escher) என்பவரது ஆக்கங்களில் சிறப்பாகக் காணப்படுகின்றது.\n\nSection::::இயலாப் பொருள்.\nமுச்சட்டம், சதுர வெட்டு முகம் கொண்ட மூன்று நேரான வளைகளால் ஆனதாகவும், வளைகள் ஒவ்வொன்றும் தாம் உருவாக்கும் முக்கோணத்தின் உச்சியில் தனது இணைச் சட்டத்தை செங்குத்தாகச் சந்திப்பது போலவும் தோற்றம் தருகின்றது. வளைகளை சதுரக்குற்றி, செவ்வகக்குற்றி வடிவங்களில் துண்டு துண்டாக்கியும் பென்ரோசு முக்கோணத் தோற்றத்தை உருவாக்கலாம்.\n\nபொதுவான இயூக்கிளிடிய வெளியில் மேற்படி இயல்புகளோடுகூடிய முப்பரிமாணப் பொருளை உருவாக்க முடியாது. இவ்வாறான பொருட்கள் சில இயூக்கிளிடிய 3-பன்மடிவெளிகளில் இருக்க முடியும். குறித்த சில கோணங்களில் இருந்து பார்க்கும்போது இருபரிமாணப் படங்களில் காணப்படுவது போன்ற தோற்றத்தைப் பெறக்கூடிய வகையிலான முப்பரிமாணத் திண்மப் பொருட்களும் உள்ளன. ஆசுத்திரேலியாவின் பேர்த் நகரில் உள்ள சிற்பம் இதற்கு எடுத்துக்காட்டு. \"பென்ரோசு முக்கோணம்\" என்னும் சொல் இருபரிமாணப் படத்தையோ அல்லது இயலாப் பொருளையோ குறிக்கலாம்.\n\n1961 இல் வரையப்பட்ட எம். சி. எசுச்சரின் \"அருவி\" \"(Waterfall)\" என்னும் ஓவியம், மடிந்துமடிந்து நீட்டப்பட்ட இரண்டு பென்ரோசு முக்கோணப் பக்கங்களின் வழி செல்லும் நீர்வழி ஒன்றைக் காட்டுகிறது. இது தொடங்கிய இடத்திலிருந்து இரண்டு மாடிகள் மேலுள்ள தளத்தில் முடிந்து மீண்டும் அருவியாகத் தொடங்கிய இடத்தில் விழுகிறது.\n\nபென்ரோசு முக்கோணம் ஒரு இயலாப் பொருளாக இங்கு குறிக்கப்பட்டாலும், வேறும் பல இயலாப் பொருட்கள் உள்ளன. \"பிசாசுக் கவரி\", \"ஆடும் யானை\", \"இயலா வளைவு\" போன்றவை வேறு இயலாப் பொருட்களுள் அடங்கும்.\n\nSection::::பிற பென்ரோசுப் பல்கோணிகள்.\nபென்ரோசு முக்கோணத்தை ஒத்திருக்குமாறு ஒழுங்கான பல்கோணிகளைக் கொண்டு பென்ரோசுப் பல்கோணிகளை உருவாக்கமுடியும். ஆனாலும் பார்ப்பதற்கு முன்னதைப்போல் தெளிவான தாக்கத்தைக் கொடா. பல்கோணியின் பக்கங்களின் எண்ணிக்கை கூடும்போது பல்கோணி சுற்றப்பட்டது அல்லது முறுக்கப்பட்டதுபோல் காணப்படும்.\n\n"}
{"id": "326359", "url": "https://ta.wikipedia.org/wiki?curid=326359", "title": "பென்ரோசுப் படிகள்", "text": "பென்ரோசுப் படிகள்\n\nபென்ரோசுப் படிகள் (Penrose stairs) அல்லது இயலாப் படிக்கட்டு (Penrose steps) என்பது, லயனல் பென்ரோசு, அவரது மகன் ரோசர் பென்ரோசு ஆகியோரால் உருவாக்கப்பட்ட ஒரு இயலாப் பொருள். இது பென்ரோசு முக்கோணத்தின் ஒரு வேறுபாடு ஆகும். இது படிக்கட்டு ஒன்றின் இருபரிமாணப் படம். இதில் படிகள் ஒரு நாற்கோணத்தின் பக்கங்கள் வழியே அமைந்துள்ளன. படிகள் ஏறுவதுபோல் அல்லது இறங்குவதுபோல் காணப்பட்டாலும், படிகள் ஒரே சுற்றிலேயே சுற்றிச் சுற்றி வருகின்றன. அதாவது, இதில் ஒருவர் தொடர்ந்து ஏறிக்கொண்டே இருந்தாலும், இருக்கும் இடத்தில் இருந்து மேல் நோக்கிச் செல்லமாட்டார். இது முப்பரிமாணத்தில் இயலக்கூடியது அல்ல. \n\n1958 இல் ரோசர் பென்ரோசு \"பிரித்தானிய உளவியல் ஆய்விதழில்\" வெளியிட்ட பென்ரோசு முக்கோணத்தை அடிப்படையாகக் கொண்ட \"முடியாப் படிக்கட்டு\", முதன்முதலாக 1959 இல் பென்ரோசுகள் எழுதிய கட்டுரை ஒன்றில் வெளிவந்தது. ஓவியரான எம். சி. எசுச்சர் இதே போன்ற ஒன்றை அடுத்த ஆண்டில் கண்டுபிடித்து, மார்ச்சு 1960 இல், பெயர் பெற்ற \"ஏறுதலும் இறங்குதலும்\" (Ascending and Descending) என்னும் அவரது ஓவியத்தில் பயன்படுத்தினார். அதே ஆண்டிலேயே பென்ரோசும், எசுச்சரும் அவரவர் ஆக்கங்களைப் பற்றி அறிந்துகொண்டனர். எசுச்சர் இந்த எண்ணக்கருவை மேலும் மேம்படுத்தி 1961 இல் வெளியான \"அருவி\" என்னும் தனது ஓவியத்தில் பயன்படுத்தினார்.\n\n\"அமைப்பின் ஒவ்வொரு பகுதியும் படிக்கட்டொன்றின் \"பறப்பு\" என ஏற்றுக்கொள்ளலாம். ஆனால், அவை இணைக்கப்பட்டிருக்கும் விதத்தால் முழுப் படமும் ஒவ்வாநிலை கொண்டதாகிறது. படிகள் மணிக்கூட்டுத் திசையில் முடிவில்லாமல் இறங்குவதாகத் தோற்றுகின்றது.\n"}
{"id": "326362", "url": "https://ta.wikipedia.org/wiki?curid=326362", "title": "ராஜசாகி கோட்டம்", "text": "ராஜசாகி கோட்டம்\n\nராஜசாகி கோட்டம் (Rajshahi Division) () தெற்காசியாவின் வங்காளதேச நாட்டில் அமைந்த எட்டு கோட்டங்களில் ஒன்றாகும். வங்காளதேசத்தில் வடமேற்கில் அமைந்த ராஜசாகி கோட்டம் 18,174.4 சதுர கிலோ மீட்டர் பரப்பளவுடன், 18,484,858 மக்கள் தொகையும் கொண்டது. and a population at the 2011 Census of 18,484,858.ராஜசாகி கோட்டம் எட்டு மாவட்டங்களும், எழுபது துணை மாவட்டங்களும், 1092 கிராம ஒன்றியக் குழுக்களும் கொண்டது. \n\nஇக்கோட்டத் தலைமையிட நகரமான ராஜசாகி, தேசியத் தலைநகரான டாக்காவிலிருந்து சாலை வழியாக ஐந்து முதல் ஆறு மணி நேர பயணத் தொலைவில் உள்ளது. \n2010-ஆம் ஆண்டு வரி இக்கோட்டம் பதினாறு மாவட்டங்களைக் கொண்டிருந்தது.பின்னார் இக்கோட்டத்தின் வடக்கில் உள்ள எட்டு மாவட்டங்களைக் கொண்டு ரங்க்பூர் கோட்டம் துவக்கப்பட்டது.\n\nSection::::கோட்ட எல்லைகள்.\nராஜசாகி கோட்டத்தின் வடக்கில் ரங்க்பூர் கோட்டமும், கிழக்கில் டாக்கா கோட்டமும், தெற்கில் குல்னா கோட்டமும், மேற்கில் இந்தியாவின் மேற்கு வங்காள மாநிலமும் எல்லைகளாக் கொண்டுள்ளது. \n\nSection::::இக்கோட்டத்தின் மாவட்டங்கள்.\nராஜசாகி கோட்டத்தில் ராஜசாகி மாவட்டம், சிராஜ்கஞ்ச் மாவட்டம், பப்னா மாவட்டம், நத்தோர் மாவட்டம், நவகோன் மாவட்டம், சபாய் நவாப்கஞ்ச் மாவட்டம், போக்ரா மாவட்டம், மற்றும் ஜெய்பூர்ஹட் மாவட்டம் என எட்டு மாவட்டங்களைக் கொண்டுள்ளது.\nஇக்கோட்டம் ஒரு மாநகராட்சியும், ஐம்பத்தி ஒன்பது நகராட்சி மன்றங்களும், எழுபது துணை மாவட்டங்களும், 564 கிராம ஒன்றியக் குழுக்களும், 14,075 கிராமங்களையும் கொண்டுள்ளது. மேலும் இக்கோட்ட்டம் எழுபத்தி இரண்டு வங்கதேச நாடாளுமன்றத் தொகுதிகளைக் கொண்டது. \nஇக்கோட்டத்தின் பெரிய மாவட்டமாக 3435.65 சதுர கிலோ மீட்டர் பரப்பளவு கொண்ட நவ்கோன் மாவட்டமும், சிறிய மாவட்டமாக 1012.41 சதுர கிலோ மீட்டர் பரப்பளவு கொண்ட ஜெய்பூர்ஹட் மாவ்ட்டமும் உள்ளது.\n\nSection::::மக்கள் தொகையியல்.\n18,153.08 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை ஆக 1,84,84,858 உள்ளது. அதில் ஆண்கள் 92,56,910 ஆகவும், பெண்கள் 92,27,948 ஆகவும் உள்ளனர். வங்காளதேசத்தின் மக்கள் தொகையில் இக்கோட்டம் 11.55% கொண்டுள்ளது. ஆண்டு மக்கள் தொகை வளர்ச்சி விகிதம் 1.21%. ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,018 நபர்கள் வீதம் வாழ்கின்றனர். மாவட்ட சராசரி எழுத்தறிவு 48.00% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.\n\nSection::::பொருளாதாரம்.\nஇக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பத்மா ஆறு போன்ற பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், மிளகாய், நவதானியங்கள், சோளம், உருளைக்கிழங்கு முதலியன பயிரிடப்படுகிறது. இராஜசாகி கோட்டம் பல வகையான மாம்பழங்களை விளைவிக்கிறது. \n\nஉலகப் புகழ் பெற்ற பட்டுத் துணிகள் உற்பத்தி நிலையங்களைக் கொண்டுள்ளதால் இராஜசாகி நகரத்தை பட்டு நகரம் என்று அழைப்பர்.\n\nSection::::போக்குவரத்து.\nராஜசாகி கோட்டத்தில் ஷா மக்தும் வானூர்தி நிலையம் மற்றும் சையத்பூர் உள்நாட்டு வானூர்தி நிலையங்கள் நாட்டின் முக்கிய நகரங்களுடன் வான் வழியாக இணைக்கப்பட்டுள்ளது. \nஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. \n\nSection::::கல்வி.\nவங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nSection::::கல்வி நிலையங்கள்.\n1953-இல் துவக்கப்பட்ட ராஜசாகி பல்கலைக்கழகம், வங்காளதேசத்தின் இரண்டாவது பெரிய பல்கலைக்கழகம் ஆகும். இப்பல்கலைகழகத்தில் ஆறு நிறுவனங்களும், ஐம்பது வகையான படிப்புகளைக் கொண்டது. இக்கோட்டத்தின் பிற கல்வி நிலையங்கள்: ராஜசாகி தொழில்நுட்பம் மற்றும் பொறியியல் பல்கலைக்கழகம், இராஜசாகி மருத்துவக் கல்லூரி, போக்ரா சாகீத் ஜியாவுர் ரஹ்மான் மருத்துவக் கல்லூரி, ஜெய்பூர்ஹட் மகளிர் இராணுவப் பயிற்சி கல்லூரி, ராஜசாகி கல்லூரி, ராஜசாகி அரசு புதுக் கல்லூரி, ராஜசாகி இராணுவப் பயிற்சிக் கல்லூரி, போக்ரா அரசு அஜீஸுல் ஹக் கல்லூரி, போக்ரா மாவட்டப் பள்ளி, பப்னா அரசு எட்வர்டு கல்லூரி; பப்னா அறிவியல் மற்றும் தொழில்நுட்ப பல்கலைக்கழகம், பப்னா மருத்துவக் கல்லூரி, ஜெய்பூர்ஹட் அரசு மருத்துவக் கல்லூரி, சாகீத் எம். மன்சூர் அலி மருத்துவக் கல்லூரி, சிராஜ்கஞ்ச். \n\n"}
{"id": "326373", "url": "https://ta.wikipedia.org/wiki?curid=326373", "title": "பெர்னார்டு இலியோத்", "text": "பெர்னார்டு இலியோத்\n\nபெர்னார்டு பெர்டினாண்டு இலியோத் (Bernard Ferdinand Lyot) (27 பிப்ரவரி 1897, பாரிசு - 2 ஏப்பிரல் 1952, கெய்ரோ) ஒரு பிரெஞ்சு வானியலாளர் ஆவார்.\n\nSection::::வாழ்க்கை.\nஇவரது வானியல் ஆர்வம் 1914 இல் தொடங்கியது. விரைவிலேயே ஒரு நான்கு அங்குலத் தொலைநோக்கியை வாங்கி அதை ஆரு அங்குலத் தொலைநோக்கி ஆக்கினார். இவர் 1918 இல் பட்டம் பெற்றது முதல் 1929 வரை ஏக்கோல் பல்தொழில்நுட்பக் கல்லூரியில் செய்முறை விளக்குநராக பணிபுரிந்தார். இவர் அப்போது பாரிசு பல்கலைக்கழகத்தில் பொறியியல், இயற்பியல், வேதியியல் ஆகிய புலங்களில் கல்வியும் கற்றார் .\n\nஇவர் 1920 முதல் தன் இறப்பு வரை மியூடன் வான்காணகத்தில் பனிபுரிந்தார். அங்கு 1930 இல் \"வான்காணக இணைவானியலார்\" ஆனார். பின்னர் இவர் முனைவாக்க, ஒற்றைநிற ஒளியில் வல்லுனராகப் பெயர்பெற்றார். 1930 கள் முழுவதும் இவர் சூரிய ஒளிமுகட்டளவியைச் செம்மைப்படுத்துவதில் தன் கடும் உழைப்பைச் செலுத்தினார். இது ஒளிமரைப்புக்காக காத்திராமல் சூரிய ஒளிமுகட்டை நோக்க உதவும் கருவி ஆகும். இவர் 1938 இல் சூரிய ஒளிமுகட்டின் இயக்கத்தை நிகழ்படம் வழியாக பன்னாட்டு வானியல் ஒன்றியத்தில் காட்டினார். இவர் 1939 இல் பிரெஞ்சு அறிவியல் கல்விக்கழகத்துக்குத் தேர்ந்தெடுக்கப்பட்டார். இவர் 1943இல் மியூடன் வான்காணக முதன்மை வானியலார் ஆனார். மேலும் 1947 இல் புரூசு பதக்கத்தையும் பெற்றார்.\n\nஇவர் 1945 முதல் 1947 வரை பிரெஞ்சு வானியல் கழகத்தின் தலைவராக விளங்கினார்.\n\nசூடான் ஒளிமறைப்புத் தேட்டத்தில் இருந்து திரும்பும்போது மாரடைப்பால் 1952 ஏப்பிரல் 2 இல் தன் 55 ஆம் அகவையில் இறந்தார்.\n\n\n\nSection::::விருதுகளும் தகைமைகளும்.\nவிருதுகள்\n\n\nஇவர் பெயர் இடப்பட்டவை\n\n"}
{"id": "326376", "url": "https://ta.wikipedia.org/wiki?curid=326376", "title": "மைமன்சிங் கோட்டம்", "text": "மைமன்சிங் கோட்டம்\n\nமைமன்சிங் கோட்டம் (Mymensingh Division) () தெற்காசியாவின் வங்காளதேச நாட்டின் எட்டு கோட்டங்களில் ஒன்றாகும். இக்கோட்டத்தின் நிர்வாகத் தலைமையிடமான மைமன்சிங் நகரம், மைமன்சிங் மாவட்டத்தின் நிர்வாகத் தலைமையிடமும் ஆகும். \n2011-ஆம் ஆண்டின் மக்கள் தொகை கணக்கின் படி, மைமன்சிங் கோட்டம் 10,584.06 சதுர கிலோ மீட்டர் பரப்பளவுடன், 1,13,70,000 மக்கள் தொகையும் கொண்டது. இக்கோட்டம் வங்காளதேசத்தின் வடகிழக்கில் அமைந்துள்ளது.\n\nடாக்கா கோட்டத்தின் வடக்கில் உள்ள நான்கு மாவட்டங்களைக் கொண்டு செப்டம்பர் 2015-ஆம் ஆண்டில் மைமன்சிங் கோட்டம், வங்காளதேசத்தின் எட்டாவது கோட்டமாக துவக்கப்பட்டது. \n\nSection::::கோட்ட எல்லைகள்.\nமைமன்சிங் கோட்டத்தின் வடக்கில் இந்தியாவின் மேகாலயா மாநிலமும், வடகிழக்கிலும், கிழக்கிலும் சில்ஹெட் கோட்டமும், தென்கிழக்கில் கொமில்லா கோட்டமும், தெற்கிலும், தென்மேற்கிலும் டாக்கா கோட்டமும், மேற்கில் ரங்க்பூர் கோட்டமும் மற்றும் வடமேற்கில் ராஜசாகி கோட்டமும் எல்லைகளாக உள்ளது.\n\nSection::::கோட்ட நிர்வாகம்.\nமைமன்சிங் கோட்டத்தின் நிர்வாக வசதிக்காக மைமன்சிங் மாவட்டம், செர்பூர் மாவட்டம், நேத்ரோகோனா மாவட்டம் மற்றும் ஜமால்பூர் மாவட்டம் என நான்கு மாவட்டங்களாகப் பிரிக்கப்பட்டுள்ளது. \n\nSection::::பொருளாதாரம்.\nமைமன்சிங் கோட்டம் பல ஆறுகளும், ஏரிகளும், காடுகளும் கொண்டது. பிரம்மபுத்திரா ஆறு, சதியா ஆறு, பகாரியா ஆறு, நாகேஷ்வரா ஆறு, நிதாய் ஆறு, கன்சா ஆறு போன்ற ஆறுகள் பல இக்கோட்டத்தில் பாய்கிறது. இக்கோட்டத்தின் பொருளாதாரம் வேளாண்மையைச் சார்ந்து உள்ளது.\nஇக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கின் படி, மைமன்சிங் கோட்டம் 10,584.06 சதுர கிலோ மீட்டர் பரப்பளவுடன், 1,13,70,000 மக்கள் தொகையும் கொண்டது. எழுத்தறிவு 39.10% ஆக உள்ளது. \nஇக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியுடன், மலைவாழ் பழங்குடி இன மொழிகளையும் பேசுபவர்களாகவும் உள்ளனர்.\n\nSection::::போக்குவரத்து.\nஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. \n\nSection::::கல்வி.\nவங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nSection::::மேற்கோள்கள்.\n7. Mymensingh Division 24\n"}
{"id": "326379", "url": "https://ta.wikipedia.org/wiki?curid=326379", "title": "நெக்கெர் கனசதுரம்", "text": "நெக்கெர் கனசதுரம்\n\nநெக்கெர் கனசதுரம் (\"Necker cube\") என்பது, சுவிசுப் படிகவியல் வல்லுனர் லூயிசு ஆல்பர்ட் நெக்கர் என்பவரால், சாய்செவ்வகமாக 1832 இல் முதன்முதலாக வெளியிடப்பட்ட ஒளியியல் தோற்றமயக்க வரைபடம் ஆகும்.\n\nSection::::தோற்ற மயக்கம்.\nநெக்கர் கனசதுரம் ஒரு தோற்ற மயக்கக் கோட்டுப் படம். இதன் தாக்கம் ஆர்வத்தைத் தூண்டக்கூடியது. ஏனெனில், படத்தின் ஒவ்வொரு பகுதியுமே மயக்கத்துக்கு உரியது, இருந்தும் முழுவதும் முரணின்றி அமையும் வகையில் படத்தின் ஒவ்வொரு பகுதியிலிருந்தும் பொருத்தமானதை மனிதரின் பார்வைத் தொகுதி எடுத்துக்கொள்ளும். மனிதப் பார்வைத் தொகுதியின் கணினி மாதிரிகளைச் சோதிப்பதற்கு, சில வேளைகளில் நெக்கெர் கனசதுரத்தைப் பயன்படுத்துவது உண்டு. மனிதரின் பார்வைத் தொகுதியைப் போலவே, இம்மாதிரிகளும் நெக்கர் கனசதுரத்தை முரண்பாடில்லாமல் புரிந்து கொள்கின்றனவா என்பதை அறியவே இச்சோதனை நிகழ்த்தப்படுகிறது.\n\nஒரு கனசதுரத்தின் விளிம்புகள் முரண்பாடான முறையில் ஒன்றை ஒன்று வெட்டிச் செல்லுமானால், அது இயலாப் பொருளுக்கு, குறிப்பாக இயலாக் கனசதுரத்துக்கு, எடுத்துக்காட்டாக அமையும்.\nஅருகில் உள்ள படத்தில், இடப்பக்கத்தில் உள்ள கனசதுரத்தைப் பார்க்கும் பெரும்பாலானோர் கீழ் இடப்புறம் உள்ள பக்கத்தையே முன்னுக்கு உள்ள முகமாக எடுத்துக்கொள்வர். மனிதர் பொருட்களை, அடிப்பக்கம் தெரியும்படி கீழிருந்து மேல்நோக்கிப் பார்க்காமல், பெரும்பாலும் மேலிருந்து கீழ்நோக்கி மேற்பக்கம் தெரியும் வகையில் பார்ப்பதால், மனித மூளை கனசதுரத்தை மேலிருந்து பார்ப்பதுபோல் எடுத்துக்கொள்ள விரும்புகிறது எனலாம். இடமிருந்து வலமாகப் பார்ப்பது மூளையின் இயல்பான விருப்பமாகவும், அதனால், முதலில் பார்க்கும் இடப்பக்க முகத்தை முன்பக்கமாகப் புரிந்துகொள்கிறது என்ற இன்னொரு காரணமும் இருக்கக்கூடும்.\n\nபார்வையை வடிவத்தின் வெவ்வேறு பகுதிகளில் குவியப்படுத்துவதன் மூலம் கனசதுரத்தின் ஏதாவதொரு உறுதியான தோற்றத்தைப் பெறமுடியும்.\n\n\n"}
{"id": "326380", "url": "https://ta.wikipedia.org/wiki?curid=326380", "title": "பெர்ட்டில் இலிண்ட்பிளாடு", "text": "பெர்ட்டில் இலிண்ட்பிளாடு\n\nபெர்ட்டில் இலிண்ட்பிளாடு (Bertil Lindblad) (ஓரெபுரோ, 26 நவம்பர் 1895 - சால்ட்சுயோபாடன், சுட்டாக்கோல்ம் புறநகரில், 25 ஜூன் 1965) ஒரு சுவீடிய வானியலாளர் ஆவார்.\n\nஓரெபுரோ ஓகுரே அல்மான்னா இலாரோவெர்க்கில் தொடக்கப் பள்ளிக் கல்வி முடித்ததும் இலிண்ட்பிளாடு உப்சாலா பல்கலைக்கழகத்தில் உயர்நிலைப் பள்ளிக் கல்வியை 1941 இல் முடித்தார். அங்கு 1917 இல் \"filosofie magister\" பட்டத்தையும் 1918 இல் \"filosofie licentiat\" பட்டத்தையும் பெற்றுள்ளார். இங்கேயே இவர் முனைவர் ஆய்வும் முடித்து பின்னர் 1920 இல் பல்கலைக்கழக புலமுதல்வர் ஆனார். இவர் 1927 இல் இருந்து சுவீடன் அரசு அறிவியல் கல்விக்கழகத்தின் பேராசிரியராகவும் வானியலாளராகவும் சுட்டாக்கோல்ம் வான்காணகத்தின் தலைவராகவும் இருந்தார். Iஅந்த வான்காணகத் தலைவராக, இவர் சுட்டாக்கோல்மில் பழைய கட்டிடத்தில் இருந்த வான்கானகத்தைச் சால்ட்சுயோபாடனில் இருந்த புதிய கட்டிடத்துக்கு மாற்றி, 1931 இல் அங்கே திறந்து வைத்தார்.\n\nஇவர் பால்வெளிகளின் சுழற்சிக் கோட்பாட்டை ஆய்வு செய்தார். விண்மீன்களின் தோற்றநிலை இயக்கங்களைச் சீரியமுறையில் நோக்கி இவர் நமது பால்வழியின் சுழற்சியை ஆய்வு செய்தார். இவர் பால்வெளியின் சூரியன் அமைந்த வெளிப்பகுதியின் சுழல்வீதம் கண்டறிந்தார். இது பால்வெளி அகட்டில் இருந்து ஆரப் போக்கில் குறைவதைக் கண்டறிந்தார் . இது விரைவில் 1927 இல் ஜான் என்றிச் ஊர்த் அவர்களால் உறுதிபடுத்தப்பட்டது. சில சுழலும் விண்மீன்கள் அல்லது வளிம அகந்திரள் வட்டுகளில் அமையும் ஒத்திசைவுகள் இலிண்ட்பிளாடு ஒத்திசைவுகள் எனப் பெயர் இடப்பட்டுள்ளன.\n\nஇவரது மகனான பெரோலோஃப் இலிண்டுபிளாடும் வானியலாளர் ஆனார்.\n\nSection::::தகைமைகள்.\nவிருதுகள்\n\n\nஇவர் பெயர் இடப்பட்டவை\n\n\n"}
{"id": "326384", "url": "https://ta.wikipedia.org/wiki?curid=326384", "title": "காரைக்கால் நகராட்சி", "text": "காரைக்கால் நகராட்சி\n\nகாரைக்கால் நகராட்சி, புதுச்சேரி ஒன்றிய பிரதேசத்தில் இருக்கும் காரைக்கால் மாவட்டத்தில் உள்ள ஒரே நகராட்சி. 2011ஆம் ஆண்டு \nமக்கள்தொகை கணக்கெடுப்பின் அடிப்படையில் காரைக்கால் மாவட்டத்தின் 49 விழுக்காடு மக்கள் நகரப்பகுதியில் வசிக்கிறார்கள். புதுச்சேரி அரசின் உள்ளாட்சித் துறையின் கீழ் நகராட்சியின் நிர்வாகம் செயல்படுகிறது. உள்ளாட்சித் துறையின் இயக்குனர் அவர்கள் நகராட்சி ஆணையரை வழிநடத்துகிறார். \n2011 தேசிய மக்கள் தொகை கணக்கெடுப்பின் கீழ் காரைக்கால் நகராட்சியின் மொத்த மக்கள் தொகை - 86838, ஆண்களின் மக்கள் தொகை - 42261, பெண்களின் மக்கள் தொகை - 44577.\n\nSection::::வரலாறு.\n12-03-1880 முதல் பிரெஞ்சு அரசாங்கத்தின் பிரெஞ்சு பெருநகர தீர்ப்பாணை மூலம் 12 வார்டுகள் கொண்ட நகராட்சியாக உருவாக்கப்பட்டது. ஒவ்வொரு வார்டுக்கும் ஒரு மக்கள் பிரதிநிதி அந்த வார்டில் இருந்து தேர்ந்து எடுக்கப்பட்டனர். அவர்களது பதவி காலம் 6 ஆண்டுகள்.\n\n\n\n\n\nSection::::மேலும் பார்க்க.\nகாரைக்கால் வட்டம்\n\n"}
{"id": "326387", "url": "https://ta.wikipedia.org/wiki?curid=326387", "title": "ஜெரார்டு தெ வவுகவுலியூர்சு", "text": "ஜெரார்டு தெ வவுகவுலியூர்சு\n\nSection::::வாழ்வும் பணியும்.\nபாரீசில் பிரந்த இவர் தொடக்கத்தில் இருந்தே பயில்நிலை வானியலில் ஆர்வம் கொண்டிருந்தார். இவர் இலவல் பட்டத்தை 1939 இல் நகரில் இருந்த சோபான் பல்கலைக்கழகத்தில் பெற்றார். இரண்டாம் உலகப் போரின் படைத்துரைப் பணிக்குப் பின்னர், வானியல் ஆய்வில் மீள முனைவாக ஈடுபடலானார்.\n\nஆற்றொழுக்காக ஆங்கிலம் பேசவல்ல இவர், 19419 முதல் 1951 வரை இங்கிலாந்திலும் 1951 முதல் 1957 வரை ஆத்திரேலியாவிலும் அங்கு 1957-56 இல் மவுண்ட் சுட்ரோம்லோ வான்காணகத்திலும் அரிசோனா உலோவல் வான்கானகத்திலும் 1958-60 இல் ஆர்வார்டு கல்லூரி வான்காணகத்திலும் இருந்துள்லார். இவர் 1960 இல் அவுசுடினில் உள்ள டெக்சாசு பல்கலைக்கழகத்தில் அமர்த்தப்பட்டார். அங்கே இவர் தன் வாழ்நால் முழுவதும் பணிபுரிந்துள்ளார். இவர் அவுசுயினில் இருந்த தன் வீட்டில் மாரடைப்பால் தன் 77 ஆம் அகவையில் இறந்தார்.\n\nஇவர் பால்வெளிகளின் ஆய்வில் சிறப்புத் தகையாளராக விளங்கினார். இவர் e \"பொலிவான பால்வெளிகளின் மூன்றாம் பார்வை அட்டவணை\" யை தன் மனைவி அந்தோனியெட்டி யுடன் இணைந்து உருவாக்கினார் (1921-1987). அந்தோனியெட்டி அவுசுடினில் இவரது ஒருசாலை வானியலாளர். இவருடன் வாழ்நாள் முழுவதும் இவருடன் இணைந்து பணிபுரிந்தவர். இவர் அப்புள், சாந்தகே ஆகியோரின் பால்வெளி அட்டவணைகளை மீள்பார்வையிடுதலைச் சிறப்புப் பனியாக எடுத்துகொண்டார். அவற்ருக்கன தொலைவுகளையும் வேறுவகை அளபுருக்களைக் கொண்டு அளந்தார் . இதற்கு ஒளிர்மை, வலயப் பால்வெளி விட்டங்கள், உயர்பொலிவு வலயப் பால்வெளிக் கொத்துகள் ஆகிய பதின்வெளிகளைக் கனக்கில் கொண்டு \"இடர்களை பரவலாக்கிடும் முரையைப் பயன்படுத்தினார். இவர் 1950 களில் பால்வெஈக்கொத்துகள் இணைந்து மீப்பால்வெளி கொத்து உருவாதலைப் பற்றிப் பரப்புரை செய்தார் .\n\n\"தெ வவுகவுலியூர்சு திருத்திய அப்புள் வரிசைமுறை\" , செந்தர அப்புள் வரிசைமுறைக்கு இணையாகப் பால்வெளிகளை வகைபடுத்த, பயன்படும் மற்றொரு முறையாகும்.\n\nஅமெரிக்க வானியல் கழகம் 1988 இல் என்றி நோரிசு இரசல் விரிவுரைத்தகைமையை அளித்தது. அதே ஆண்டில் மேலும் இவருக்கு பிரெஞ்சு வானியல் கழகம் பிரிக்சு ஜூல்சு ஜான்சன் விருதும் வழங்கியது.\n\n\n"}
{"id": "326393", "url": "https://ta.wikipedia.org/wiki?curid=326393", "title": "ரங்க்பூர் கோட்டம்", "text": "ரங்க்பூர் கோட்டம்\n\nரங்க்பூர் கோட்டம் (Rangpur Division) () தெற்காசியாவின் வங்காளதேச நாட்டின் எட்டு கோட்டங்களில் ஒன்றாகும். ராஜசாகி கோட்டத்தின் வடக்கில் உள்ள எட்டு மாவட்டங்களைக் கொண்டு ரங்க்பூர் கோட்டம், வங்காளதேசத்தின் ஏழாவது கோட்டமாக 25 சனவரி 2010-இல் புதிதாக துவக்கப்பட்டது.வங்காளதேசத்தின் வடக்கில் 16185.01 சதுர கிலோ மீட்டர் பரப்பளவில் அமைந்த ரங்க்பூர் கோட்டத்தில் எட்டு மாவட்டங்களும், ஐம்பத்தி எட்டு துணை மாவட்டங்களும், 15,665,000 மக்கள் தொகையும் கொண்டது. இக்கோட்டத்தின் நிர்வாகத் தலைமையிடம் ரங்க்பூர் நகரம் ஆகும். \n\nSection::::கோட்ட எல்லைகள்.\nவங்கதேசத்தின் வடக்கில் அமைந்த ரங்க்பூர் கோட்டத்தின் வடக்கில் இந்தியாவின் மேற்கு வங்காள மாநிலமும், வடகிழக்கில் அசாம்]] மாநிலமும், கிழக்கில் மேகாலயா மாநிலமும், தென்கிழக்கில் டாக்கா கோட்டமும், தெற்கில் ராஜசாகி கோட்டமும், மேற்கில் இந்தியாவின் மேற்கு வங்காள மாநிலமும் எல்லைகளாகக் கொண்டுள்ளது. \n\nSection::::கோட்ட நிர்வாகம்.\nரங்க்பூர் நகரத்தை தலைமையிடமாகக் கொண்ட ரங்க்பூர் கோட்ட நிர்வாகத்தில், ரங்க்பூர் மாவட்டம், தாகுர்காவ்ன் மாவட்டம், தினஜ்பூர் மாவட்டம், நீல்பமரி மாவட்டம், பஞ்சகர் மாவட்டம் மற்றும் குரிகிராம் மாவட்டம், காய்பாந்தா மாவட்டம், லால்முனிர்காட் மாவட்டம் என எட்டு மாவட்டங்களும் மற்றும் ஐம்பத்தி எட்டு துணை மாவட்டங்களும் உள்ளது. இக்கோட்டத்தின் முக்கிய நகரங்கள் ரங்க்பூர், சையதுபூர், தினஜ்பூர் ஆகும். \n\nSection::::வரலாறு.\nமுகலாயப் பேரரசர் அக்பரின் படைத்தலைவர் மான் சிங் 1575-இல் ரங்க்பூரின் ஒரு பகுதியைக் கைப்பற்றினார். 1686-இல் ரங்க்பூர் பகுதி முழுவதும் முகலாயப் பேரரசின் கீழ் ஒரு \"சர்க்கார்\" எனும் வருவாய் பகுதியாக இருந்தது. சென்றது. \n\nSection::::மக்கள் தொகையியல்.\n16185.01 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,57,87,758 ஆக உள்ளது. அதில் ஆண்கள் 78,81,824 ஆகவும், பெண்கள் 79,05,934 ஆகவும் உள்ளனர். ஆண்டு மக்கள் தொகை வளர்ச்சி விகிதம் 1.3% ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 975 நபர்கள் வீதம் வாழ்கின்றனர். மாவட்ட சராசரி எழுத்தறிவு 48.5% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.\n\nSection::::பொருளாதாரம்.\nஇக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு, இஞ்சி முதலியன பயிரிடப்படுகிறது.\n\nSection::::போக்குவரத்து.\nரங்க்பூர் கோட்டத்தின் தொடருந்துகள், சாலைகள் மற்றும் வானூர்தி நிலையங்கள், தேசியத் தலைநகரான டாக்கா மற்றும் நாட்டின் பிற முக்கிய நகரங்களுடன் இணைக்கிறது. ரங்க்பூர் கோட்டத்திலிருந்து நாள்தோறும் பேருந்துகள் மற்றும் 21 விரைவுத் தொடருந்துகள் நாட்டின் முக்கிய நகரங்களுக்கு பயணிக்கிறது. இக்கோட்டத்தில் அமைந்த மூன்று வானூர்தி நிலையங்களில் \"சையதுபூர் வானூர்தி நிலையம்\" முக்கியமானதாகும்.\nSection::::கல்வி.\nவங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nSection::::கல்வி நிலையங்கள்.\nரங்க்பூர் கோட்டத்தின் முக்கிய கல்வி நிறுவனங்களாக கார்மைக்கேல் கல்லூரி, ஹாஜி முகமது தனேஷ் அறிவியல் மற்றும் தொழில்நுட்ப பல்கலைக்கழகம், ரங்க்பூர் மருத்துவக் கல்லூரி, ரங்க்பூர் இராணுவப் பயிற்சிக் கல்லூரி, பேகம் ருக்கியா பல்கலைகழகம் மற்றும் இசுலாமிய சமயக் கல்வி போதிக்கும் மதராசாக்கள் உள்ளது. \n"}
{"id": "326398", "url": "https://ta.wikipedia.org/wiki?curid=326398", "title": "மறுசுழற்சி செய்யப்பட்ட கட்டுமான பொருட்கள்", "text": "மறுசுழற்சி செய்யப்பட்ட கட்டுமான பொருட்கள்\n\nமறுசுழற்சி செய்யப்பட்ட கட்டுமான பொருட்கள் என்பது கட்டுமான பணிகள் செய்யும் போது சில பொருட்களில் உற்பத்தியாகும் கழிவுகள் மறுசுழற்சி செய்து மீண்டும் பயன் பட கூடிய ஒரு பொருளாக மாற்றுவது மற்றும் மக்கள் தங்கள் வீடுகளில் மற்றும் அலுவலங்களில் பயன்படுத்திய பிறகு தூக்கி எரியும் குப்பைகளை தரம் பிரித்து மக்கும் குப்பை மக்க குப்பை என சேமிக்க படுகிறது மக்கும் குப்பை உரமாக மட்டும் இன்றி சில கட்டுமான பணிக்கு பயன்படும் பொருளாக மாற்ற படுகிறது \nமக்கா குப்பை மேலும் தரம் பிரித்து அதில் இருக்கும் நெகிழி பிரித்து எடுக்கப்படுகிறது பல ரசாயன மற்றும் இயந்திர செயலகத்திற்கு பிறகு அவை கட்டுமான பணிக்கு பயன்படும் பொருளாக மாற்ற படுகிறது மேலும் நிலக்கரியை எரித்து மின்சாரம் தயார் செய்யும் அனல் மின் நிலையங்களில் இருக்கும் கழிவு பொருள் சாம்பல் .இந்த சாம்பல் கொண்டு கட்டுமான பணிக்கான சாம்பல் கற்கள் செய்கின்றனர்.\nமேலும் இது போன்ற மாரு சுழற்சி செய்யப்பட்ட பொருட்களை பயப்படுத்துவதி மூலம் சிறப்பான முறையில் திட கழிவு அப்புறப்படுத்தப்படுகிறது.\n"}
{"id": "326400", "url": "https://ta.wikipedia.org/wiki?curid=326400", "title": "யோகான் வான் இலாமாண்ட்", "text": "யோகான் வான் இலாமாண்ட்\n\nயோகான் வான் இலாமாண்ட் (Johann von Lamont) FRSE அல்லது ஜான் இலாமாண்ட் என அழைக்கப்படும் இவர், (13 திசம்பர் 1805 - 6 ஆகத்து 1879), ஒரு சுகாட்டிய-செருமனி வானியலாளரும் இயற்பியலாளரும் ஆவார்.\n\nSection::::வாழ்க்கை.\nஜான் இலாமாண்ட் (John Lamont) 1805 திசம்பர் 13 இல் சுகாட்லாந்தில் உள்ள அபர்டீன்சயரில் இன்வெரே பகுதிக்கு அருகில் அமைந்த கோரீமுல்சீயில் பிரந்தார். இவரது தந்தையார் இராபர்ட் இலாமாண்ட். இவரது தாயார் எஇலிசபத் ஏவான். இவர் பிரேமார் பக்கத்தில் அமைந்த இன்வெரே பள்ளியில் கல்வி பயின்றார். இவர் தந்தையார் 1817 இல் இறந்துவிட்டார் எனவே இவர் செருமனிக்கு, புனித ஜேம்சு துறவுமடத்தின் இரேட்டிசுபானில் உள்ள சுகாட்சு பெனெடிக்டைன் கல்லூரிக்கு, அனுப்பப்பட்டார். \nஇவர் போகங்கவுசன் வான்காணகத்தில் சேர்ந்து வானியல் பணியைத் தொடங்கினார். 1835 இல் அதன் இயக்குநரானார். முனைவர் பட்ட்த்தை 1830 இல் முடித்து 1852 இல் மூனிச் பல்கலைக்கழக வானியல் பேராசிரியர் ஆனார்.\nAt the observatory he undertook the task of creating a star catalog that had about 35,000 entries.\n\nஇவரது சிறப்புப் புலம் புவியின் காந்தவியலாகும். இவர் புவியின் காந்த அளக்கைகளைப் பவாரியா, வடக்குச் செருமனி, பிரான்சு, சுபெயின், டென்மார்க் ஆகிய இடங்களில் மேற்கொண்டார். இவர் 1850 இல் காந்தப் பத்தாண்டு அலைவுநேரத்தையும் (பத்தாண்டு வட்டிப்பு புவிக்காண்டஹ்ப்புலத்தை உருவாக்கும் )புவிமின்னோட்டச் சுற்றமைப்பையும் கண்டுபிடித்தார். இது ஓரளவு சூரியக் கரும்புள்ளி வட்டிப்பை ஒத்தமைந்தது. அதே ஆண்டில் என்றிச் சாமுவேல் சுவாபே சூரியனின் கரும்புள்ளிகளின் வட்டிப்பைக் கண்டறிந்தார்.\n\nஇவர் யுரேனசு, காரிக்கோள் ஆகியவற்றின் வட்டணைகளைக் கணக்கிட்டார்.யுரேனசின் பொருண்மையின் முதன்மதிப்பைக் கொணர்ந்தார். தற்செயலாக இவர் 1845 இல் ஒருமுறையும் 1846 இல் இருமுறையும் கண்ணுற்றுள்ளார். எனினும் அதை இவர் ஒரு புதிய கோளாக உய்த்துணரவில்லை.\n\nஇவர் \"Handbuch des Erdmagnetismus\" (1849) எனும்நூலின் ஆசிரியர் ஆவார்..\n\nஇவர் தனியராக, செருமனி மூனிச் நகரில் 1879 ஆகத்து 6 இல் இறந்தார். இவரது பெருஞ்செல்வம் அறிவியல் புலங்களில் ஆய்வு மேற்கொள்பவருக்கு நல்கையாகப் பயன்படுத்தப்பட்ட்து.\n\nSection::::தகைமைகள்.\nஇவர் அரசு கழகத்தின் அயல்நாட்டு உறுப்பினரும் எடிபர்கு அரசு கழக உறுப்பினரும் ஆவார்.இவர் 1867 இல் பவாரிய அரசரால் பவாரிய முடித்தகைமை ஆணை வழங்கப்பட்டார். இவர் இதன்வழி வான் எனும் முன்னடையைப் பயன்படுத்தலாம். மூனிச்சில் உள்ள இவரது சிலை திறந்த கையோடு வடிக்கப்பட்டுள்லது. இக்கையில் மக்கள் சிறு காசுகளை வைக்கின்றனர்.டீசைடு களக்குழு 1934 இல் சுகாட்லாந்தின் இன்வெரேவில் பளிங்கு நினைவு பேழையை நிறுவியது. இச்சிலை சர் ஜேம்சு ஜீன்சு அவர்களால் திறக்கப்பட்டது.\n\nபின்வரும் வான்பொருள்கள் இவர் பெயர் இடப்பட்டுள்ளன:\n\n\n"}
{"id": "326404", "url": "https://ta.wikipedia.org/wiki?curid=326404", "title": "வினைலிடின் வினைக்குழு", "text": "வினைலிடின் வினைக்குழு\n\nவினைலிடின்கள் \"( vinylidenes)\" என்பவை கரிம வேதியியலில் வகைப்படுத்தப்பட்டுள்ள பல்வேறு வேதி வினைக்குழுக்களில் இதுவும் ஒன்றாகும். C=CH. என்ற வேதி வினைக்குழு இடம்பெற்றுள்ள சேர்மங்கள் வினைலிடின்கள் எனப்படுகின்றன. 1,1 டைகுளோரோயெத்தின் (CCl=CH) பொதுவாகக் காணப்படும் வினைலிடின் குளோரைடுக்கு ஒரு உதாரணமாகும். வினைலிடின் குளோரைடும் வினைலிடின் புளோரைடும் பலபடிகள் தயாரிப்பில் முன்னோடிச் சேர்மங்களாக முக்கியத்துவம் பெறுகின்றன. \nவினைலிடின் குளோரைடையும் வினைலிடின் புளோரைடையும் பாலிவினைலிடின் குளோரைடு, பாலிவினைலிடின் புளோரைடு என்ற நேரியல் பலபடிகளாக மாற்றமுடியும். இப்பலபடியாதல் வினையை இவ்வாறு எழுதலாம். \nn CH2=CX2 → (CH2−CX2)n\n\nSection::::ஒருபடியும் பலபடிகளும்.\nவினைலின் ஒருமங்களில் இருந்து உருவாக்கப்படும் வினைலிடின் பலபடிகள் அவற்றின் சமபகுதியன்களாக உள்ளன. இவ்வாறே வினைலின் புளோரைடிலிருந்து உருவாக்கப்படும் வினைலிடின் புளோரைடுகள் அவற்றின் சமபகுதியன்களாக உள்ளன.\n\nSection::::வினைலிடின் அணைவுச்சேர்மங்கள்.\nவினைலிடின்கள் மாறும்நிலை கொண்ட இனங்கள் என்றாலும், கரிம வேதியியலில் இவை ஈந்தணைவிகளாகவும் காணப்படுகின்றன. உலோக அசிட்டிலைடுகள் புரோட்டானேற்றம் செய்யப்பட்டு அல்லது உலோக மின்னணு கவரிகள் விளிம்புநிலை ஆல்க்கைன்களுடன் வினைபடுத்தப்பட்டோ அனைவுச் சேர்மங்கள் உருவாகின்றன. குளோரோ(சைக்ளோபென்டாடையீனைல்)பிசு(டிரைபீனைல்பாசுபீன்)ருத்தேனியம் போன்ற அனைவுச் சேர்மங்கள் உருவாகின்றன. \nCpRu(PPh3)2Cl + RC2H + KPF6 → [CpRu(PPh3)2(=C=C(H)Ph]PF6 + KCl\n\nSection::::வாயுநிலை வினைலிடின்கள்.\nஈரினைதிறன் கார்பன் என்ற சிறப்புக்கூறு காரனமாக கரிம வேதியியலில் வினைலிடின்கள் மாறுபட்ட சேர்மங்களாக கருதப்படுகின்றன. திண்மநிலையிலும் நீர்மநிலையிலும் இவை நிலைப்புத்தன்மை அற்றவையாகக் கருதப்பட்டாலும் நிலைப்புத்தன்மை கொண்ட நீர்த்த வாயுக்களாக இவற்றை உருவாக்க முடியும். C=CH2 என்ற வாய்ப்பாட்டைக் கொண்ட மெத்திலிடின்கார்பீன் இத்தொடர் வரிசையின் தாய் சேர்மமாகும்.\n\nSection::::ஐயுபிஏசி பெயரிடும் முறை.\nஐயுபிஏசி பெயரிடும் முறையில் 1,1-எத்தின்டையில் >C=CH2 இணைப்பை விவரிக்கிறது. இதனோடு தொடர்புடைய எத்தினைலிடின்கள் =C=CH2 இணைப்பை விவரிக்கிறது\n"}
{"id": "326412", "url": "https://ta.wikipedia.org/wiki?curid=326412", "title": "அணுக்கரு ஆற்றல் மூலம் இயங்கும் நீர்முழ்கி கப்பல்", "text": "அணுக்கரு ஆற்றல் மூலம் இயங்கும் நீர்முழ்கி கப்பல்\n\nSection::::வரலாறு.\nஅமெரிக்கா கடற்படை ஆராய்ச்சி கூடத்தில் உலகில் முதல்முறையாக 1939 ஆம் ஆண்டு அணுக்கரு ஆற்றல் மூலம் இயங்கும் நீர்முழ்கி கப்பல் பற்றிய யோசனை ரோஸ் கன் (ROSS GUNN ) என்பவரால் முன் மொழியப்பட்டது\n\nSection::::மேற்கோள்கள்.\nhttp://www.naval-technology.com/projects/astute/\n"}
{"id": "326414", "url": "https://ta.wikipedia.org/wiki?curid=326414", "title": "ஆக்டாடெட்ராயீன்", "text": "ஆக்டாடெட்ராயீன்\n\nஆக்டாடெட்ராயீன் \"(Octatetraene\") என்பது C8H10 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்டாடெட்ராயீன்கள் சிறப்புத்தன்மையான நேரியல் ஆல்க்கீன்கள் ஆகும். நீளத்தில் எட்டு கார்பன் அணுக்கள் முதுகெலும்பாகவும், நான்கு கார்பன் – கார்பன் இரட்டைப் பிணைப்புகளும் மூன்று ஒற்றைப் பிணைப்புகளும் இச்சேர்மத்தில் உள்ளன. ஏனெனில் அலிபாட்டிக் கார்பன் நான்கு இணைதிறன் கொண்டிருக்கும் என்பதால் பத்து இணைப்புகளை அளிக்கின்றன. ஐதரசன் அணுக்கள் இந்தக் கார்பன்கூட்டில் இணைய முடியும்.\nஇச்சேர்மங்கள் மிகவும் வணிக முக்கியத்துவம் வாய்ந்த பொதுச்சேர்மங்களாகக் கருதப்படுவதில்லை. ஆனால் ஆக்ட்டாடெட்ராயீன் குழு பிணைப்புகளின் இயற்பியல் பண்புகளுக்காக ஆராயப்பட்டு வருகிறது. சமச்சீர்மை உயர் ஒழுங்கு மற்றும் பிணைப்புகளின் சேர்க்கை போன்றவையும் இவற்றின் மாறுபட்ட பண்புகளை ஆய்வு செய்ய உதவுகின்றன\n\nஆக்டாடெட்ராயீன் உடன் தொடர்புடைய சில கட்டமைப்புகள் உயிரியியல் முக்கியத்துவம் வாய்ந்த சில மூலக்கூறுகளில் தோன்றுகின்றன. உதாரணமாக, ஆல்பா-பாரிநாரிக் அமிலம், பாலிநிறைவுறா கொழுப்பு அமிலங்கள் இரண்டையும் இதற்கு உதாரணமாகக் கூறலாம். வளைய ஆக்டாடெட்ராயீன், 1,8-டைபீனைல்-1,3,5,7- ஆக்டாடெட்ராயீன் உள்ளிட்ட சேர்மங்கள் ஆக்டாடெட்ராயீன் வழிப்பொருட்களாகும். சிறப்புச் சூழல்களில் இவையும் முக்கியத்துவம் பெறுகின்றன. \n"}
{"id": "326416", "url": "https://ta.wikipedia.org/wiki?curid=326416", "title": "இயக்கு வட்டு", "text": "இயக்கு வட்டு\n\nஇயக்கு வட்டு(BOOT DISK) என்பது அகற்றுறு இலக்கமுறைத் தரவுச் சேமிப்பு மூலம் கணினியின் இயங்குதளம் இயக்குவதற்கு தேவை படும் ஒரு வன்பொருள் ஆகும் .இந்த இயக்கு வட்டு பெரும்பாலும் குறுந்தகடு அல்லது அகிலத் தொடர் பாட்டை மூலம் பயன்படுத்துவது வழக்கம் .இயக்கு வட்டின் மூலம் ஒரு இயக்கு சூழலை உருவாக்கமுடியும் விண்டோஸ் இயக்குதளத்திற்கு மட்டும் இன்றி லிணக்கஸ் இயங்குதளத்தில் இந்த இயக்கு வட்டு பயன்படும்.இயங்குதளம் பழுது நீக்க இயங்குதள வாரியாக இயக்கு வட்டு உள்ளது \n\n"}
{"id": "326417", "url": "https://ta.wikipedia.org/wiki?curid=326417", "title": "நட் உலுண்ட்மார்க்", "text": "நட் உலுண்ட்மார்க்\n\nநட் எமில் உலுண்ட்மார்க் (\"Knut Emil Lundmark\", 14 சூன் 1889 - 23 ஏப்பிரல் 1958) ஒரு சுவீடிய வானியலாலர் ஆவார். இவர் 1929 முதல் 1955 வரை உலுண்டு பல்கலைக்கழகத்தில் வானியல் பேராசிரியராகவும் உலுண்டு வான்காணகத் தலைவராகவும் இருந்தார்.\n\nஉலுண்ட்மார்க் உப்சாலா பல்கலைக்கழகத்தில் உப்சாலா வான்காணகத்தில் வானியல் கல்வியைப் பெற்றார். இவரது ஆய்வுரை (1920) தலைப்பு : \"The relations of the globular clusters and spiral nebulae to the stellar system\" என்பதாகும்.இவர் 1920 களில் அமெரிக்காவில் பல வான்காணகங்களில், குறிப்பாக, இலிக் வான்காணகத்திலும் மவுண்ட் விலசன் வான்காணகத்திலும் பணிபுரிந்துள்ளார்.\nபால்வெளிகளையும் அவற்றின் தொலைவுகளையும் ஆய்வு செய்த முன்னோடிகளில் ஒருவர் ஆவார்.இவர்தான் முதலில் பால்வெளிகளை, நமது பால்வழியில் இல்லாத, ஆனால் நெடுந்தொலைவில் அமைந்த உடுக்கண அமைப்புகள் என ஐயப்பட்டார். இவர் 1919 இல் எம்31 எனப்படும் ஆந்திரமேடா பால்வெளியின் தொலைவை 650,000 ஒளியாண்டுகள் ஆகும் என அளந்து முடிவு செய்தார். இம்மதிப்பு இன்றைய மதிப்பில் நான்கில் ஒரு பங்காகும். இதற்கு எம்31 இல் உள்ள வளிம ஒண்முகில்களின் பருமைகளை, தொலைவு அறிந்த அருகில் அமைந்தவற்றின் பருமைகளுடன் ஒப்பிட்டறிந்தார். இவரது பணி பின்னர் எழும்பிய வானியல் பெருவிவாதத்துக்கு வழிவகுத்தது. \n\nஇவர் பால்வெளிகளின் ஒளிபரவலையும் ஆய்வு செய்தார். இவர் பால்வெளிகள் பேரளவு ஒளிதடுக்கும் முகில்களைப் பெற்றிருந்தாலொழிய, அவற்றின் ஒளிபரவலைச் சரியாக விளக்குதல் அரிது எனக் கண்டுபிடித்தார் .\n\nசுவீடன் நாட்டுத் தொழில்முறை வானியலாளர்களில் இவர் வானியலை மக்களுக்கு விளக்குவதில் வல்லவர். இப்பனியை 1930 கலில் இருந்தே தொடர்ந்து செய்தார். இவர் சுவீடன் தேசிய வானொலியிலும் தோன்றி மக்கலுக்கு வானியலையும் அறிவியல் வரலாற்றையும் பரப்பினார். சுவீடனில் பலதலைமுறைகலை இவர் வானியலில் ஆர்வம் கொள்ளச் செய்தார்.\n\nஉலுண்ட்மார்க் நிலாக் குழிப்பள்ளமும் குறுங்கோள் 1334 உலுண்ட்மார்க்காவும் இவர் பெயரால் அழைக்கப்படுகின்றன. The வுல்ஃப்-உலுண்ட்மார்க்-மெலோட்டி பால்வெளி இவர் பெயரோடு, மேக்சு வுல்ஃப், பிலிபர்ட் யாக்குவசு மெலோட்டி ஆகியவர்களின் பெயர்களையும் சேர்த்து வழங்கப்படுகிறது.\n\n"}
{"id": "326422", "url": "https://ta.wikipedia.org/wiki?curid=326422", "title": "ஆக்டாடெசீன்", "text": "ஆக்டாடெசீன்\n\nஆக்டாடெசீன் \"(Octadecene )\" என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இரட்டைப் பிணைப்பு இடம்பெற்றுள்ள இடத்தைப் பொறுத்து ஆக்டாடெசீன் சேர்மத்திற்கு பலமடங்கு உள்ளமைப்பு மாற்றியன்கள் உள்ளன, ஆல்பா ஒலிபீன் வகையான 1- ஆக்டாடெசீன் விலைமலிவான கரைப்பானாகும். ஒலியிக் அமிலத்துடன் இணக்கமுடைய இக்கரைப்பானின் கொதிநிலை 315 பாகை செல்சியசு ஆகும். \n\nகூழ்ம குவாண்டம் புள்ளிகள் தயாரிக்கும் தொகுப்பு முறையில் ஆக்டாடெசீன்கள் பயன்படுத்தப்படுகின்றன. ஆனால் அது இது போன்ற டௌதெர்ம் ஏ அல்லது தெரிமினால் 66 போன்ற வெப்ப பரிமாற்ற திரவங்கள் இதற்கு மாற்றாக இருக்க முடியும் எனக் கருதப்படுகிறது\n"}
{"id": "326424", "url": "https://ta.wikipedia.org/wiki?curid=326424", "title": "சிவப்பு தாடி (திரைப்படம்)", "text": "சிவப்பு தாடி (திரைப்படம்)\n\nசிவப்பு தாடி, 1965 ஆம் ஆண்டு வெளிவந்த ஒரு ஜப்பானிய மொழி திரைப்படம் ஆகும். ஒரு நகர மருத்துவருக்கும் அவரிடம் இருக்கும் பயிலுனருக்கும் இடையே இருக்கும் உறவைப் பற்றி விவரிக்கும் திரைக்கதை ஆகும். சமூக அநீதி, அதனால் உருவாகும் பிரச்சனைகள் குறித்து இப்படத்தில் விவாதிக்கப்படுகிறது. இப்படம் 1965 ஆம் ஆண்டு வெனிஸ் திரைப்படவிழாவில் விருது பெற்றதாகும்.\n\nSection::::கதை சுருக்கம்.\nபடத்தின் நாயகன் 19ஆம் நூற்றாண்டில் வாழ்ந்த ஒரு இளம் மருத்துவர். அவர் மிகுந்த சினங்கொண்ட ஒருவராக சித்தரிக்கப்படுகிறார். அவரிடம் ஒரு இளம் பயிலுனர் மருத்துவம் கற்கிறார்.\n"}
{"id": "326431", "url": "https://ta.wikipedia.org/wiki?curid=326431", "title": "இடிகரை வில்லீசுவரர் கோயில்", "text": "இடிகரை வில்லீசுவரர் கோயில்\n\nஇடிகரை வில்லீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் கோயம்புத்தூர் மாவட்டத்தில் இடிகரை என்னுமிடத்தில்அமைந்துள்ளது. முன்னர் இவ்வூர் இருகரை என்றழைக்கப்பட்டது. \n\nSection::::இறைவன், இறைவி.\nஇக்கோயிலின் மூலவராக வில்லீசுவரர் உள்ளார். இவர் வில்லீசுவர பரமுடையார் என்றும் அழைக்கப்படுகிறார். மூலவர் நெற்றியில் மூன்று கோடுகளுடன் காணப்படுகிறார். இறைவி வேதநாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக கிணறு உள்ளது. சித்திரைப் பிறப்பு, ஆடி வெள்ளி, தை வெள்ளி, கந்த சஷ்டி, ஆருத்ரா தரிசனம், மகாசிவராத்திரி, பங்குனி சோமவாரம், திருவாதிரை, குருப்பெயர்ச்சி, சனிப்பெயர்ச்சி, கார்த்திகை உள்ளிட்ட பல விழாக்கள் நடைபெறுகின்றன. \n\nSection::::அமைப்பு.\nமூலவர் மீது ஆவணி 14, 15, 16 ஆகிய நாள்களில் சூரிய ஒளி விழுகிறது. இத்தல விநாயகர் சாந்த விநாயகர் ஆவார். \nமூலவருக்கு இடது புறம் இறைவி சன்னதி உள்ளது. பாலசுப்பிரமணியர் சன்னதி தனியாக உள்ளது. ஆல மரத்தின்கீழ் தட்சிணாமூர்த்தி உள்ளார். இக்கோயிலும், அருகிலுள்ள கோயில்பாளையம் காலகாலேசுவரர் கோயிலும், வடமதுரை விருந்தீசுவரர் கோயிலும் ஒரே நேர்கோட்டில் அமைந்துள்ளதாகக் கூறுவர்.\n"}
{"id": "326433", "url": "https://ta.wikipedia.org/wiki?curid=326433", "title": "சுழலும் நடனப்பெண்", "text": "சுழலும் நடனப்பெண்\n\nசுழலும் நடனப்பெண் (Spinning Dancer) அல்லது நிழலுருத் தோற்றமயக்கம் (silhouette illusion) என்பது, இயங்கும், இருநிலை ஒளியியல் தோற்றமயக்கம் ஆகும். இது ஒற்றைக் காலில் சுழலும் ஒரு பெண் நாட்டியக் கலைஞரது உருவத்தைக் காட்டுகிறது. 2003 இல் வலைத்தள வடிவமைப்பாளர் நொபுயூக்கி கயாகரா என்பவரால் உருவாக்கப்பட்ட இதன் தோற்ற மயக்கம், உருவம் சுழலும் திசை தொடர்பானது. இதைப் பார்க்கும் சிலர் முதலில் உருவம் மணிக்கூட்டுத் திசையில் (மேலிருந்து பார்க்கும்போது) சுழல்வதாகக் காண்பர். சிலருக்கு உருவம் மணிக்கூட்டுத் திசைக்கு எதிர்த் திசையில் சுழல்வதாகத் தெரியும். சிலவேளைகளில் சடுதியாக இது எதிர்த்திசையில் சுழல்வதாகத் தெரியும்.\n\nSection::::காரணம்.\nஆழத்துக்கான காட்சிக் குறிப்புக்கள் இல்லாததாலேயே இந்தத் தோற்ற மயக்கம் ஏற்படுகிறது. நடனப்பெண்ணின் கை பார்ப்பவர்களின் இடப்பக்கம் இருந்து வலப்பக்கமாக நகரும்போது, அது பார்ப்பவருக்கும் பெண்ணின் உடலுக்கும் இடையில் செல்லக்கூடும் (இந்த நிலையில் பெண் தனது வலது காலில் மணிக்கூட்டுத் திசைக்கு எதிர்த் திசையில் சுற்றுவதாகத் தோன்றும்), அல்லது பெண்ணின் உடலுக்குப் பின்புறமாகச் செல்லக்கூடும் (இந்த நிலையில் பெண் தனது இடது காலில் மணிக்கூட்டுத் திசையில் சுற்றுவதாகத் தெரியும்).\n\nபெண் வலப்பக்கம் அல்லது இடப்பக்கம் பார்த்துக்கொண்டு நிற்கும்போது, மார்பும், குதிரைவால் தலைக்கட்டும் பெண் பார்க்கும் திசையைத் தெளிவாகக் காட்டும். ஆனாலும், எது வலக்கால் எது இடக்கால் என்பதில் தெளிவு இருக்காது. பெண் வலப்பக்கம் அல்லது இடப்பக்கம் பார்க்கும் திசையில் இருந்து விலகும்போது பெண்ணின் பார்வை பார்ப்பவரை நோக்கி அல்லது எதிர்த் திசையில் இருப்பதாகத் தெரியக்கூடும் இதனால், சிலருக்குக் கொஞ்சம் முன்புறம் திரும்பிப் பார்ப்பதாகத் தெரியும் போது வேறு சிலருக்குச் சற்றுப் பின்புறம் திரும்பிப் பார்ப்பதுபோல் தெரியும். பெண்ணின் மார்பும், குதிரைவாலும் பார்வையாளர்களின் பார்வைத் திசையோடு ஒரே கோட்டில் வரும்போது பெண் எந்தப்பக்கம் பார்க்கிறார் என்று தெரியாது. சிலர் நேரே முன்பக்கம் பார்ப்பதாகவும் வேறு சிலர் அத்திசைக்கு 180 பாகை விலகி எதிர்த்திசையில் பார்ப்பதாகவும் கொள்வர்.\n\nSection::::பார்வையின் உளவியல்.\nநிழலுருக்கள் பெரும்பாலும் மணிக்கூட்டுத்திசையிலேயே சுற்றுவதுபோல் தெரிவதாக நிறுவப்பட்டுள்ளது. இணையவழி ஆய்வொன்றில் பங்குபற்றிய 1600 பேரில் ஏறத்தாழ மூன்றில் இரண்டு பங்கினர் தொடக்கத்தில் மணிக்கூட்டுத் திசையில் சுற்றுவதாகவே உணர்ந்தனர். அத்துடன், முதலில் மணிக்கூட்டுத் திசையில் சுற்றுவதாக உணர்ந்தவர்கள் மறு திசையில் சுழல்வதுபோல் பார்ப்பதற்குக் கூடிய சிரமப்பட்டனர்.\n\nSection::::இருநிலைப் பார்வை.\nபார்ப்பவரின் பார்வையைப் பொறுத்து சுழல்வதாகத் தெரியும் திசை எத்தனை முறை வேண்டுமானாலும் மாறலாம். நெக்கெர் கனசதுரத்தில் மேலிருந்தோ கீழிருந்தோ பார்ப்பதாக மாறிமாறித் தெரிவதுபோல், இது இருநிலைத் தோற்றங்களில் காணும் பொதுவான அம்சம் ஆகும். இவ்வாறு மாறிமாறித் தெரிவது தன்னியல்பாக நிகழ்வது. இதற்கு தூண்டல் மாற்றமோ பார்வையாளரின் விருப்பமோ தேவையில்லை.\n"}
{"id": "326436", "url": "https://ta.wikipedia.org/wiki?curid=326436", "title": "சிட்ரகோனிக் அமிலம்", "text": "சிட்ரகோனிக் அமிலம்\n\nசிட்ரகோனிக் அமிலம் \"(Citraconic acid)\" என்பது CHO என்ற மூலக்கூற்று வாய்ப்பாடு அல்லது CHCH(COH) என்ற அமைப்பு வாய்ப்பாடு கொண்ட ஒரு கரிம வேதியியல் சேர்மமாகும். வெண்மை நிறங்கொண்ட ஒரு திண்மமாக சிட்ரகோனிக் அமிலம் காணப்படுகிறது. மெசகோனிக் அமிலத்தின் ஒரு-பக்க மாற்றியனான இவ்வமிலம் சிட்ரிக் அமிலத்தை சூடுபடுத்துவதால் உண்டாகும் வெப்பசிட்ரிக் வகை அமிலங்களில் ஒன்றாகக் கருதப்படுகிறது.சைலினையும் மெத்தில் பியூட்டனாலையும் ஆக்சிசனேற்ற வினைக்கு உட்படுத்தி சிட்ரகோனிக் அமிலம் தயாரிக்கமுடியும். தன்னிச்சையாக நீரிலியை உருவாக்கும் அசாதாரணமான பண்பை சிட்ரகோனிக் அமிலம் கொண்டுள்ளது. மெலியிக் நீரிலி போலில்லாமல் இது அறை வெப்பநிலையில் நீர்மமாகக் காணப்படுகிறது.\n"}
{"id": "326437", "url": "https://ta.wikipedia.org/wiki?curid=326437", "title": "காக்ஸ் பஜார்", "text": "காக்ஸ் பஜார்\n\nகாக்ஸ் பஜார் (Cox's Bazar) (, வங்காளதேச நாட்டின் சிட்டகாங் கோட்டத்தில் உள்ள காக்ஸ் பஜார் மாவட்டத்தின் நிர்வாகத் தலைமையிட நகரமும் ஆகும். இந்நகரம் வங்காள விரிகுடாவில் 120 கிலோ மீட்டர் நீளமான கடற்கரை கொண்ட பன்னாட்டுச் சுற்றுலாத் தலமாகும். இந்நகரத்தின் கடற்கரை உலகின் நீளமான கடற்கரைகளில் ஒன்றாகும். காக்ஸ் பஜார் நகரம், சிட்டகாங் நகரத்திலிருந்து தெற்கில் 150 கிலோ மீட்டர் தொலைவில் வங்காள விரிகுடாவின் கடற்கரையில் அமைந்துள்ளது. காக்ஸ் பஜார் நகரத்தின் பழைய பெயர் பனோவா ஆகும். பனோவா என்பதற்கு வங்காள மொழியில் \"மஞ்சள் பூ\" எனப் பொருள்படும்.\n\nSection::::பெயர்க் காரணம்.\nதற்போது காக்ஸ் பஜார் என அழைக்கப்படும் இப்பகுதியை முன்னர் பனோவா (மஞ்சள் பூ) என வங்காள மொழியில் அழைக்கப்பட்டது. பின்னர் கிழக்கிந்திய கம்பெனியினர் இப்பகுதியைக் கைப்பற்றி வணிக மையமாக மாற்றினர். வாரன் ஹேஸ்டிங்ஸ் வங்காள ஆளுநராக இருக்கும் போது கிழக்கிந்திய கம்பெனியின் படைத்தலைவரான கேப்டன் \"ஹிரம் காக்ஸ்\" (இறப்பு 1799) என்பவர் \"பனோவா\" பகுதியின் கண்காணிப்பாளாராக பணியில் இருந்தார். பணியின் போது பர்மிய அரக்கான் பகுதி அகதிகளுக்கும், உள்ளூர் ராக்கெயின் மக்களுக்கும் இடையே நடந்த கலவரத்தை அடக்கி அமைதியை நிலைநிறுத்தியதால், அவரின் மறைவுக்குப் பின்னர் பனோவா பகுதிக்கு, காக்ஸ்சின் நினைவாக காக்ஸ் பஜார் எனப் பெயரிடப்பட்டது.\nகாக்ஸ் பஜார் பகுதி தற்போது வங்காளதேசத்தின் முக்கிய பன்னாட்டு சுற்றுலாத் தலமாக விளங்குகிறது.\n\nSection::::நகரம்.\nதென்கிழக்கு வங்காளதேசத்தில் வங்காள விரிகுடாவில் 6.85 சதுர கிலோ மீட்டர் பரப்பளவும், 51,918 மக்கள் தொகையும் கொண்ட காக்ஸ் பஜார் நகராட்சி மன்றம் 1869-இல் நிறுவப்பட்டது. காக்ஸ் பஜார் வானூர்தி நிலையம் சிட்டகாங் மற்றும் பிற நகரங்களுடன் இணைக்கிறது மூன்று இலட்சம் ரோகிஞ்சா மக்கள் அகதிகளாக காக்ஸ் பஜார் நகரத்திலும், நகரைச் சுற்றியுள்ள பகுதிகளிலும் வாழ்கின்றனர். காக்ஸ் பஜாரின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 7579 ஆக உள்ளது. இந்நகரத்தில் வங்காள மொழியுடன், ஆங்கிலம் மற்றும் ரோகிஞ்சா மொழிகள் பேசப்படுகிறது.\n\nSection::::கல்வி நிறுவனங்கள்.\nகாக்ஸ் பஜார் நகரத்தில் காக்ஸ் பஜார் அரசு சட்டக் கல்லூரி, காக்ஸ் பஜார் அரசுக் கல்லூரி, காக்ஸ் பஜார் அரசு மகளிர் கல்லூரி, காக்ஸ் பஜார் அரசு மருத்துவக் கல்லூரி, காக்ஸ் பஜார் நகரக் கல்லூரி, ராமு பட்டப்படிப்பு கல்லூரி, உக்கியா பட்டப்படிப்பு கல்லூரி, தெக்நாப் பட்டப்படிப்பு கல்லூரி, காக்ஸ் பஜார் அரசு உயரிநிலைப் பள்ளி, காக்ஸ் பஜார் அரசு மகளிர் உயர்நிலைப் பள்ளி முதலிய கல்வி நிறுவனங்கள் அமைந்துள்ளது.\n\nSection::::பொருளாதாரம்.\nகாக்ஸ் பஜாரின் பொருளாதாரம் உள்நாட்டு மற்றும் வெளிநாட்டு சுற்றுலாப் பயணிகளின் வருகையால் பெறுகிறது. சுற்றுலாப் பயணிகளின் வருகையால் காக்ஸ் பஜாரில் பன்னாட்டு உணவகங்கள், விடுதிகள், நட்சத்திர விடுதிகள் உள்ளது. மேலும் மீன்பிடி தொழில் மூலம் போதுமான வருவாய் பெறுகிறது. \n"}
{"id": "326445", "url": "https://ta.wikipedia.org/wiki?curid=326445", "title": "கர்டர்பூர் போர்", "text": "கர்டர்பூர் போர்\n\nகர்டர்பூர் போர் \"(Battle of Kartarpur)\" என்பது 1635 இல் கர்டர்பூரின் மேல் தொடுக்கப்பட்ட முற்றுகைப் போரைக் குறிக்கும். இம்முற்றுகைப் போரை முகலாய மன்னர் நடத்தினார். இதுவே முகலாய-சீக்கியர் போர்களின் கடைசிப் போராகும். ஆறாவது சீக்கிய மதகுரு அர்கோவிந்துக்கு எதிரான பிரச்சாரத்தின் ஒரு பகுதியாக முகலாயப் படை பாண்டேகான் தலைமையில் கர்டர்பூர் முற்றுகைப் போரை நிகழ்த்தியது. பாய்பித்கி சந் உடன் குரு அர்கோவிந்தும் அவர் மகன் பாபாகுர்திட்டாவும் கர்டர்பூர் முற்றுகையை எதிர்த்து நின்றனர். முகலாயப்படை சீக்கியர்களால் கடுமையாக முறியடிக்கப்பட்டது. மேலும் முகலாயர்கள் பல தளபதிகளை இழந்தனர். \n"}
{"id": "326460", "url": "https://ta.wikipedia.org/wiki?curid=326460", "title": "பட்டமங்கலம் தட்சிணாமூர்த்தி கோயில்", "text": "பட்டமங்கலம் தட்சிணாமூர்த்தி கோயில்\n\nபட்டமங்கலம் தட்சிணாமூர்த்தி கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் சிவகங்கை மாவட்டத்தில் பட்டமங்கலம் என்னுமிடத்தில் அமைந்துள்ளது. பட்டமங்கை என்று இவ்வூர் முன்னர் அழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவராக தட்சிணாமூர்த்தி உள்ளார். இத்தலத்தின் மரம் ஆல மரம் ஆகும். திருவனந்தல், காலசந்தி, உச்சிக்காலம், சாயரட்சை, இரண்டாம் காலம், அர்த்த சாமம் என ஆறு கால பூசைகள், விநாயகர் சதுர்த்தி, கார்த்திகை, நவராத்திரி, மாசி மகம், பிரதோஷம், சிவராத்திரி உள்ளிட்ட பல விழாக்கள் நடத்தப்படுகின்றன.\n\nSection::::அமைப்பு.\nகிழக்கு நோக்கி காணப்படுகின்ற தட்சிணாமூர்த்தியை இக்கோயிலில் காணலாம். ஐந்து தலை கொண்ட சண்முகநாதர் வள்ளி தெய்வானையுடன் உள்ளார். மதுரை மீனாட்சி அம்மன் கோயிலைப் போல பொற்றாமரைக் குளத்தைக் கொண்டு இக்கோயில் அமைந்துள்ளது. திருமால் பன்றியாகவும், பிரம்மா அன்னமாகவும் இருக்க, புன்னகை தவழும் முகத்துடன் பிறைமதி, கொன்றை, வலது மேற்கரத்தில் அக்னியும், வலது கீழ்க்கரத்தில் ஞான முத்திரையும், இடது மேல் கரத்தில் நாகமும் கொண்டு, இடது கீழ்க்கரத்தை தொடையில் வைத்தபடி தட்சிணாமூர்த்தி காட்சியளிக்கிறார். காளி வடிவில் உமை இங்கு உள்ளார்.\n"}
{"id": "326462", "url": "https://ta.wikipedia.org/wiki?curid=326462", "title": "மானாமதுரை சோமேசுவரர் கோயில்", "text": "மானாமதுரை சோமேசுவரர் கோயில்\n\nமானாமதுரை சோமேசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் சிவகங்கை மாவட்டத்தில் மானாமதுரை என்னுமிடத்தில் அமைந்துள்ளது. ஸ்தூலகர்ணபுரம் என்றும், சந்திரப்பட்டிணம் என்றும் இவ்வூர் முன்னர் அழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவராக சோமேசுவரர் உள்ளார். இங்குள்ள இறைவி ஆனந்தவல்லி ஆவார். இத்தலத்தின் மரம் வில்வம் ஆகும். மதுகூபம், சந்திர புஷ்கரணி கோயிலின் தீர்த்தங்களாகும். சித்திரையில் 10 நாள், ஆடியில் 10 நாள், ஆருத்ரா தரிசனம், அன்னாபிசேகம், பிரதோஷ நாட்கள் உள்ளிட்ட பல விழாக்கள் நடத்தப்படுகின்றன.\n\nSection::::அமைப்பு.\nபஞ்ச நிலை கோபுரத்தைக் கொண்டு அமைந்துள்ள இக்கோயிலில் இத்தல நிகழ்வுகள் சிற்பமாகக் காணப்படுகின்றன.\nசந்திரன் தனி சன்னதியில் உள்ளார். அவர் தன் இரு மனைவியருடன் ஒரே கல்லில் காணப்படுகிறார். மூலவர் வெண்மை நிறத்தில் காட்சியளிக்கிறார்.\nசிவனுக்கு மேற்குப் பகுதியில் ரிஷபம், சூலத்துடன் கூடிய சிலை காணப்படுகிறது. சிவன் தன்னுடைய திருவிளையாடலின்போது மாணிக்கவாசகருக்காக நரிகளை பரிகளாக மாற்ற கயிறை மாற்றித் தந்த இடம் இதுவே ஆகும். ராமர் அகத்தியரின் ஆலோசனையின்படி இங்கு வந்து மூலவரை பூசித்த பின்னர் சேது அமைத்து இலங்கைக்குச் சென்று முடி சூடியதாகக் கூறுவர். ராமர் ராவணனுடன் சண்டையிட்டபோது வானர சேனையின் பசியைப் போக்கிய தலமாகும்.\n"}
{"id": "326464", "url": "https://ta.wikipedia.org/wiki?curid=326464", "title": "கோவளம் கைலாசநாதர் கோயில்", "text": "கோவளம் கைலாசநாதர் கோயில்\n\nகோவளம் கைலாசநாதர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் கோவளம் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக கைலாசநாதர் உள்ளார். சிவராத்திரி, கார்த்திகை, பிரதோஷம் உள்ளிட்ட விழாக்கள் இங்கு நடைபெறுகின்றன. பௌர்ணமி நாட்களில் இறைவனுக்கும், இறைவிக்கும் சிறப்பு அபிசேகங்கள் நடைபெறும்.\n\nSection::::அமைப்பு.\nதிருச்சுற்றில் குபேர கணபதி வடக்கு நோக்கிய நிலையில் காணப்படுகிறார். விஜய கணபதி மற்றொரு சன்னதியில் உள்ளார். மூலவர் கோஷ்டத்தில் சிவ கணபதி உள்ளார். பூமாதேவியுடன் வெங்கடேசர், சூரியன், மகாலிங்கம், மகாகாளி, நாகாத்தம்மன், சுவர்ண பைரவர் ஆகியோர் உள்ளனர். தூண்களில் ராமாயணச் சிற்பங்கள் காணப்படுகின்றன. ஆவுடையாரில் கோயில் குறித்த செய்தி குறிப்பிடப்பட்டுள்ளது. \nSection::::வரலாறு.\nஇப்பகுதியில் வாழ்ந்த கடல் வணிகள் பாதுகாப்பிற்காகவும், தொழில் சிறப்பாக அமையவும் சிவனுக்குக் கட்டிய கோயில் கடல் சீற்றத்தால் மறைந்துவிட்டது. பின்னர் வந்த பல்லவ மன்னர் சிவனுக்குக் கோயில் கட்டும் முயற்சியில் ஈடுபட்டு சிவன் அருளால் கோயில் கட்டினார்.\n"}
{"id": "326466", "url": "https://ta.wikipedia.org/wiki?curid=326466", "title": "ஊத்துக்காடு மகாலிங்கேசுவரர் கோயில்", "text": "ஊத்துக்காடு மகாலிங்கேசுவரர் கோயில்\n\nஊத்துக்காடு மகாலிங்கேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் வாலாஜாபாத் அருகே ஊத்துக்காடு என்னுமிடத்தில் நடுத்தெருவில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக மகாலிங்கேசுவரர் உள்ளார். மூலவர் பாணமாகக் காட்சியளிக்கிறார். இங்குள்ள இறைவி பெரியநாயகி ஆவார். சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nஒன்பதாம் நூற்றாண்டைச் சேர்ந்த கம்பவர்மன் என்னும் மன்னரால் இக்கோயில் கட்டப்பட்டது. நந்தி மண்டபம், மகா மண்டபம், அர்த்த மண்டபம், மூலவர் சன்னதி, இறைவி சன்னதியைக் கொண்டு அமைந்துள்ள இக்கோயிலில் கலை நுட்பங்களைக் காணமுடியும். அழகிய தூண்களும், மணி மண்டபமும் இக்கோயிலில் காணப்படுகின்றன.\n"}
{"id": "326470", "url": "https://ta.wikipedia.org/wiki?curid=326470", "title": "மரநெல் (நெல்)", "text": "மரநெல் (நெல்)\n\nமரநெல் எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் கிருஷ்ணகிரி மாவட்டத்திலுள்ள தேன்கனிக்கோட்டையின் வட்டாரங்களில் அதிகளவில் பயிரிடப்படுவதாக கருதப்படும் இது, 120 - 125 நாட்களில் அறுவடைக்கு வரக்கூடியதாகும். சிவப்பு நிறத்திலுள்ள இந்த நெல்லின் அரிசி, பெரு நயத்துடன் (தடித்து) உள்ளது. மேலும், இம்மர நெல்லின் தானிய நெல்மணிகளின் விதையுறை கடினத்தன்மையுடன் காணப்படுவதால், முதிர்வடைந்த அறுவடை காலத்தில் தொடர்மழையால் எளிதில் முளைத்து விடுவதில்லை எனக் கூறப்படுகிறது. \n\nSection::::பருவகாலம்.\nமத்திய மற்றும், நீண்டகால நெற்பயிர்கள் சாகுபடி செய்யக்கூடிய செப்டம்பர் மாதம் முதல், ஒக்டோபர் வரையிலான ‘தாளடி’, ‘பிசாணம்’, அல்லது ‘பின் பிசாணம்’ எனப்படும் பின் சம்பா பருவத்திலும், மற்றும் குறுகியகால நெற்பயிர்கள் சாகுபடி செய்யக்கூடிய, டிசம்பர் மாதம் முதல், சனவரி வரையிலான நவரைப் பட்டத்திலும் (கோடைகால பருவம்), மரநெல் பயிரிட ஏற்றதாக உள்ளது. \n\n\n\n"}
{"id": "326474", "url": "https://ta.wikipedia.org/wiki?curid=326474", "title": "ஐசோபுரோப்பைல் குளோரைடு", "text": "ஐசோபுரோப்பைல் குளோரைடு\n\nஐசோபுரோப்பைல் குளோரைடு \"(Isopropyl chloride)\" என்பது C3H7Cl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குளோரோடைமெத்தில்மெத்தேன், 2-புரோப்பைல் குளோரைடு, இரண்டாம்நிலை-புரோப்பைல் குளோரைடு அல்லது 2- குளோரோபுரோப்பேன் போன்ற பெயர்களாலும் இச்சேர்மம் அழைக்கப்படுகிறது. நிறமற்றும் எளிதில் தீப்பற்றி எரியக்கூடிய வேதியியல் சேர்மமாகவும் உள்ளது. ஐசோபுரோப்பைல் ஆல்ககாலுடன் அடர் ஐதரோகுளோரிக் அமிலத்தையும் துத்தநாகக் குளோரைடையும் சேர்த்து மீள்வினைக்கு உட்படுத்தினால் ஐசோபுரோப்பைல் குளோரைடு உருவாகிறது.\n\nகட்டமைப்பின்படி ஐசோபுரோப்பைல் குளோரைடு ஒரு கரிமக்குளோரின், இரண்டாம்நிலை ஆலோ ஆல்க்கேன் சேர்மமாகும். இரண்டாவதாகக் கூறப்பட்ட ஆலோ ஆல்க்கேனில், குளோரின் பதிலிகளுடன் பிணைக்கப்பட்டுள்ள கார்பன் அணுவின் சகபிணைப்பைச் சூழ்ந்து இரண்டு C-C பிணைப்புகள் காணப்படுவதை பார்க்கமுடிகிறது. \nமுதல்நிலை (1°) ஆலோ ஆல்க்கேனுக்கு உதாரணமான 1-குளோரோபுரோப்பேன் என்ற உள்கட்டமைப்பு மாற்றியனை ஒப்பிடுகையில், குளோரின் பிணைந்துள்ள கார்பன் அணு ஒரேயொரு C-C பிணைப்பை மட்டுமே கொண்டுள்ளது.\nஒர் ஆய்வக வினைப்பொருளாக ஐசோபுரோப்பைல் குளோரைடுடன் ஆல்ககாலிக் பொட்டாசியம் ஐதராக்சைடு சேர்த்து சூடாக்கினால் ஐதரசன் ஆலைடு நீக்க வினையினால் புரோப்பீன் உருவாகிறது. எனினும், பொட்டாசியம் ஐதராக்சைடுடன் புரியும் வினையானது அணுக்கவர் பதிலீட்டு வினையுடன் போட்டியிடுகிறது. ஏனெனில் OH− வலிமையான, இடத்தங்கலில்லாத அணுக்கவரி அயனியாகும். எனவே பொட்டாசியம் மூன்றாம்நிலை பியூட்டாக்சைடு ஒரு சிறந்த வினைப்பொருளாகப் பயன்படுத்தப்படுகிறது.\n"}
{"id": "326476", "url": "https://ta.wikipedia.org/wiki?curid=326476", "title": "மந்சோர் போர்", "text": "மந்சோர் போர்\n\nமந்சோர் போர் \"(Battle of Mandsaur)\" என்பது மராட்டியப் பேரரசின் படைகளுக்கும் இராசபுத்திரர்களின் படைக்கும் இடையே இந்தியாவின் மந்சோரில் நடைபெற்ற போராகும். மல்கர் ராவ் மராட்டியப் படைகளுக்குத் தலைமை தாங்கினார். இரசபுத்திரப் படைகளுக்கு செயசிங் தலைமை தாங்கினார். இப்போரில் செயசிங் 1733 ஆம் ஆண்டில் தோற்கடிக்கப்பட்டார். புந்தேல்கண்ட் , பண்டி பகுதிகளைக் கைப்பற்றி மல்கார்ராவ் ஒல்கார் ஆட்சியமைத்தார் \n\nSection::::வரலாறு.\nமந்சோர் போர் கி.பி 1733 இல் நடைபெற்றது. மராட்டிய பேரரசர் பேரரசை விரிவாக்கும் எண்னம் கொண்டிருந்தார், இராசபுத்திரர்களிடமிருந்து நாட்டைக் கைப்பற்றி ஆட்சியமைக்கும் ஆசையும் கொண்டார். கச்வாகா இராசபுத்திரர்களை தன்னுடைய எதிரிகளாகக் கருதினார். \n\nSection::::விளைவுகள்.\nமந்சோர் போரில் மராட்டியர்கள் பெற்ற பின்வரும் விளைவுகளை கொண்டிருந்தது:\nசிந்தியர்களும் ஓல்கார்களும் ராசத்தான் மீது தங்களது தாக்குதலை புதுப்பிக்க ஊக்கமும் ஆதரவும் பெற்றனர். \nகோட்டா மற்றும் பண்டியை அடுத்த போர் இலக்காக மராட்டியர்கள் முடிவு செய்தனர், \n"}
{"id": "326482", "url": "https://ta.wikipedia.org/wiki?curid=326482", "title": "ஒடிசா வரலாறு", "text": "ஒடிசா வரலாறு\n\nஒடிசா (முன்னர் ஒரிசா) என்ற பெயர், இந்தியாவில் இப்பகுதி தற்போது உள்ள நிலையைக் குறிக்கிறது. ஆனால் இந்த பிராந்தியம் வெவ்வேறு காலகட்டங்களில் வெவ்வேறு பெயர்களில் அழைக்கப்படது. பிராந்தியத்தின் எல்லைகளும் பல்வேறு காலகட்டங்களில் மாறுபட்டு வந்துள்ளது.\n\nஒடிசாவில் மனித வரலாறு பழங் கற்காலம் முதல் தொடங்குகிறது, இங்கு பழங்கால தழும்பழி கருவிகள் பல்வேறு இடங்களில் பல்வேறு இடங்களில் கண்டறியப்பட்டுள்ளது. ஒடிசாவின் வரலாறு துவக்கக் காலப் பகுதி பெரும்பாலும் தெளிவாக இல்லை, இப்பிராந்தியத்தைப் பற்றி சில குறிப்புகள் \"மகாபாரதம்\", \"மகா கோவிந்த சுதா \" மற்றும் சில \"புராணங்கள்\" போன்றவற்றில் குறிப்பிடப்படுகிறது. கி.மு. 261 இல் இப்பகுதி, மவுரிய பேரரசின் அசோகரால் கலிங்கப் போரின் ரத்த வெள்ளத்தில் கைப்பற்றப்பட்டது. இப்போரின் அழிவுகள் அசோகரை மனதளவில் பெரும் பாதிப்பை உள்ளாக்கியது. இதனால் அமைதிவழிக்கு திரும்பிய அசோகர் புத்த மதத்தைத் தழுவினார். இதன் பிறகு அவர் பல்வேறு அயல் நாடுகளுக்கு அமைதித் தூதுவர்களை அனுப்பினான். இவ்வாறு இவர் செயல்பட்டதில் ஒரு மறைமுக விளைவாக, ஆசியாவில் புத்த மதம் பரவியது.\n\nமேலும் இப்பகுதியில் நடந்த கடல்சார் வர்த்தக உறவுகளின் காரணமாக இப்பகுதி கிழக்கிந்தியத் தீவுகள் பகுதியின் மற்றொரு அரசாட்சியாக அறியப்பட்டது.\n\nகி.பி 1568 ஆம் ஆண்டு இப் பிராந்தியத்தின் வரலாற்றில் ஒரு முக்கிய புள்ளியாக கருதப்படுகிறது. கிபி 1568 இல், இப் பிராந்தியம் வங்காள சுல்தான்களின் படைத் தளபதியான கலபஹாட் தலைமையிலான படைகளால் வெற்றி கொள்ளப்பட்டது. இதனால் பிராந்தியம் தனது அரசியல் அடையாளத்தை இழந்து. இப் பகுதியில் பின்வந்த ஆட்சியாளர்கள் உண்மையான அரசர்கள் என்றாலும் அவர்களின் கிளை நதிபோன்ற பிரபுக்கள் கட்டுப்பாட்டிலேயே பிராந்தியம் இருந்தது. 1751 ஆண்டுக்குப் பின், மராட்டியர்கள் கிட்டத்தட்ட அரை தசாப்தத்ங்கள் இப்பகுதியை தங்கள் கட்டுப்பாட்டில் வைத்திருந்தனர். 1803 ஆம் ஆண்டு, பிரித்தானியப் பேரரசின் கீழ் வந்தது. பிரித்தானியர் இப்பிராந்தியத்தை மற்ற பிரதேசங்களின் பகுதிகளாக பிரித்தனர். 1936 ஆம் ஆண்டு, ஒடியா மொழி பேசும் மக்களை அடிப்படையாகக் கொண்டு ஒடிசா மாகாணம் உருவாக்கப்பட்டது.\n\nSection::::ஒடிசாவின் வரலாற்றுகாலப் பெயர்கள்.\nதற்கால ஒடிசா பகுதியை உள்ளடக்கிய பிராந்தியம் வரலாற்றுக்காலப் பகுதி முழுக்க அதே பெயரில் அறியப்படாமல் இருந்தது. அதன் பகுதிகள் வேறு சகாப்தங்களில் வெவ்வேறு பெயர்களால் குறிக்கப்பட்டு வந்துள்ளது.\n\nSection::::பழங்கால ஒடிசா.\nSection::::பழங்கால நூல்கள்.\nசில நூல்களின்படி (மகாபாரதம் மற்றும் சில புராணங்கள்), ஒரு அரசனான பாலி என்பவர் பிளைகள் இல்லாமல் இருந்தார். இதனால் முனிவர் திர்காத்தமா என்பரிடம் தன் மகன்களுடன் தன்னை ஆசிர்வதிக்குமாறு வேண்டினார். இதனால் முனிவர் இவரது மனைவிக்கு ஐந்து பிள்ளைகளை அருளினார். இதன்படி அரசிக்கு ஐந்து பிள்ளைகள் பிறந்தனர் இவர்களின் பெயர் அங்க, வங்க, கலிங்க, சும்ஹ , பௌண்டரா. பிறகு இந்த இளவரசர்களால் அவர்களின் பெயர்களாலேயே அரசாட்சிகள் நிறுவப்பட்டன. இளவரசர் வங்கா வங்க நாட்டை, நிறுவினார் இது தற்கால வங்கதேசம் மற்றும் மேற்கு வங்கப் பகுதியாகும். இளவரசர் கலிங்கா கலிங்க நாட்டை நிறுவினார், இதுவே தற்கால ஒடிசா பகுதி.\n\nமகாபாரதத்தில் கலிங்க நாடு குறித்து பல இட்களில் குறிப்படப்பட்டுள்ளது. கலிங்க மன்னனான ஸ்ருதயுதா, இவனது பெற்றோர் வருணன் மற்றும் பர்நசா ஆறு ஆவர். இவன் குருச்சேத்திரப் போரில் கௌரவர் அணியில் இணைந்து போரிட்டார். இவரது தாயாரின் கோரிக்கையே ஏற்று இவரது தந்தை ஒரு தெய்வீக தண்டாயுதத்தை ஸ்ருதாயுதாவுக்கு வழங்கப்பட்டிருந்தது, இது இவரைக் காக்கும் என்றும், ஆனால் போரில் ஈடுபடாதவரை இதைக்கொண்டு தாக்கினால் இந்த ஆயுதம் திரும்பிவந்து இவரையே அழித்துவிடுமென்று எச்சரித்தார். அர்சுனனின் அம்பு மழையில் போர் தீவிரமானது, போரின்போது தனது ஆயுதத்தை போரில் ஈடுபடாத நிராயுதபாணியாக தேரோட்டிக்கொண்டிருந்த கிருட்டிணனின் மீது ஏவினார் இதனால் தண்டாயுதம் திரும்பிவந்து ஸ்ருதாயுதாவையதாக்கிக் கொன்றது. கிருஷ்ணனைக் கொன்ற வில்லாளனான ஜர சவரா மற்றும் ஏகலைவன் ஆகியோர் ஒடிசாவைச் சேர்ந்தவர்கள் என்று கூறப்படுகிறது.\n\nபௌத்த நூலான, மஹாகோவிந்த சுதண்டா, கலிங்க நாட்டையும் அதன் அரசியான சத்தாபு பற்றி குறிப்பிடப்பட்டுள்ளன.\n6 ஆம் நூற்றாண்டில் சூத்ரகராவில், பவுத்தியனா, கலிங்க நாட்டு இன்னும் வேத மரபினால் பாதிக்கப்படாதிக்கப்படாமல் உள்ளது என்று குறிப்பிடுகிறார். மேலும் இவர் கலிங்க நாட்டிற்கு மக்கள் வர (பிற நாட்டு மக்கள்) தவம் செய்திருக்கவேண்டும் என்று கூறுகிறார்.\nSection::::மௌரியர்களுக்கு முற்பட்ட காலம்.\nமகாபத்ம நந்தர் என்னும் மகத ஆட்சியாளர் கி.மு. 350 இல் தனது ஆட்சிக்காலத்தில் கலிங்க நாட்டை வெற்றி கொண்டதாக கருதப்படுகிறது. கி.மு 350. ஹத்திகும்பா கல்வெட்டுகளில் கலிங்க நாட்டுப் பகுதியை நந்தர் வெற்றி கொண்டதைக் குறிப்பிடுகிறது. இந்தக் கல்வெட்டுகளில் அவர்களது ஆட்சிக் காலத்தில் இந்த நாட்டில் நந்த அரசர்களால் மேற்கொள்ளப்பட்ட நீர்ப்பாசன திட்டங்கள் குறித்து குறிப்பிடப்பட்டிருக்கிறது.\n\nஅசுர்கா என்ற இடத்தில், மணிகள் மற்றும் அச்சுகுத்திய காசுகள் கண்டறியப்பட்டன. இவை மவுரியர் காலத்துக்கு முற்பட்ட பெயர் தெரியாத அரசரின் காலத்தைச் சேர்ந்தவையாகும்.\n\nSection::::மௌரியரின் ஆக்கிரமிப்பு.\nமௌரிய மரபின் அசோகரால் கலிங்கப் போரினால் ரத்த வெள்ளத்தில் கி.மு. 261 இல் கலிங்க நாடு கைப்பற்றப்பட்டது. அசோகர் ஆட்சிக்கு வந்த எட்டாவது ஆண்டில் இப்போர் நிகழுந்தது. இவரது சொந்த பிரகடனங்களின்படி, இப்போரில் 1,000,000 மக்கள் கொல்லப்பட்டனர், மற்றும் 1,500,000 கைப்பற்றப்பட்டனர் மற்றும் இன்னும் பலர் பாதிப்புகளுக்கு ஆளாயினர். இப்போரின் அழிவுகள் அசோகரை மனதளவில் பெரும் பாதிப்பை உள்ளாக்கியது. இதனால் அமைதிவழிக்கு திரும்பிய அசோகர் புத்த மதத்தைத் தழுவினார்.\n\nSection::::காரவேலன்.\nகாரவேலன் கி.மு முதலாம் நூற்றாண்டில் கலிங்க நாட்டை ஆண்ட மகாமேகவாகன வம்சத்தின் மூன்றாவதும் மிகச் சிறந்தவனுமான பேரரசன் ஆவான். காரவேலன் குறித்த முக்கியமான தகவல்கள் அவனது 17 வரிகளைக்கொண்ட ஆத்திகும்பா கல்வெட்டில் கிடைக்கின்றன. இக்கல்வெட்டு, ஒடிசாவின் புபனேசுவருக்கு அருகில் உள்ள உதயகிரிக் குன்றில் காணும் குகையொன்றில் காணப்படுகிறது. இக்கல்வெட்டு இம்மரபை சேடி (செட்டி என்றும் படிக்கப்படுகிறது.) என்று குறிப்பிடுகிறது. ஆனால் இது மேற்கு இந்தியாவில் இருந்த செடி ராஜ்ஜியம் அல்ல. இக்கல்வெட்டு இவரது 13 வது ஆட்சியாண்டில் பொறிக்கப்பட்டுள்ளது.\nSection::::குஷானர்கள், சாதவாகனர்கள், முருந்தர்கள்.\nசாதவாகனர் மரபின் கவுதமிபுத்ரா சத்கரனி கலிங்கத்தின் சாத்தியமான சில பகுதிகளில் செல்வாக்கு செலுத்தியனார்.\n\nகுஷானர்கள் முதல் மூன்று நூற்றாண்டுகளில் கலிங்க நாட்டை அடைந்திருப்பர்கள் அல்லது ஒரு பகுதியைக் கைப்பற்றி இருக்கலாம் குஷானர்களின் பல நாணயங்கள் கலிங்க நாட்டின் பல பகுதிகளில் கிடைத்துள்ளது, குறிப்பாக ஜவுகடா, சிசுபால்கர், மாணிக்கப்பட்டணத்தின் (புரி) குர்பாணி ஆகிய இடங்களாகும். இதில் குறிப்பிடத்தக்கது என்னவென்றால் இந்த நாணயங்கள் உண்மையானதைப் போன்ற சாயல் நாணயங்கள் என்பதை கவனத்தில் கொள்ள வேண்டும். எனவே, இக்காசுகள் குஷானர்களுக்கு பிந்தைய உள்ளூர் ஆட்சியாளர்கள் காலத்தில் அவர்களால் விநியோகிக்கப்பட்டதாக இருக்கவேண்டும். சிசுபால்கரில் கண்டறியப்பட்ட காசு மகாராஜா ராஜாதிராஜா தர்மதாமோதரா நாணயமாக உள்ளது. இதன் ஒரு பக்கத்தில் ஒரு மனித தலையும் மறு பக்கத்தில் குஷானர் அடையாளத்தையும் கொண்டு உள்ளது. மூன்றாம் நூற்றாண்டில், முருந்தர் என்னும் ஒரு இனத்தவர் பாடலிபுதிரத்தில் இருந்து ஆட்சி செய்தனர். இவர்கள் மத்திய ஆசியாவில் இருந்து வந்திருக்காலம் என ஊகிக்கப்படுகிறது. அவர்கள் குஷானர் நாணயங்களை ஒத்த நாணயங்களை வெளியிட்டு பயன்படுத்தப்படுத்தினர். ஆனால் இவர்களைப் பற்றி பெரும்பாலும் நாணயவியல் ஆதாரங்களைத் தவிர வேறு ஆதாரங்கள் காணப்படாமையால், இவர்களின் வரலாறு இந்த காலகட்டத்தில் பெரும்பாலம் இருண்ட காலமாக இருக்கிறது.\nSection::::குப்தர், மத்தறை, சரபாபுரியா.\nகி.மு 313 இல் கலிங்க இளவரசி ஹேமாமாலா என்பவர், புத்தரின் புனிதப் பல்லை எடுத்துக்கொண்டு நாட்டைவிட்டு வெளியேறி, இலங்கைக்கு மறைமுகமாக சென்று இலங்கை அரசனான சிறிமேகவண்ணனிடம் ஒப்படைத்தார். ஒரு புராணத்தின்படி புத்தரின் சிதையிலிருந்து புத்தரின் பெண் சீடரான கேமா ஒரு புனிதப்பல்லை எடுத்து ஒரு மன்னனான பிரம்மதத்தனிடம் அளித்தார். இந்த மன்னர் கலிங்க நாட்டின் தண்டபுரம் என்னும் நகரில் ஒரு கோயிலைக் கட்டி புனிதப்பல்லை அங்கே வைத்தார். பல தலைமுறைகள் கழித்து அங்கு குகசிவனின் ஆட்சியின் போது, உஜ்ஜைன் இளவரசர் புனிதப்பயணம் வந்தார். அவர் குகசிவனின் மகளான இளவரசி ஹேமாமாலாவை திருமணம் செய்துகொண்டார், இவர் பின்னர் தந்தகுமாரா (பல் இளவரசர்) என அழைக்கப்பட்டார். ஒரு மன்னர் கலிங்கத்தை தாக்கிய போது, தந்தகுமாரன் ற்றும் ஹேமாமாலா ஆகியோர் பினிதப்பல்லை பாதுகாக்க அதை எடுத்துக் கொண்டு தப்பி ஓடிவிட்டனர்.\n\nசமுத்திரகுப்தர் (ஆட்சிக்காலம் கி.பி 335 – 375 ) இந்தப்பகுதியைக் கைப்பற்றினார் என்பது அவரது அலகாபாத் கல்வெட்டு வழியாகத் தெரியவருகிறது, மேலும் இதில் அவர் கைப்பற்றிய பகுதிகளாக மகாந்திரனின் கோசலை, வயாகர்ராஜனின் மகாகண்டரா, மந்தரராஜனின் கேரளம், மகேந்திரனின் பிஸ்தபுரம், சுவாமிதாதாவின் கொத்தூரா மலைப்பகுதிகள், தமனாவின் இரண்டபள்ளா, விஷ்ணூகோபனின் காஞ்சிபுரம், நில்லராஜனின் அவமுக்தா, அஸ்திவர்மனின் வேங்கி, உக்ரசேனனின் பலக்கா, குபேரனின் தேவராஸ்ட்ரம், தன்மஜயாவின் குஸ்தலபுரம், மற்றும் பிற. பிஸ்தபுரம் (தற்கால பிட்தபுரம்) என்பது கலிங்கத்தின் தலையகராக யூகிக்கப்படுகிறது. மகாகண்டரா மேற்கு ஒரிசாவின் பகுதியாக யூகிக்கப்படுகிறது. கொத்தூரா தற்கால கஞ்சாம் மாவட்டம் என கண்டறியப்பட்டுள்ளது.\n\nசமுத்திரகுப்தர் காலத்திற்குப்பிறகு, தென் கலிங்கத்தை மத்தறை மரபினர் ஆண்டனர், இவர்கள் பிஸ்தபுரத்தில் இருந்து ஆட்சி செய்தனர் ஆனால் சிம்ம்புரத்திலிருந்தும் செப்பேடுகளை வெளியிட்டனர். இவர்களின் அரசு மகாந்தியிலிருந்து கோதாவரிவரை பரவியிருந்த்து.\n\nகுப்தர் காலத்திற்கு பிந்தைய காலத்தில் இன்னொரு அரசமரபான சரபபுரியா மரபினர் மேற்கு ஒடிசவை ஆண்டனர். இவர்களைப் பற்றி மிகுதியாக அறிய இயலவில்லை. இவர்களை பற்றி செப்பு தகடுகள், நாணயங்கள் கல்வெட்டுகளில் இருந்து தெரிய வருகிறது. மேலும் இவர்கள் அமர்ராயகுல மரபினர் என அழைக்கப்பட்டோ அல்லது இல்லாமலோ இருக்கலாம். இந்த மரபில் இருந்து சரபா துவங்கி இருக்கவேண்டும், அவர்கள் குப்தர்களின் கீழ் சிற்றரசர்களாக இருந்தனர். அவர்களால் தற்கால ராய்ப்பூர், பிலாஸ்பூர், களாஹாண்டி போன்ற பகுதிகளை ஆட்சி செய்தனர். இவர்களது ஆட்சி கி.பி. 499 முதல் 700 வரை நீடித்தது.\n\nSection::::கீழைக் கங்கர்.\nமுதலாம் இந்திரவர்மன்தான் கீழை கங்க மரபில் அறியப்பட்ட துவக்கக்கால மன்னராவார். இவரது ஜிர்ஜங்கி சாசணம் கி.பி. 537 இல் இவரது 39 வது ஆட்சியாண்டில் வெளியிடப்பட்டது. இவரது தலைநகராக தண்டபுரம் இருந்துள்ளது. இன்னொரு செப்பேட்டில் இவரைப்பற்றி குறிப்படப்படுகிறது இதில் விஷ்ணுகுந்தினப் பேரரசின் மன்னரான இந்திர பத்தரக்கா இவரை தோற்கடித்ததாக உள்ளது. இம்மரபின் பல அரசர்கள் \"திரிகலிங்காதிபதி\" என பட்டம் பூண்டிருந்தனர். இவர்களின் தலைநகரம் பிற்காலத்தில் முதலாம் தேவாந்திர வர்மனான் (ஆ.கா 652–682) காலத்தில் கலிங்கநகரத்திற்கு மாற்றப்பட்டது.\n\nஇவர்கள் காலத்தில், கி.பி 639 இல் சீனப்பயணியான சுவான்சாங் இந்தப் பிரதேசத்துக்கு வந்தார், இவர் தன் குறிப்புகளில் இந்தப் பகுதியில் புத்த மதம் பரவலாக நடைமுறையில் இருந்தது என்று குறிப்பிடுகிறார். மேலும் புபுஹகிரி என்ற மடம் இருந்ததை குறிப்பிட்டுள்ளார். இந்த தளம் அண்மைக் காலத்தில் அழிவுற்றது. புதிய அகழ்வாய்வுகளில் இக்காலகட்டத்தைச் சேர்ந்த பல புத்த நினைவுச்சின்னங்கள் கண்டறியப்பட்டுள்ளன. 11 ஆம் நூற்றாண்டின் தொடக்கத்தில் ஒடிசாவை சோழப் பேரரசின் ராஜேந்திர சோழனால் கைப்பற்றப்பட்டது.\n\nகி,பி 1135 இல் அனந்தவர்மன் சோடகங்கனால் தலைநகரம் கட்டக்குக்கு மாற்றப்பட்டது.\nஇவர் காலத்தில்தான் புரி ஜெகன்நாதர் கோயில் கட்டும் பணி தொடங்கியது என்று கூறப்படுகிறது. கோயில் பனிகள் பின்னர் அவரது வாரிசான மூன்றாம் அனகபீமவர்மனால் முடிக்கப்பட்டது. முதலாம் நரசிம்மதேவனால் கொனார்க் சூரியக் கோயில் கட்டப்பட்டது என அறியப்படுகிறது.\n\nகி.பி 1187 இல் இலங்கை அரியனையை கலிங்கத்திலிருந்து சென்ற நிசங்க மல்லன் கைப்பற்றினார். இவர் கலிங்கத்தின் தலைநகரான சிங்கபுரத்தில் (தற்போதய ஆந்திராவின் உள்ள ஸ்ரீகாகுளம்) 1157 ல் பிறந்தவராக இருக்கலாம். 1215 ஆம் ஆண்டில், கலிங்கத்திலிருந்து இலங்கைக்கு படைகளுடன் சென்ற, கலிங்க மாகன் 21 ஆண்டுகள் ஆட்சியில் இருந்ததார்.\n\n12 ஆம் நூற்றாண்டின் துவக்கத்தில், கலிங்க நாட்டை முதலாம் குலோத்துங்க சோழன் அவருடைய தளபதி கருணாகரத் தொண்டைமான் மூலம் படையெடுத்து கைப்பற்றியதை. ஒட்டக்கூத்தர் தன் கலிங்கத்துப் பரணி இலக்கிய நூலில் புகழ்ந்து எழுதி உள்ளார்.\n\nதபாக்-இ.நசிரி என்ற நூலில் உள்ள குறிப்பில் 1243 இல் கலிங்கத்தின் ஜெய்நகர் ஆட்சியாளருக்கு வங்காள ஆட்சியாளரால் துன்பம் ஏற்பட்டது. தில்லி சுல்தானகத்தின் கீழ் அதன் வாங்காள ஆளுநராக இருந்த டுக்ரல் டுகான் கான் என்பவர் கலிங்கத்தின் ஜெய்நகரின்மீது 1244 மார்ச்சில் படையெடுத்தார். இந்தப் படைகளை ஒரு மாதத்திற்குப் பிறகு கலிங்கப்படைகள் கத்தசின் கோட்டையின் முன்பு எதிர்கொண்டன போரில் இழப்புகளை அடைந்த கலிங்கப்படைகள் கோட்டைக்குள் பின்வாங்கின. பின்னர் கானின் படைகள் மதிய உணவு உண்டு கொண்டிருந்த நேரத்தில் கலிங்கப்படைகள் அதிரடியாக கானின் படைகளை சூழ்ந்து தாக்கின. இதனால் நிலை குளைந்த கானின் படைகள் பின்வாங்கிச் சென்றன.\n\nSection::::மத்தியகால ஒடிசா.\nSection::::கஜபதி பேரரசு.\nகஜபதி பேரரசு என்பது 1435 இல் கபிலேந்திர தேவனால் நிறுவப்பட்டது. இது கீழைக் கங்க கடைசி மன்னனான நான்காம் பானுதேவனின் வீழ்ச்சிக்குப் பின்னர் நிறுவப்பட்டது. இந்த மரபு சூர்யவம்சி மரபு என்ற பெயராலும் அறியப்படுகிறது. 1450 இல் கபிலேந்திர தேவன் தன் மூத்தமகன் ஹமிராவை இராஜமுந்திரி மற்றும் கொண்டவீடு ஆகிபகுதிகளுக்கு ஆளுநராக நியமித்தார். கபிலேந்திர தேவன் தனது பேரரசை வடக்கில் கங்கை முதல் தெற்கில் பீதர் வரை 1457 இல் விரிவாக்கினார்.\n\nகபிலேந்திர தேவனின் ஆட்சியின்போது, சரளா தாசா என்னும் ஒடியா கவிஞர், ஒடியா மொழியில் மகாபாரதம் மற்றும் அவரது மற்ற படைப்புகளை எழுதினார்.\n\n1467 இல் கபிலந்திர தேவன் இறந்த போது, அவரது மகன்களுக்கு இடையில் அரியனையைக் கைப்பற்ற உள்நாட்டு போர் ஏற்பட்டது. இறுதியில், புருசோத்தம தேவின் ஹம்வீரனை தோற்கடித்து 1484 இல் அரியனையக் கைப்பற்றினார். ஆனால், இந்த குழப்ப காலத்தில் பேரரசின் குறிப்பிடத்தக்க தெற்கு பகுதிகளை விசயநகரப் பேரரசின் ம்ன்னான சாளுவ நரசிம்மனிடம் இழந்தனர். அவர் இறந்த நேரத்தில், இழந்த சில பிரதேசங்களை மீட்டார்.\n\nஇவர் தனது மகனான, பிரதாபருத்ர தேவனுக்கு 1497 ஆம் ஆண்டு முடிசூட்டினார். பதவிக்கு வந்த உடனே, அவர் வங்காள அலாவுதீன் ஹுசைன் ஷாவின் சேனைகளை எதிர்கொள்ள வேண்டியிருந்தது. அவரது ஆட்சிக் காலத்தில், 1508 இல் அலாவுதீன் ஹுசைன் ஷா மீண்டும் படையெடுத்து வந்தார், இந்த நேரத்தில் முஸ்லீம் இராணுவம் பூரி வரை அணிவகுத்துச் சென்று தாக்கியது. 1512 ஆம் ஆண்டில் விஜயநகர பேரரசின் மன்னர் கிருஷ்ண தேவராயர் கலிங்கத்தின் மீது படையெடுத்து கஜபதி பேரரசின் படைகளைத் தோற்கடித்தார். [69] 1522 ஆம் ஆண்டு, கோல்கொண்டாவின் குலி குதுப் ஷாவின் படைகளை கிருஷ்ணா கோதாவரி பகுதியிலிருந்து ஒடியா படைகள் அகற்றியது.\n\nகஜபதி பேரரசின் அரசராக பிரதாபருத்ராவைத் தேவன் இருந்தபோது அவரது அமைச்சராக இருந்த கோவிந்த வித்யாதரர் இருந்தார். இந்நிலையில், பிரதாபருத்ரத் தேவனுக்கு எதிராக கலகம் செய்த அமைச்சர் கோவிந்த வித்யாதரர் பிரதாபருத்ராவைத் தேவனையும் அவரது இரு மகன்களை கொலை செய்த பின்னர், 1541 இல் தானே அரியணை ஏறினார்.\nSection::::போய் அரசு.\nபோய் வம்சமானது 1541 இல், ஒரு இரத்தக்களரியான ஆட்சிக் கவிழ்ப்பு சதியால் அரியணைக்கு வந்த கோவிந்தா வித்யாதரனால் நிறுவப்பட்டது. இந்த மரபினரின் ஆட்சி குறுகிய காலமே நீடித்தது மேலும் இவர்கள் காலத்தில் ராஜ்யத்தின் அண்டை அரசர்கள் மோதலுக்கு வந்ததனர், அதுமட்டுமல்லாது உள்நாட்டுப் போர்களால் நாட்டில் குழப்ப நிலை ஏற்பட்டது. முதலில், கோவிந்த வித்யாதரனின் மருமகனான இரகுபஞ்ச்சோத்ராய் கலகம் செய்தார். கோவிந்த வித்யாதரன் செல்வாக்கற்ற ஆட்சியாளராக இருந்தார் இவரது மகனான சக்ரபிரதாபன் அரியனையைக் கைப்பற்றினார். இவர் 1557 ஆம் ஆண்டில் இறந்த பின்னர், முகுந்தா தேவா என்ற ஒரு அமைச்சர் கலகம் செய்தார். இவர் போய் மரபின் இரு அரசர்களைக் கொன்று, இரகுபஞ்ச்சோத்ராயின் கலகத்தை ஒடுக்கி தன்னை ஒடிசாவின் அரசராக அறிவித்துக் கொண்டார்.\nSection::::முகுந்த தேவன்.\nமுகுந்த தேவன் ( முகுந்த அரிச்சந்திரன் எனவும் அழைக்கப்படும்) 1559 இல், ஒரு இரத்தக்களரியான ஆட்சி கவிழ்ப்பு செயலைச் செய்து ஆட்சிக்கு வந்தவராவார். மதள பஞ்சி கோவிலின் கல்வெட்டுகள் முகுந்த தேவனை ஒரு சாளுக்கியர் என்று கூறுகிறது. இந்த காலகட்டத்தில், ஒடிசாவில் பல உள் முரண்பாடுகள் ஏற்பட்டது. இக்கால கட்டத்தில் முகுந்த தேவன் அக்பருடன் கூட்டணி அமைத்தார், இதனால் வங்காள ஆட்சியாளரான சுலைமான் கான் கரானியின் பகையை சம்பாதிக்கிறார். சுலைமான் 1567 ஆம் ஆண்டில், ஒடிசாவைக் கைப்பற்றும் நோக்குடன் அவரது மகனான பையாசுடு கான் கரானி மற்றும் அவரது மோசமான தளபதியான களாபகாத் ஆகியோர் தலைமையில் படைகளை அனுப்பினார்.\n\nமுகுந்த தேவன் வடக்கில் படைகளுடன் எதிர்கொண்டார், சுல்தானின் மகனுடன் உடன்படிக்கையில் கையெழுத்திட்ட பிறகு கிளர்ச்சியை நிறுத்திவிட்டு விலக்கிக் கொண்டார். பின்னர் முகுந்தா ராமச்சந்திர பஞ்சா தலைமையிலான எதிர்ப்புப் படைகளால் முகுந்த தேவன் போரில் கொல்லப்பட்டார். கலகம் செய்த இந்த ராமச்சந்திர பஞ்சா முகுந்த தேவனின் கீழ் இருந்த ஒரு சிற்றரசனாவார். பின்னர் இவர் மோதலில் சிக்கியதால் பயாசுடு கானால் கொலை செய்யப்பட்டார். அக்பர் சித்தூர் படையெடுப்பு தயாராகிக் கொண்டு இருந்ததார், அதனால் அவரால் இவ்விசயத்தில் எதிர் செயல் செய்ய முடியவில்லை. தளபதி களாபகத் நாடு முழுவதும் கொள்ளை வெறியாட்டத்துடன் சுற்றி பல கோவில்களை அழித்தார். 1568 ஆம் ஆண்டின் இறுதியில், ஒடிசா சுலைமான் கான்கரானியின் கட்டுப்பாட்டின் கீழ் வந்தது.\n\nஇந்தக் காலகட்டத்தில், முகுந்த தேவனினால் சிறையில் அடைக்கப்பட்டிருந்த ஒரு தளபதியின் மகனான முதலாம் இராமச்சந்திர தேவன் சிறையில் இருந்து விசாகப்பட்டனத்துக்கு தப்பியோடினர்.\nSection::::1568.\n1568 என்பது ஒடிசா வரலாற்றில் முதன்மையான ஆண்டாக கருதப்படுகிறது. முகுந்த தேவன் ஒடிசாவின் கடைசி தன்னாட்சியுடைய அரசராக கருதப்படுகிறார். 1568 ஆம் ஆண்டுக்குப்பின் இந்த பிராந்தியம் சரிவு கண்டது. ஒடிசா மீண்டும் ஒரு இறைமையுள்ள பேரரசாக இயலாமல் போனது.\n\nபின்னர் 1920 இல் ஒடிய நாடகாசிரியர் அஸ்வின் குமார் கோஷ் முகுந்த தேவனின் துயர மரணத்தையும் வங்காள சுல்தானின் தளபதி காலபகடின் சுரண்டலையும் அடிப்படையாகக் கொண்டு, \"கால பகடா\" என்ற ஒரு நாடகத்தை எழுதினார். இந்த நாடகம் ஒடிய இலக்கியத்தில் மிகப் பெரும் துன்பியல் நாடகங்களில் ஒன்றாகக் கருதப்படுகிறது.\nSection::::வங்காள (கரானி) ஆட்சியில்.\n1568 இல், ஒடிசா வங்காள சுல்தான் ஆட்சியாளர்களான கரானி வம்சத்தின் சுலைமான் கான் கரானியின், கட்டுப்பாட்டின் கீழ் வந்தது.\nஇன்றைய பாலசூர் பகுதியில் நடந்தத துகாரோய் போரில், தாவுத் கான் ஒடியப் படைகளை தோற்கடித்தார். இதனால் ஒடிசா மோசமான நிலைக்குத் தள்ளப்பட்டது. போருக்குப் பிறகு, தாவுத் வங்காளம் மற்றும் பீகாரை முழுமையாக கடாகுக்கு விட்டுக்கொடுத்தார். இந்த உடன்படிக்கையின்படி ஒடிசாவை மட்டும் தனக்கு தக்கவைத்துக் கொண்டார். இறுதியில் ஒப்பந்தம் முனிம கான் (வங்காளம் மற்றும் பீகார் ஆளுநர்) 80 வயதில் இறந்த இறந்த பிறகு முடிவுக்கு வந்துது. இந்த வாய்ப்பை பயன்படுத்தி தாவுத் வங்கத்தின் மீது படையெடுத்தார். இது ராஜ்மகால் போருக்கு வழிவகுத்தது, இந்தப் போரில் தாவுத் தோற்கடிக்கப்பட்டு தூக்கிலிடப்பட்டார்.\nSection::::முகலாயர் ஆட்சியில்.\n1590 ஆம் ஆண்டில், குத்தூ கான் லொகானி என்னும் தாவுத்தின் ஒரு அதிகாரி, தன்னை சுதந்திரமான ஆட்சியாளராக அறிவித்துக்கொண்டு \"குத்தூ ஷா\" என்ற பட்டத்தைச் சூடிக்கொண்டார். பீகாரின் முகலாய ஆளுநராக இருந்த ராஜா மான் சிங், அவருக்கு எதிராக ஒரு பயணம் தொடங்கினார். மான் சிங்கை எதிர்கொள்ளும் முன்னர் குத்தூ ஷா காலமானார். குத்தூ கானின் மகன் நசீர் கான், சிறு எதிர்ப்புக்குப் பிறகு, முகலாய மேலாட்சியை ஏற்று 1590 ஆகத்து 15 அன்று மான் சிங்கிடம் கப்பத்தை செலுத்தினார். பின்னர் நசீர் கான் ஒடிசா மாநில ஆளுநராக நியமிக்கப்பட்டு பூரி பகுதியை விட்டுக் கொடுத்து ஒரு ஒப்பந்தம் கையெழுத்திடப்பட்டது. நசீர் கான் இரண்டு ஆண்டுகள் முகலாயப் பேரரசு விசுவாசமாக இருந்தார் ஆனால், அதன் பிறகு அவர் ஒப்ந்தத்தை மீறி புரி ஜகன்னாதர் கோயிலை முற்றுகையிட்டார். இதனால் மான் சிங் நசீர் கானை தாக்கி இன்றைய மிட்னாபூர் நகரம் அருகில் நடைபெற்ற யுத்தத்தில் 1592 ஏப்ரல் 18 அன்று அவரை தோற்கடித்தார். இதன் மூலம் 1593 முதல் ஒடிசா முற்றிலும் முகலாயப் பேரரசுக்கு உட்பட்டது மற்றும் வங்காள சுபஹ்வின் ஒரு பகுதியாக மாற்றப்பட்டது.\nSection::::அக்பரின் காலம்.\nஒடிசாவின் குர்தா பகுதி அரசர் ராஜா ராமச்சந்திரா தேவா, அக்பரின் மேலாட்சியை ஏற்றுக் கொண்டுடார். அக்பர் பெரும்பாலும் உள்ளூர் தலைவர்கள் விஷயங்களில் தலையிடாக் கொள்கையை பின்பற்றினார். அக்பர் தனது மகன், ஜஹாங்கிர் ஆகியோர் காலங்களிலும் அதற்கு பின்பும் இந்தக் கொள்கை தொடர்ந்து அவரகளின் கீழ், ஒடிசா ஒரு தனி சுபஹ்வாக சுபாதார் என்ற பெயரிலான கவர்னரின் கீழ், முகலாயப் பேரரசரின் பெயரில் ஆட்சி செய்யப்பட்டது.\n\nSection::::ஜகாங்கீரின் காலம்.\nகுவாசிம் கான் 1606 ஆம் ஆண்டு ஒடிசா ஆளுநராக நியமிக்கப்பட்டார். இந்த காலகட்டத்தில், குர்தா அரசர், புருசோத்தம தேவா கிஷோ தாஸ் தலைமையிலான மொகலாய படைகளால் தாக்கப்பட்டு, தோற்கடிக்கப்பட்டார், மேலும் அமைதிக்கு பரிசாக வரதட்சணையை சேர்ந்து அவரது சகோதரி மற்றும் மகளை வழங்க வேண்டியிருந்தது. 1611 ஆம் ஆண்டில், தோடர் மால் மகனான கல்யாண் மால், ஒடிசா ஆளுநராக ஆனார். கல்யாண் மாலும் புருசோத்தம தேவாவை தாக்கி தோற்கடிக்கப்பட்டார், அமைதிக்காக இவர் முகலாய மகளிர் குழுவுடன் தனது மகளை அனுப்ப வேண்டியானது. In 1617, Kalyan was recalled to the court.\n1617 ம் ஆண்டு, கல்யாண் அரசவைக்கு அழைக்கப்பட்டார். 1617 ம் ஆண்டு, முகராம் கான் ஒடிசா ஆளுனராக ஆனார். அவரும் புருசோத்தம தேவாவைத் தாக்க முயன்றார். ஆனால், புருசோத்தம தேவா குர்தாவில் இருந்து தப்பி ஓடிவிட்டனர். 1621 இல், அகமது பெக் ஒடிசா ஆளுநராக நியமிக்கப்பட்டார். புருசோத்தம தேவா 1622 தப்போயோடிய நிலையில் இறந்தார். அதன்பிறகு அவரது மகன் நரசிம்ம தேவா முடிசூடிக்கொண்டார். இளவரசர் சாஜகான் 1623 இல் ஒடிசாவின் மதல பஞ்சிக்கு வந்தார். அதற்கு முன் கலகம் ஏற்பட்டிருந்தது குறிப்பிடத் தக்கது. அகமது பெக் 1628 வரை ஆளுநராக இருந்தார்.\nSection::::சாஜகானின் காலம்.\n1628 ஆம் ஆண்டில், சாஜகான் முகலாயப் பேரரசர் ஆனார் மற்றும் முஹம்மது பக்கியர் கான் ஒடிசா ஆளுநராக நியமிக்கப்பட்டார். அவர் கோல்கொண்டா பேரரசுக்குள் தனது செல்வாக்கை நீட்டித்தார். சாஜகான் ஷா ஷுஜாவை வங்காள ஆளுநராக நியமித்தார் இவர் ஆளுநராக 1639 முதல் 1660 வரை இருந்தார். 1647 ஆம் ஆண்டில், நரசிம்ம தேவா ஃபதே கான் என்ற ஒரு முகலாய தளபதியால் தலை துண்டிக்கப்பட்டு மரணமடைந்தார்.\nSection::::அவுரங்கசீப் காலம்.\n1658 ஆம் ஆண்டில், ஷாஜகான் உடல் நிலை மோசமானதை அடுத்து சாஜகானின் மகன்களில் ஒருவரான தாரா சிக்கோ அரச பிரதிநிதி பதவிக்குயை கைப்பற்றினார். இது அவுரங்கசீப்புக்கும் அவரின் உடன்பிறந்தவர்களுக்கும் இடையில் போருக்கு வழிவகுத்தது. இறுதியில் 1659 இல் அவுரங்கசீப் வெற்றி பெற்றார். பின்னர் அவர் தன் தந்தையான சாஜகானை சிறையில் வைத்திருக்க அவர் 1666 ஆம் ஆண்டு சிறையிலேயே மரணமடைந்தார். இக்காலகட்டத்தில் முகலாயப் பேரரசு உறுதியற்ற தன்மையை கொண்டிருந்ததால், ஒடிசாவில் உள்ள பல குறுநில தலைவர்கள் தங்கள் சுதந்திரத்தை அறிவித்தனர். அவுரங்கசீப் ஆட்சியில் கான்-இ-துரன் ஆளுநராக நியமிக்கப்பட்டார் இவர் 1660 இருந்து 1667 வரை இருந்தார். இந்த காலகட்டத்தில், இவர் முதலாம் முகுந்த தேவா மற்றும் குர்தா அரசர் போன்ற பல கிளர்ச்சித் தலைவர்களை அடங்கி நசுக்கினார்.\nSection::::முர்ஷித் குலி கான் காலம்.\n1707 இல், அவுரங்கசீப் இறந்தார் அதன்பிறகு ஒடிசா மீது முகலாயர்களின் கட்டுப்பாடு பலவீனமடைய ஆரம்பித்தது. முர்ஷித் குலி கான் 1714 இல் ஒடிசா ஆளுநராக நியமிக்கப்பட்டார். பின் 1717 இல் அவர் வங்காள நவாப் ஆனார். அவர் முகலாயப் பேரரசர்ருக்கு விசுவாசமாக இருப்பதற்கு உறுதி எடுத்தவர் ஆனால் அவர் ஒரு சுயாட்சி கொண்ட மன்னராக இருந்தார். அவர் வருவாயை அதிகரிக்க பல புதிய ஜாகிர்களை உருவாக்க பல நடவடிக்கைகளை எடுத்ததார். 1727 ஆம் ஆண்டில், அவரது மரணத்துக்குப் பிறகு அவரது மருமகன், சுஜா-உத்-தின் வங்காள நவாபாக ஆனார். அதற்கு முன் அவர் ஒடிசாவின் துணை முர்ஷிதாக இருந்ததார். அவரது காலத்தில், அருகிலுள்ள பல அரசாட்சிகள் அருகருகே இணைந்தார்போல் பல பகுதிகளை இழந்தனர்.\nSection::::மராத்தியர் காலம்.\nசுவர்ணரேகா ஆறு வங்காளம் மற்றும் மராத்திய கட்டுப்பாட்டில் இருந்த ஒடிசாவுக்கு இடைப்பட்ட பகுதியில் எல்லையாக பாய்ந்தது. மராட்டியர்களால் புரி யாத்ரை செல்பவர்களிடம் வரி சேகரித்தனர், பிச்சைக் காரர்களுக்கு விலக்கு அளிதனர். 1803 ஆம் ஆண்டு, பிரித்தானியர் இரண்டாவது ஆங்கில-மராட்டிய போரின் முடிவில் வெற்றிபெற்றனர். இதனால் மராட்டியர் வசமிருந்த ஒடிசா உள்ளிட்டப் பகுதிகளும் ஆங்கிலேயரின் கீழ்வந்தது.\n"}
{"id": "326488", "url": "https://ta.wikipedia.org/wiki?curid=326488", "title": "நல்லூர் பரி.யாக்கோபு ஆலயம்", "text": "நல்லூர் பரி.யாக்கோபு ஆலயம்\n\nSection::::நல்லூர் பரி.யாக்கோபு ஆலயம்.\nSection::::ஆலய உதயம்.\nநல்லூர் மிஷனினால் நல்லூரில் கட்டப்பட்ட ஆலயத் திருப்பணிகள் 1828 ஆம் ஆண்டின் நடுப்பகுதியில் பூர்த்தியாகியது.கட்டப்பட்ட ஆலயத்துக்கு பரிசுத்த யாக்கோபு ஆலயம் என்று பெயர் சூட்ட வேண்டுமென்று தீர்மானிக்கப்பட்டு பரிசுத்த யாக்கோபின் தினமாகிய ஆடி மதம் 25ம் திகதியன்று புனித ஆலயம் அருட்பணி ஜோசப் நைற் அடிகளாரினால் காலையில் பிரதிஷ்டை செய்யப்பட்டது.பரிசுத்த யாக்கோபு ஆலயம் என்று சூட்டப்பட்டது . வழிபாட்டுக்காக அன்றில் பயன்படுத்தப்பட்டது .ஒவ்வொரு ஞாயிறுக் கிழமைகளிலும் , புதன் கிழமைகளிலும் மாலை நேரத்தில் ஆராதனைகள் நடத்தப்பட்டு வந்தன.நல்லூர் மிஷனுக்கு 1831.04.01 திகதியன்று உன்னத நாளாக அமைந்தது. அன்று தான் ஆங்கில திருச்சபையின் இலங்கைக்கான ஆயர் அதி.வண.கேபர் ஆண்டகை அவர்கள் யாழ்ப்பாணத்துக்கு முதன் முதலாக வருகை தந்த சம்பவமாகும்.\nஅந்த வருகையின் போது நல்லூர் மிஷனுக்கும் வருகை தந்து சென் ஜேம்ஸ் ஆலயத்தில் ஆராதனை நடத்தினர் .அத்துடன் நல்லூர் செமினரியில் கல்வி பயின்ற மாணவர்களையும் சந்தித்து அவர்களின் கல்வி தகைமைகளை பரீட்சித்துப் பார்த்து அவர்களின் கல்வி தகைமைகளை கண்டு திருப்தி அடைந்தார் .புதிய ஆலயத்தில் நடத்தப்பட்டு வந்த மாலை ஆராதனைகளில் ஏராளமானவர்கள் பங்கு கொண்டனர். புதிதாக கிறிஸ்தவர்களானவர்களும் ,கிறிஸ்தவர்களாக மதம் மாற விரும்பியோரும் ,மாற்று பார்வையாளர்களும் ஏராளமானோர் பங்குபற்றினர் . அத்துடன் பாடசாலையில் கல்வி கற்கும் பிள்ளைகளின் தொகையும் கூடி கொண்டு சென்றது . 1832ம் ஆண்டில் 68 பெண்பிள்ளைகளும் ,805 ஆண் பிள்ளைகளுமாக அதிகரித்து இருந்தது .\n\nSection::::100 ஆவது ஆண்டுப் பார்வையில்.\n1928.07.25 ம் திகதியன்று பரி.யாக்கோபு ஆலயம் 100 வது ஆண்டு விழாவை அருட்பணி ஐ.எஸ்.இரத்தினாதிக்கம் அடிகளாரும் ,ஜி.ஆர்.கேன்ஸ்மண் அவர்கள் ஆலய நிர்வாக சபை செயலாளராகவும் இருந்து சிறப்பாக கொண்டாடினார்கள் .இந்த ஆண்டு விழா தொடர்பான ஒரு கை நூல் ஆங்கிலத்தில் வெளியிடப்பட்டது .அதில் இந்த 100 ஆவது ஆண்டு காலத்திலே எவ்வளவோ சிறப்பான நிகழ்வுகள் நடந்தேறின.அத்தோடு மன அழுத்தத்தை கொடுக்கக்கூடிய நிகழ்வொன்றும் நடந்தேறியது .81 ஆண்டுகள் சிறந்த முறையில் செயற்படுத்தி வந்த பெண்கள் விடுதி பாடசாலை 1923ம் ஆண்டில் இடமாற்ற்றம் செய்து கோப்பாய்க்கு கொண்டு சென்ற சம்பவமே அதுவாகும் . நல்லூர் சென் ஜேம்ஸ் ஆலய வழிபாட்டுக்கு பல விதமான முறையில் அப்பாடசாலை உதவியதோடு சபை பிள்ளைகளுக்கு கல்வி வசதியும் கொடுத்த நிறுவனம், அது இடமாற்றம் பெற்று சென்றதால் ஆலயமும் ஆலய மக்களுமே அதிகம் பதிப்படைந்தனர் என்று அதில் கூறப்பட்டுள்ளது.நூறாண்டு விழாவின் பின் தொடர்ந்தும் 1932ம் ஆண்டு வரை அருட்பணி ஐ.எஸ்.இரத்தினாதிக்கம் அடிகளார் ஆன்மீக பணியில் தீவிரமாக உழைத்தார்.அவரே யாழ்ப்பாண சி.எம்.எஸ் மிஷனில் உள்ள பாடசாலைகளில் பொதுமுகாமையாளராக இருந்து பாடசாலை நிர்வாகத்தில் பெரும் பங்காற்றி கல்வி வளர்ச்சியை அதிகரிக்க அரும்பணியாற்றினார் .அவர் சென் ஜேம்ஸ் ஆலயத்தை அண்டிய கல்வி முன்னேற்றம் குறைந்த பொருளாதாரத்தில் பின்னடைவில் இருந்த மக்களுக்கு பெரும் பணியாற்றினார்.அவர்களின் வறுமையை போக்கவும் ,அவர்களின் வறுமையை போக்கவும் அவர்களிடையே காணப்பட்ட மூடப்பழக்க வழக்கங்களை கை விட்டு கல்வி அறிவு பெற்று இஜேசுவிடம் அம்மக்களை கொண்டு வர தீவிரமாக செயற்பட்டார் .இதனால் வீடுகள் தோறும் ஜெபக்கூட்டங்களும் ,கிராமங்கள் தோறும் எழுப்புதல் கூட்டங்களும் ,வாராவாரம் நோயாளர்களுக்கு கூட்டங்களும் நடத்தி வந்தார் . இதன் பயனாக சபை மக்கள் ஆவிக்குரிய விசுவாசத்தில் வளர்ச்சி அடைந்தார்கள். \n1932ம் ஆண்டு நடுப்பகுதியில் அருட்பணி ஐ.எஸ்.இரத்தினாதிக்கம் அடிகளார் இடமாற்றம் பெற்று சென்றபோது அருட்பணி கனன் எஸ்.எஸ்.சோமசுந்தரம் அடிகளார் நல்லூர் சென் ஜேம்ஸ் ஆலயத்தின் குருவாக பொறுப்பை ஏற்றுக்கொண்டார் .அவர் இச் சபையின் குருவாக 22 வருடங்கள் இருந்து அருட்பணியாற்றினார் .அவரின் தனிப்பட்ட வாழ்க்கையை பற்றியும்,குருத்துவ வாழ்க்கை பற்றியும் அறிந்து கொள்வதன் ஊடக வருங்கால சந்ததியினருக்கு பயன் உள்ளதாக இருப்பதோடு ஆலய வளர்ச்சிப் போக்கையும் அறியமுடியும்.\n\n\n\nSection::::சபை மண்டப உதயம்.\n1962 முதல் 1976ம் ஆண்டு வரை பரி யாக்கோபு ஆலய பங்குத் தந்தையாகவும் ,யாழ் குரு முதல்வராகவும் சேவையாற்றிய அருட்பணி J.J ஞானப்பிரகாசம் அடிகளார் ஆசிரியர் பயிற்சிக் கலாசாலையின் ஒரு பகுதியாக இருந்த விடுதி கட்டட தொகுதியை திருத்தி மின்சார வசதி செய்து பரி யாக்கோபு ஆலய மண்டபம் என்று பெயர் சூட்டி சபை மக்கள் பயன்பாட்டுக்கு கொண்டு வந்தார் . 1976ம் ஆண்டின் இறுதியில் யாழ் குரு முதல்வர் J.J ஞானப்பிரகாசம் அடிகளார் இடமாற்றம் பெற்று கொழும்பு சென்றதும் 1977ம் ஆண்டு தை மதம் அருட்பணி ஜோசேப்பு சர்வானந்தம் அடிகளார் பரி யாக்கோபு ஆலய பங்குத் தந்தையாகபொறுப்பேற்றுக் கொண்டார் .\n20 வருடங்கள் பரி யாக்கோபு ஆலயத்தின் பரிபாலன சபையின் கௌரவ செயலாளராகவும் பல நாட்கள் ஓய்வு நாட் பாடசாலை ஆசிரியராகவும் கடமையாற்றி மகிமைக்கு பிரவேசித்த திருமதி கிறேஸ் ஞானம்மா பொன்னுத்துரை அவர்களின் ஞாகபர்த்த கல்வெட்டு ஆலய உட்சுவரில் பதிக்கப்பட்டது .\n1978.05.24 அன்று அருட்பணி யோசேப்பு சர்வானந்தம் அடிகளார் சுண்டிக்குளி பரி யோவான் ஆலயத்துக்கு இடமாற்றம் பெற்று செல்ல அருட்பணி சாம் டீ ஹொர்சிங்டன் அடிகளார் பரி யாக்கோபு ஆலய பங்குத் தந்தையாக பதவியேற்றர் .\n"}
{"id": "326489", "url": "https://ta.wikipedia.org/wiki?curid=326489", "title": "நிலைக்குத்து - கிடை தோற்றமயக்கம்", "text": "நிலைக்குத்து - கிடை தோற்றமயக்கம்\n\nநிலைக்குத்து - கிடை தோற்றமயக்கம் (vertical–horizontal illusion) என்பது, பார்ப்பவர் ஒருவருக்கு, நிலைக்குத்துக் கோடு ஒன்றின் நீளம் அதே அளவு கொண்ட கிடைக் கோடு ஒன்றிலும் பார்க்கக் கூடிய நீளமுள்ளதாகத் தோன்றும் நிலை ஆகும். இங்கே, ஒரு கிடைக் கோடும் அதை இரண்டாக வெட்டும் இன்னொரு நிலைக்குத்துக் கோடும் உள்ளன. வெட்டும் கோடு வெட்டப்படும் கோட்டைவிட உயரமாகத் தெரிகிறது. இரு கோடுகளும் ஒரே நீளம் கொண்டவை எனப் பார்ப்பவர்களுக்கு முன்பே தெரிந்தாலும் இந்த நீள வேறுபாடு உணரப்படுகிறது.\n\nநிலைக்குத்து - கிடைத் தோற்றமயக்கத்தை உணர்வதில் பண்பாட்டிடை வேறுபாடுகள் இருப்பதைக் கண்டறிந்துள்ளனர். கீழ் நாடுகளிலும், திறந்த நிலப்பகுதிகளிலும் வழ்பவர்களைவிட மேனாட்டுப் பண்பாடுகளைச் சார்ந்தவர்களும், நகரப் பகுதிகளில் வாழ்பவர்களும் இந்தத் தோற்றமயக்கத்தைக் கூடுதலாக உணர்கின்றனர்.\n\nSection::::வகைகள்.\nநிலைக்குத்து - கிடை தோற்றமயக்கத்தைத் தரும் பல வடிவங்கள் உள்ளன. கூடிய அளவில் தோற்றமயக்கம் தரும் வடிவங்களாக மூன்று வடிவங்கள் உள்ளன. அவை, \"L\" வடிவம், \"+\" வடிவம், தலைகீழ் \"T\" வடிவம் என்பன. இவற்றுள் தலைகீழ் \"T\" வடிவம் கூடிய அளவு தோற்றமயக்கத்தைத் தருகிறது. இதில் வெட்டும் கோடு கிடையாக வைக்கப்படும்போது தோற்றமயக்கத்தின் அளவு குறைகிறது.\n"}
{"id": "326491", "url": "https://ta.wikipedia.org/wiki?curid=326491", "title": "உழவன் மகன் (திரைப்படம்)", "text": "உழவன் மகன் (திரைப்படம்)\n\nஉழவன் மகன் 1987 ஆம் ஆண்டு வெளிவந்த தமிழ் மொழித் திரைப்படம் ஆகும். இந்த திரைப்படத்தில் நடிகர் விஜயகாந்த் இரண்டு கதாபாத்திரத்தில் நடித்துள்ளார். இப்படத்தின் இயக்குனர் அரவிந்தராஜ், தயாரிப்பாளர் இப்ராஹிம் ராவுத்தர், திரைக்கதை ஆசிரியர் ஆபாவாணன், இசையமைப்பாளர் மனோஜ் ஞான், ஒளிப்பதிவாளர் ரமேஷ் குமார், படத்தொகுப்பாளர் ஜெயச்சந்திரன் ஆவர். இத்திரைப்படம் 21 அக்டொபர் 1987 அன்று வெளியிடப்பட்டது.\n\nமற்றும் பலர் நடித்துள்ளனர்.\n\nSection::::பாடல்கள்.\nஇந்த படத்தில் 6 பாடல்கள் உள்ளன. பாடல்களை பாடியவர்கள் TMS, மலேசியா வாசுதேவன், எஸ். பி. பாலசுப்ரமணியம், விஜயா, சசிரேகா.\n\n"}
{"id": "326494", "url": "https://ta.wikipedia.org/wiki?curid=326494", "title": "தாவர வகைப்பாட்டியல் முறைமைகளின் அட்டவணை", "text": "தாவர வகைப்பாட்டியல் முறைமைகளின் அட்டவணை\n\nஇப்பட்டியல், தாவர வகைப்பாட்டியல், இப்பூமியில் உள்ள தாவரங்களைக் குறித்து, இதுவரை உருவாக்கப்பட்ட, தாவர வகைப்பாட்டியல் முறைமைகளைக் காட்டுகிறது. இதில் இரு பெரும் கூறுகள் உள்ளன.\n\nSection::::துறைசார் வேறுபாடு.\nதாவர வகைப்பாட்டியல் முறைமையும் (Plant taxonomic system), தாவரத் தொகுதியியலும் (plant systematics) வெவ்வேறு, தாவரவியல் துறைகள் ஆகும். இரண்டிற்கும் உள்ள வேறுபாடு மிக மிக சிறியது. ஆனால், இரண்டின் இலக்குகளும் வெவ்வேறு ஆனவை ஆகும். ஒப்பிட்டளவில் தாவர வகைப்பாட்டியல் முந்தைய தாவரவியல் பிரிவு ஆகும். இம்முறையில் தாவரத்தின் புற வடிவமைப்பை அடிப்படையாகக் கொண்டு செயற்படுகிறது. ஆனால், தாவரத்தொகுதி என்பது மரபியல் என்ற அடிப்படையைக் கொண்ட புதிய அறிவியல் முறையை, அடிப்படையாகக் கொண்டு செயற்படுகிறது. நடைமுறையில் இம்முறையின் வழிமுறைகளே ஓங்கி இருக்கிறது எனலாம்.\n\n\n\n"}
{"id": "326498", "url": "https://ta.wikipedia.org/wiki?curid=326498", "title": "இணைந்த கைகள்", "text": "இணைந்த கைகள்\n\nஇணைந்த கைகள் (\"Inaindha Kaigal\") 1990 ஆம் ஆண்டு வெளிவந்த தமிழ் மொழி திரைப்படம் .இந்த திரைப்படத்தில் நடிகர் அருண் பாண்டியன் மற்றும் ராம்கி நடித்துள்ளனர்\nஇப்படத்தை இயக்கியவர் -என் கே விஸ்வநாதன் .\nதயாரிப்பு மற்றும் திரைக்கதை ஆசிரியர் -ஆபாவாணன்.\nஇசை-ஞான வர்மா \nஒளிப்பதிவு- என் கே விஸ்வநாதன்\nபடத்தொகுப்பு-அசோக் மேத்தா.\nவெளியீடு தேதி 02-08 -1990 .\n160 நிமிடங்கள் ஓடும் படம் .\nஇந்த திரைப்படம் ஹிந்தி மற்றும் தெலுங்கு மொழிகளிலும் ஒலிச்சேர்க்கை செய்யப்பட்டது .\n\n\nSection::::பாடல்கள்.\nஇப்படத்தில் 8 பாடல்கள் உள்ளது சுமார் அவற்றின் பாடல் அனைத்தும் ஆபாவாணன் எழுதியுள்ளார். பின்னணி பாடியவர் மலேசியா வாசுதேவன் ,வித்யா ,தீபன் சக்கவர்த்தி,கங்கை அமரன் மற்றும் பலர் .\n\n"}
{"id": "326511", "url": "https://ta.wikipedia.org/wiki?curid=326511", "title": "ஜேம்ஸ் பாண்ட் திரைப்படங்களின் பட்டியல்", "text": "ஜேம்ஸ் பாண்ட் திரைப்படங்களின் பட்டியல்\n\nஜேம்ஸ் பாண்ட் என்பது நாவலாசிரியர் அயன் பிளெமிங் 1953 ஆம் ஆண்டு உருவாக்கிய ஒரு கற்பனை கதாபாத்திரம். ஜேம்ஸ் பாண்ட் கதையில் வரும் இந்த கதாபாத்திரம் ஒரு பிரிட்டன் நாட்டு ஒற்றராக சித்தரிக்கப்பட்டுள்ளது. அவரது குறிப்பெயர் 007. இதனடிப்படையில், இதுவரை சுமார் 24 ஜேம்ஸ் பாண்ட் திரைப்படங்கள் உருவாக்கப்பட்டு உள்ளன. 1960 முதல் 2015 ஆம் ஆண்டு வரை 25 ஜேம்ஸ் பாண்ட் திரைப்படங்கள் வெளிவந்துள்ளன. அனைத்து படங்களும் மிக அதிக பொருட்செலவில் உருவானவை. ஜேம்ஸ் பாண்ட் படங்களுக்கு உலகம் முழுவதும் ரசிகர்கள் உள்ளனர். \n\n\n\n\n\n\n\n"}
{"id": "326517", "url": "https://ta.wikipedia.org/wiki?curid=326517", "title": "டொனால்டு இலிண்டன்-பெல்", "text": "டொனால்டு இலிண்டன்-பெல்\n\nடொனால்டு இலிண்டந்பெல் (Donald Lynden-Bell) (பிறப்பு: 5 ஏப்பிரல் 1935) ஓர் ஆங்கிலேய வானியற்பியலாளர் ஆவார். பால்வெளிகள் தம் மையத்தில் பாரியக் கருந்துளைகளைக் கொண்டுள்ளன எனும் கோட்பாட்டுக்குப் பெயர்பெற்றவர். இந்த கருந்துளைகளே குவேசார்களுக்கு முதன்மை ஆற்றல் வாயிகள் ஆகும். இவர் மார்ட்டன் சுகிமிடு பரிசை மற்ரவரோடு இணைந்து பெற்றுள்ளார். இவர் வானியற்பியலுக்கான காவ்லி பரிசு 2008 இல் பெற்றுள்ளார். இவர் அரசு வானியல் கழகத்தின் தலைவராக இருந்துள்ளார். அண்மையில் இவர் கேம்பிரிட்ஜ் வானியல் நிறுவனத்தில் பணி செய்கிறார்; இவர்தான் அந்நிறுவனத்தின் முதல் இயக்குநரும் ஆவார்.\n\nகேம்பிரிட்ஜ் பல்கலைக்கழகத்தில் கல்விபெற்ர இவர், 1962 இல் ஒலின் எகன், ஆலன் சாந்தகே ஆகியோருடன் இணைந்து ஆய்வுரை வழங்கியுள்ளார். இதில் நமது பால்வெளியாகிய பால்வழி ஒரு மாபெரும் வளிம முகிலின் குளைவி ஏற்பட்ட்து எனக் கூறுகிறார். இஅர் 1969 இல் பாரியக் கருந்துளைகளின் அகந்திரளும் பொருளால் ஆற்றல் பெறுகின்றன எனும் கோட்பாட்டை வெளியிட்டார். அழிந்த குவேசார்கலை எண்ணி, பெரும்பாலான பாரியப் பால்வெளிகள் தம் மையத்தில் கருந்துளைகளைப் பெற்றுள்ளன எனக் கோட்பாட்டியலாகக் கொணர்ந்தார்.\n\nஇவர் ஏழு சாமுராய் வானியலாளர் குழுவில் ஒருவர். இந்தக் குழுவின் மற்ற வானியலாளர்களில் சாந்திரா பேபர், டேவிடு பர்சுடைன், ஆலன் டிரெசியர், உரோஜர் டேவீசு, உரோபட்டோ தெர்லேவிச், காரி வேக் னர்) ஆகியோர் அடங்குவர்.\nஇவர்கள் மாபெரும் ஈர்ப்பி நிலவுகிறது என்ற எடுகோளின் ஆசிரியர்கள் ஆவர். மாபெரும் ஈர்ப்பி என்பது மிகப்பெரிய பொருள்விரவல் பகுதி ஆகும். இது 250 மில்லியன் ஒளியாண்டுகட்கு அப்பால் உள்ளது. இந்த ஈர்ப்பி தான் களப் பால்வெளிக் கொத்துகளின் இயக்கத்துக்குக் காரணமாகும்.\n\nஇவரது மனைவி கேம்பிரிட்ஜ் வேதியியல் பேராசிரியரான உரூத் இலிண்டன் பெல் ஆவார்.\n\nஇவரது நடப்பு ஆய்வு பொது சார்பியல் கோட்பாட்டிலும் வானியற்பியல் தாரைகளிலும் முதன்மையாக கவனம் குவிக்கிறது.\n\nSection::::தகைமைகள்.\nவிருதுகள்\n\n\nஇவர் பெயர் இடப்பட்டவை\n\n"}
{"id": "326522", "url": "https://ta.wikipedia.org/wiki?curid=326522", "title": "கழிவுநீர்த் தரமேற்றல்", "text": "கழிவுநீர்த் தரமேற்றல்\n\nகழிவு நீர் தரமேற்றல் (Sewage treatment) என்பது வீடுகளில் மற்றும் தொழிற்சாலைகளில் இருந்து வெளியேற்றப்படும் கழிவுநீரை அதில் இருக்கும் மாசு நீக்கி அதை சுற்றுசூழலுக்கு உகந்த நீராக மாற்றும் முறையாகும். கழிவு நீரை அதில் இருக்கும் மாசுபட்ட திட பொருட்களை பிரித்தும் ,ரசாயன மாற்றத்திற்கு அல்லது உயிரிய மாற்றத்திற்கு உட்படுத்தியும் தரமேற்றமுடியும்.இவ்வாறு செயினும் பொது ஒரு துணை பொருள் உருவாகும் அவை அறைதிண்மநிலை கொண்ட கழிவு பொருள் ஆகும். இத்தகைய அறைதிண்மநிலை கொண்ட கழிவு பொருள் தரமேற்றல் செய்யத பிறகு தான் மற்ற பயன்பாட்டிற்கு எடுத்துக்கொள்ள படும் .\n\n"}
{"id": "326529", "url": "https://ta.wikipedia.org/wiki?curid=326529", "title": "பெண்களுக்கான சொத்துரிமை", "text": "பெண்களுக்கான சொத்துரிமை\n\nபெண்களுக்கான சொத்துரிமை (\"women's property rights\") என்பது சமூகத்தில் வாழும் பெண்களுக்கு சொத்துக்களை நிர்வகிக்கவும், மேலும் பரம்பரையாக வரும் சொத்துக்களை அனுபவிக்கவும் வழங்கப்படும் உரிமைகள் ஆகும். பெண்களுக்கு சொத்துரிமை வழங்கும் வழக்கம் நாடுகளுக்கு நாடு வேறுபடுகின்றது. பெண்களுக்கு சொத்துரிமை அளிப்பதில் மக்களின் கலாச்சாரம், பழக்கவழக்கங்கள், அரசியல் போன்றவைகள் அதிக ஆதிக்கம் செலுத்துகின்றன. பல நாடுகளில் இன்னும் பெண்களுக்கு சொத்துரிமை வழங்காததன் காரணமாக இன்று உலக சமுதாயம் பல சவால்களை தற்சமயம் எதிர்கொண்டு வருகிறது. முக்கியமாக கல்வியறிவின்மை, குடும்ப வறுமை, ஆரோக்கியக்குறைவு போன்றவைகள் பெரும் பிரச்சனையாக உருவெடுத்துள்ளன. இவைகள் பெண்களுக்கு சொத்துரிமை வழங்குவதன் அவசியத்தை வலியுறுத்துகின்றன.\n\nSection::::உலகம் தழுவிய அளவில் பெண்களின் நிலை.\nஉலகம் முழுவதும் உற்பத்தித் துறை, விவசாயம், தொழிற்சாலைகள், சிறு குறு தொழில்களில் பெண்களின் பங்களிப்பு அதிகமாக இருக்கிறது. பல நாடுகளில் பெண்களின் மூலமாக வரும் வருமானம் மட்டுமே பல குடும்பங்களின் வாழ்வாதாரமாக இருக்கிறது. உலக அளவில் வறுமைக் கோட்டிற்கு கீழ் வாழும் 40 சதவீத குடும்பங்களுக்கு பெண்களே தலைமை வகிக்கிறார்கள். உலகில் மூன்றில் ஒரு பங்கு மகளிர் சாியான அடிப்படை வசதிகள் கூட இன்றி வாழ்கிறார்கள் என்கிறது ஒரு ஆய்வு. உலக அளவில் விவசாயிகளால் தூவப்படும் விதைகளில் 60 முதல் 80 சதவீதம் பெண் விவசாயிகளால் தான் தூவப்படுகிறதாம்.\n\nSection::::சொத்துரிமைகளில் பெண்களின் நிலை.\nஎன்ன தான் விவசாயத்துறையில் பெண்கள் மகத்தான பங்களிப்பு அளித்தாலும், அவா்களுக்கு சொத்துரிமை என்பது தொடா்ந்து மறுக்கப்படுகிறது. நில உரிமை மாற்றப்படும் போது அவா்கள் புறக்கணிக்கப்பட்டே வந்திருக்கிறார்கள். அதற்கு முக்கிய காரணமாக கூறப்படுவது நில உரிமை மாற்ற சபையில் ஆண்களின் ஆதிக்கம் அதிகமாக இருப்பதே ஆகும்.\n\nSection::::இந்தியாவில் பெண்களுக்கான நிலை.\nபண்டைய இந்தியாவில் பெண்களுக்கு சொத்துரிமை மறுக்கப்பட்டுள்ளது. மிதக்ஸரா, தாயபாகா போன்ற பள்ளிகளின் கொள்கைகள் பெண்களுக்கு சொத்துாிமை வழங்குவதை எதிா்த்தது. ஆனால், சுதந்திர இந்தியாவில் பெண்களுக்கு சொத்துரிமை படிப்படியாகத் தான் வழங்கப்பட்டது. இந்திய அரசமைப்பு சட்டத்தின் சரத்து 15 (1) குடிமக்களை பாலின ரீதியாக வேறுபடுத்துவது கூடாது என்பதை வலியுறுத்துகிறது. இது பெண்களுக்கு சொத்துரிமை வழங்க வழி செய்த மகத்தான சட்ட வாக்கியம் என்று பெண்ணியவாதிகளால் கருதப்படுகின்றது. அதன் பின்னர் 1956ம் ஆண்டு கொண்டுவரப்பட்ட இந்து வாரிசுரிமைச் சட்டம் பெண்களுக்கும் சொத்துரிமை வழங்கப்பட வழிவகை செய்தது. பின்னா் 2005 ஆம் அமல்படுத்தப்பட்ட திருத்தச் சட்டத்தின் படி பெண் பிள்ளைகளும் ஆண் பிள்ளைகளை போல தம் முன்னோர்களின் சொத்துக்களுக்கு உரிமை கொண்டாட முடிந்தது. தற்போதும் அந்த முறைப்படியே பாகப்பிரிவினை இந்தியா முழுவதும் நடைபெறுகிறது. இது இந்தியப் பெண்களுக்கு வழங்கப்பட்டுள்ள மிகப் பொிய உரிமையாக சமூக வல்லுநர்களால் கருதப்படுகிறது.\n"}
{"id": "326530", "url": "https://ta.wikipedia.org/wiki?curid=326530", "title": "தர்மதுரை (திரைப்படம்)", "text": "தர்மதுரை (திரைப்படம்)\n\nதர்மதுரை 2016 இல் வெளியான திரைப்படமாகும். சீனு இராமசாமி அவர்களின் இயக்கத்தில் வந்த இந்த படத்தில் விஜய் சேதுபதி மற்றும் தமன்னா (நடிகை) ஆகியோர் முக்கிய கதாபாத்திரங்களில் நடிக்க, ஐஸ்வர்யா ராஜேஷ், சிருஷ்டி டங்கே, கஞ்சா கறுப்பு ஆகியோர் நடித்திருந்தனர். ராதிகா சரத்குமார் படத்தில் சிறப்பு கதாபாத்திரத்தில் நடித்திருந்தார். இந்தப் படத்திற்கு யுவன் சங்கர் ராஜா இசையமைத்திருந்தார். 2016 ஆம் ஆண்டில் விஜய் சேதுபதி நடிப்பில் வெளிவந்த நான்காவது திரைப்படம் இது. பாடல்கள் மற்றும் விஜய் சேதுபதியின் நடிப்பால் ரசிகர்கள் மதிப்பில் நன்மதிப்பைப் பெற்றது.\n"}
{"id": "326535", "url": "https://ta.wikipedia.org/wiki?curid=326535", "title": "முகம்மது நபியின் சிறப்பு பட்டங்கள் மற்றும் பெயர்கள்", "text": "முகம்மது நபியின் சிறப்பு பட்டங்கள் மற்றும் பெயர்கள்\n\nமுகம்மது நபியின் சிறப்பு பட்டங்கள் மற்றும் பெயர்கள் அல்லது முகம்மது நபியின் பண்புகளின் பெயர்கள் என்பது இசுலாமிய இறைத்தூதர் முகம்மது நபியின் பல்வேறு சிறப்பு பெயர்களை முசுலிம்களால் அழைக்கப்படுவதாகும்.\nஇந்த பெயர்கள் குர்ஆன் மற்றும் ஹதீஸ் மூலம் சுட்டிக் காட்டப்பட்டுள்ளன.\n\nSection::::மரியாதைக்குரிய அடைமொழிப் பெயர்கள்.\nமுகம்மது நபியின் பாராட்டுப் பெயர்கள் அல்லது அடைமொழிப் பெயர்கள் வருமாறு:\n\n\nSection::::மற்ற சிறப்புப் பெயர்கள்.\nதுருக்கி நாட்டில் முகம்மது நபி புனிதர் முகமது என அழைக்கப்படுகின்றார்.\nஈரான் நாட்டில் \"பயகம்பர்\" (தூதர்) என அழைக்கப்படுகின்றார்.\n\nஆங்கில மொழியில் முகம்மது என்ற பெயருக்கு பின்னால் PBUH (peace be upon him) என எழுதப்படுகிறது.\n\nதமிழ் மொழியில் முகம்மது என்ற பெயருக்கு பின்னால் அவர்மீது அமைதி உண்டாகட்டும் எனப் பொருள்படும் (ஸல்) (ஸல்லல்லாஹு அலைஹி வஸல்லம் - (அரபு மொழி: صلى الله عليه وسلم)) என்ற அரபுத்தமிழ் எழுதப்படுகிறது.\n\n"}
{"id": "326542", "url": "https://ta.wikipedia.org/wiki?curid=326542", "title": "அத்தோ", "text": "அத்தோ\n\nஅத்தோ, ஒரு பர்மா உணவு.தடித்த நூடுல்சு போன்று இருக்கும் இதில் பச்சை வெங்காயம்,கோசை மெல்லியதாக சீவி சேர்த்து வத்தல் வெங்காயம்,உடைச்ச கடலை மாவு,நல்லெண்னை சிறிது விட்டு பிசைந்து தருவார்கள்.வட சென்னையில் இது மிக பரவலாக விற்கப்படுகிறது.\n"}
{"id": "326543", "url": "https://ta.wikipedia.org/wiki?curid=326543", "title": "மோனோ அயோடோடைரோசின்", "text": "மோனோ அயோடோடைரோசின்\n\nமோனோ அயோடோடைரோசின் \"(Monoiodotyrosine)\" என்பது CHINO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். டைரோசின் என்ற அமினோ அமிலத்தை, பீனால் வளையத்தின் மெட்டா நிலையில் அயோடினேற்றம் செய்வதன் விளைவாக மோனோ அயோடோடைரோசின் உருவாகிறது. தைராய்டு இயக்குநீரின் முன்னோடி வேதிச்சேர்மமாக கருதப்படுகிறது. \n\nஇரண்டு அலகுகள் ஒன்றிணைந்து 3,3-டைஅயோடோடைரோசின் உருவாக்கமுடியும். இதனுடன் மேலும் ஓர் அலகு சேர்ந்து தைராய்டில் கூழ்மமாக டிரை அயோடோதைரோனின் உருவாகிறது. \nஆங்கில எழுத்துகளில் சுருக்கமாக இதை \"மிட்\" என்பர் \n"}
{"id": "326544", "url": "https://ta.wikipedia.org/wiki?curid=326544", "title": "பிராங்க் டிரேக்", "text": "பிராங்க் டிரேக்\n\nபிராங்க் டொனால்டு டிரேக் (Frank Donald Drake) (பிறப்பு: மே 28, 1930) ஓர் அமெரிக்க வானியலாளரும் வானியற்பியலாளரும் ஆவார். இவர் புவிக்கு அப்பாலான அறிதிறன் அல்லது மதிநுட்பத் தேட்டத்தில் ஈடுபட்ட முன்னோடிகளில் மிகவும் குறிப்பிடத் தகுந்தவர். இவர் சேதியை (SETI) நிறுவியவரும் ஆவார். இவர் 1960 இல் முதல்புவிக்கு அப்பாலான அறிதிறன் தொடர்பு கொள்ள, நோக்கீட்டு முயற்சிகளில் ஓசுமா (Ozma) திட்டத்தின் வழியாக மேற்கொண்டார்.. இவர் டிரேக் சமன்பாட்டை உருவாக்கினார். மேலும் விண்வெளிக்கு அனுப்ப புவியின் வானியல், உயிரியல் வடிவங்களை விவரிப்புக்கும் இலக்கவியல் குறிதொகுப்புமுறையை \"அரேசிபோ தகவல்\" என உருவாக்கினார்.\n\nSection::::இளமையும் கல்வியும்.\nஇவர் 1930 மே 28 இல் இல்லினாயிசில் உள்ள சிகாகோவில் பிறந்தார். இளைஞராக இவர் வேதியியலையும் மீன்ன்னியலையும் விரும்பியுள்ளார். தன் எட்டாம் அகவையிலேயே புறவெளிக் கோள்களில் உயிரினம் நிலவும் வாய்ப்பைக் கருதிப் பார்த்த்தாக இவர் ஓர் அறிக்கையில் கூறுகிறார். ஆனால் அதை குடும்பத்துக்கும் தன் ஆசிரியர்களுக்கும் கூட தெரியவொட்டாமல் விவாத்த்தி ஈடுபடாமலும் சுற்றி நிலவிய சமய நெருக்கடியான சூழலால் காத்து வந்துள்ளார்.\nஇவர் கார்னல் பல்கலைக்கழகத்தில் கடற்படைசார்ந்த தேக்கிருப்பு அலுவலர் பயிற்சிப் படையின் நல்கையில் சேர்ந்தார்.அப்பொது ஒருநேரத்தில் இவரது வானியல் படிப்பு தொடங்கியுள்ளது. இவரின் புவிக்கு அப்பாலான உயிரின வாய்ப்பு பற்றிய எண்ணங்களுக்கு 1951 இல் ஆற்றப்பட்ட ஆட்டோ சுத்ரூவ எனும் வானியற்பியலாரின் விரிவுரை மேலும் உரம் சேர்த்துள்ளது.கல்லூரி முடிந்த்தும், சிறிதுகாலம் மின்னனியல் அலுவலராக அமெரிக்க அல்பானி சிஏ 123 உயர்தகரி அமைப்பில் பணிபுரிந்துள்லார். இவர் பிறகு ஆர்வாடில் உள்ள பட்டப்படிப்பு பள்ளிக்கு கதிர்வீச்சு வானியல் பயில் சேர்ந்தார்.\n\nபூஞ்செடிகள் வளர்ப்பதும், கல், கனிமம், அருமணிகளில் அழகிய உர்வங்களை வடிவமைப்பதும் இவரது பொழுதுபோக்குகளாக இருந்துள்ளன.\n\nSection::::தகைமைகள்.\nஓகியோவின் நார்வுடில் உள்ள நார்வே உயர்நிலைப் பள்ளியில் அமைந்த டிரேக் கோளரங்கம் இவரது பெயரால் அழைக்கப்படுகிறது. இது நாசாவுடன் தொடர்புள்ள அரங்கம் ஆகும்.\n\n\n"}
{"id": "326545", "url": "https://ta.wikipedia.org/wiki?curid=326545", "title": "மைமன்சிங்", "text": "மைமன்சிங்\n\nமைமன்சிங் (Mymensingh) ( நகரத்தை முன்னர் \"நசீராபாத்\" என அழைக்கப்பட்டது.இந்நகரம் வங்காளதேச நாட்டின் மைமன்சிங் மாவட்டம் மற்றும் மைமன்சிங் கோட்டத்தின் நிர்வாகத் தலைமையிட நகரமும் மாநகராட்சியும் ஆகும். வங்காளதேச தேசியத் தலைநகர் டாக்காவிலிருந்து வடக்கே 120 கிலோ மீட்டர் தொலைவில் மைமன்சிங் நகரம் அமைந்துள்ளது.\n\nவங்காளதேசத்தின் மத்தியப் பகுதியில் அமைந்த மைமன்சிங் நகரம் பிரம்மபுத்திரா ஆற்றின் கரையில் அமைந்துள்ளது. \"மொமன் ஷா\" எனும் ஆட்சியாளர் என்பவரது பெயரால் இந்நகரத்திற்கு மைமன்சிங் பெயர் வைக்கப்பட்டது. \n\nSection::::வரலாறு.\nபிரித்தானிய கம்பெனி ஆட்சியின் காலத்தில் 16 மாவட்டங்களில் ஒன்றாக மைமன்சிங் மாவட்டம் இருந்தது. \nமைமன்சிங் நகரத்தின் வடக்கு பகுதியை முவாசாமாபாத் என்றும், தெற்கு பகுதியை நசீராபாத் என்றும் அழைப்பர். பிரித்தானிய இந்தியாவின் ஆட்சிக் காலத்தில் மைமன்சிங் நகரத்தின் பெரும்பாலான மக்கள் இந்துக்களாக இருந்தனர். \n\nஇருப்பினும் 1947-இல் இந்தியப் பிரிவினைக்குப் பிறகு பல இந்துக்கள் இந்தியாவின் மேற்கு வங்காள மாநிலத்தில் அகதிகளாக குடியேறினர். இரண்டாம் முறையாக 1965 இந்திய -பாகிஸ்தான் போரின் முடிவிலும் அதிக எண்ணிக்கையிலான இந்துக்கள் மைமன்சிங் நகரத்திலிருந்து வெளியேறி, இந்தியாவின் மேற்கு வங்காள மாநிலத்தில் குடியேறினர். \n27 மார்ச் 1971-இல் உருவான வங்காளதேச விடுதலைப் போரின் போது மைமன்சிங் நகரத்தை, மேற்கு பாகிஸ்தான் இராணுவத்தின் கட்டுப்பாட்டிலிருந்து முக்தி வாகினி விடுதலை படையினர் 11 டிசம்பர் 1971-இல் மீட்டெடுத்தனர்.\n\nSection::::சமயங்கள்.\nமைமன்சிங் நகரத்தில் இந்துக்களும், இசுலாமியர்களும் கூடி வாழும் இடமாக உள்ளது. இங்கு துர்கா பூஜை சிறப்பாக கொண்டாடப்படுகிறது. மைமன்சிங் நகரத்தில் இராமகிருஷ்ண மடம் சிறப்பாக செயல்படுகிறது. \n\nSection::::கல்வி.\nமைமன்சிங் நகர்ம் கல்வி நிலையங்களுக்கு பெயர் பெற்றது. இந்நகரத்தில் வங்காளதேச வேளாண்மைப் பல்கலைக் கழகம், மைமன்சிங் தொழில்நுட்ப நிறுவனம், மைமன்சிங் மருத்துவக் கல்லூரி, ஜாதிய கபி காஜி நஸ்ரூல் இசுலாமியப் பல்கலைக் கழகம், மைமன்சிங் பொறியியல் கல்லூர், ஆனந்த மோகன் கல்லூரி, மைமன்சிங் இராணுவப் பயிற்சி கல்லூரி, மைமன்சிங் மகளிர் இராணவப் பயிற்சி கல்லூரி, வித்தியாமாயில் அரசு உயர்நிலைப் பள்ளி, மகளிர் ஆசிரியர் பயிற்சிப் பள்ளி, சாகித் சையத் நஸ்ரூல் இஸ்லாம் கல்லூரி முதலிய கல்வி நிறுவனங்கள் உள்ளது.\n\nSection::::பொருளாதாரம்.\nவரலாற்று காலத்திலிருந்து மைமன்சிங் நகரம் சணல் ஆலைகளுக்குப் பெயர் பெற்றது. மேலும் மீன்பிடித் தொழிலும் சிறப்பாக உள்ளது. இரால் மீன் வளர்ப்பு பண்ணைகள் மூலம் இரால் மீன்களை ஏற்றுமதி செய்வதன் மூலம் அந்நிய செலாவனி பெறுகிறது. \n\n\n\n"}
{"id": "326548", "url": "https://ta.wikipedia.org/wiki?curid=326548", "title": "எக்சா அயோடோபென்சீன்", "text": "எக்சா அயோடோபென்சீன்\n\nஎக்சா அயோடோபென்சீன் \"(Hexaiodobenzene)\" என்பது CI என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். பென்சீன் கட்டமைப்பிலுள்ள ஆறு ஐதரசன் அணுக்களும் அயோடின் அணுக்களால் இடப்பெயற்சி செயப்பட்டிருக்கும் கட்டமைப்பின் அடிப்படையில் இதை பென்சீன் வழிப்பொருள் என்பர். ஆரஞ்சு நிறப்படிகங்களாகref name=\"Mattern\"/> உருவாகும் எக்சா அயோடோபென்சீன் எல்லா வகையான கரைப்பான்களிலும் சிறிதளவே கரைகிறது.\nசூடான புகையும் கந்தக அமிலத்தின் முன்னிலையில் பென்சாயிக் அமிலத்தை அயோடினேற்றம் செய்வதன் மூலம் எக்சா அயோடோபென்சீன் தயாரிக்கமுடியும். எதிர்பார்த்தைப் போலவே மைய C6 வளையக் கட்டமைப்பை இச்சேர்மம் ஏற்றுள்ளது. \n"}
{"id": "326551", "url": "https://ta.wikipedia.org/wiki?curid=326551", "title": "டாக்டர் நோ", "text": "டாக்டர் நோ\n\nடாக்டர் நோ 1962 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம் .ஜேம்ஸ் பாண்ட் திரைப்பட வரிசையில் முதல் திரைப்படம் .இந்த படம் வெளியீடு தேதி 05 அக்டோபர் 1962 ஆகும். இந்த படத்தின் இயக்குனர் டெரன்ஸ் எங் ஆவர் 1958 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவல் தழுவி எடுக்கப்பட்டது .இப்படத்தின் கால நீளம் 109 நிமிடங்கள். இப்படத்தின் பட்ஜெட் 1.1 மில்லியன் ஆகும். இத்திரைப்படம் லண்டன் மற்றும் ஜமைக்கா நாட்டில் படப்பிடிப்பு நடைபெற்றது .\nSection::::கதை களம்.\nஒரு பிரிட்டிஷ் அரசாங்க ஒற்றன் தன் காணாமல் போன தனது தோழர் தேடியும் .அமெரிக்கா நாட்டின் விண்வெளி திட்டத்திற்கு ஏற்படும் இடையூறு பற்றியும் துப்பு துலக்கும் கதையாகும். \nSection::::கதாபாத்திரம்.\nசீன் கானரி \nஉற்சுலா அண்ட்ரெஸ்\nஜோசப் வைஸ்மென் \nஜாக் லார்ட் \n"}
{"id": "326553", "url": "https://ta.wikipedia.org/wiki?curid=326553", "title": "என்றி-அலெக்சாந்திரே தெசுலாந்திரேசு", "text": "என்றி-அலெக்சாந்திரே தெசுலாந்திரேசு\n\nSection::::வாழ்க்கை.\nஇவரது இளமையில் எக்கோல் பல்தொழில்நுட்பப் பட்டப் படிப்பு, பிரெஞ்சு-பிரசியப் போர், பாரிசு கம்மியூன் பரட்சிச் சூழலால் நிரம்பியதாகும்.இவர் 1874 இல் பட்டம்பெற்ற தும், இவர் படைவீர வாழ்க்கையால் தன் சூழலுக்குத் துலங்கி எழுச்சிபெறும் செருமனிக்கு முகம்கொடுத்தார். இவர் பொறியாளர்களில் போர்த் தளபதி பதவி வரை உயர்ந்தார். அப்போது இயர்இயலில் பெருநாட்டம் கொண்டிருந்தார். இவர் 1881 இல் தன் படை வாழ்க்கையைத் துறந்து எக்கோல் பல்தொழில்நுட்ப நிறுவனத்தின் ஆல்பிரெடு கார்னியூவின் ஆய்வகத்தில் சேர்ந்து, அங்கு கதிர்நிரலியலில் பணிபுரிந்தார். இவர் சோர்பான் பல்கலைக்கழகத்திலும் தன் கதிர்நிரல் ஆய்வுப் பணியைத் தொடர்ந்தார். அங்கே தன் முனைவர் பட்டத்தையும் 1888 இல் பெற்றார்.இவர் யோகான் பால்மரையொத்த கதிர்நிரல் கோடுகளில் அமைந்த எண்ணியல் அணிவகுப்பை கண்டறிந்து, 20 ஆம் நூற்றாண்டில் குவைய இயக்கவியல் தோன்றிவளர வழிவகுத்தார்.\n\n1868 இன் பியேர் ஜான்சன் அவர்களின் சூரிய ஒள்மறைப்பு நோக்கீடுகள், இவரை அறிவியல் கல்விக்கழகத்துக்கு \"இனி வானியலை வடிவியலும் இயக்கவியலும் ஆட்சி செய்ய முடியாது; இயற்பியலும் வேதியியலும் அந்த பொறுப்பைப் பிடிதுக்கொள்ளும்.\" என அறிவுரை கூற வைத்தன . இந்த அறிவுரை பாரிசு வான்கானகத்தின் இயக்குந்ரான உர்பைன் இலே வெரியரால் புரக்கணிக்கப் பட்டது. என்றாலும் பிரெஞ்சு அரசு பாரீசின் புறநகரில் இருந்த மியூடனில் ஒரு வானியற்பியல் வான்காணகத்தை உருவாக்கி நிறுவ ஜான்சனுக்கு ஒரு நல்கையை வழங்கியது. இதில் அப்போது ஜான்சன் மட்டுமே தனி வானியலாலராக இருந்தார். 1889 இல் இலே வெர்யருக்குப் பின் அமேதீ மவுசெசு பணியாற்றத் தொடங்கியதும் அவர் தெசுலாந்திரேசைப் பணிக்கமர்த்தி வானியற்பியலை முன்னணிக்குக் கொணர்ந்தார்.பின்னவர் சூரியக் கதிர்நிரல்மானியை ஒருங்கே ஜார்ஜ் ஏல் அவர்களுடன் இணைந்து உருவாக்கினார்.\n\nஇவர் 1898 இல் மியூடனில் ஜான்சனுடன் இணைந்து அறிவியல் பணியாளர்தொகையை இருமடங்காக்கினார். ஜான்சன் 1907 இல் இறந்ததும், இவர் இயக்குநராகி, நிறுவன வளர்ச்சித் தடத்தை விரிவாக்கலானார். அப்போது இவர் பிரெஞ்சு வானியல் கழகத்தில் 1907 முதல் 1909 வரை தலைவராகவும் இருந்தார். 1914 இல் முதல் உலகப் போர் தொடங்கியதும், இவர் தன் 60 களில் இருந்தாலும், பொறியாலர் அணியில் படைமேலராகப் பணிசெய்ய வந்துள்ளார். பின் மேஉம் உய்ர் பதவியையும் பெற்றார். 1918 இல் போர் உடன்படிக்கிக்குப் பின்னர், மியூடன் வ்வழ்வை மேற்கொண்டு 1926 வரை பணியாற்றினார். அப்போது இதன் ஆட்சிப் பொறுப்பு பாரீசு வான்காணகத்தோடு இணைந்துவிட்டது. இருநிறுவனங்களுக்கும் மவுசெசு 1929 இல் ஓய்வுபெறும் வரையில் இயக்குநராக இருந்தார்.\n\nஇவர் தன் இறப்பு வரை ஆய்வில் தொடர்ந்து ஈடுபட்டு வந்துள்ளார். இவரது ஒருசாலை வானியலாளரான இரேமாண்டு மிச்சர்டு இவரைப் பற்றி, \" இவர் தன் இயல்பால், நடத்தையால், வாழ்முறையால் எப்போதும் ஒரு படைவீரராகவும் அலுவலராகவுமே விளங்கினாரே ஒழிய அறிவாளியாக என்றும் நடந்துகொண்டதே இல்லை.\" எனக் கூறுகிறார்.\n\nSection::::தகைமைகள்.\nவிருதுகள்\n\n\nஇவர் பெயர் இடப்பட்டவை\n\n\n\n\nSection::::வெளி இணைப்புகள்.\nSection::::நினைவேந்தல்கள்.\nபகுப்பு பிரெஞ்சு வானியலாளர்கள்\n"}
{"id": "326560", "url": "https://ta.wikipedia.org/wiki?curid=326560", "title": "எக்சாகுளோரோசைக்ளோயெக்சேன்", "text": "எக்சாகுளோரோசைக்ளோயெக்சேன்\n\nஎக்சாகுளோரோசைக்ளோயெக்சேன் \"(Hexachlorocyclohexane)\" என்பது ஆறு கார்பன் வளையத்தில் ஒவ்வொரு கார்பனுடனும் ஒரு குளோரினும் ஒரு ஐதரசனும் சேர்ந்திருக்கும் பல ஆலசனேற்ற வகை கரிமச் சேர்மமாகும். இச்சேர்மத்தின் கட்டமைப்பில் பல மாற்றியன்கள் காணப்படுகின்றன. வளையயெக்சேனிலுள்ள தனி குளோரின் அணுக்களில் முப்பரிமாண வேதியியலில் இம்மாற்றியன்கள் வேறுபடுகின்றன. சில சமயங்களில் எக்சாகுளோரோசைக்ளோயெக்சேன் சேர்மத்தை பிழையாக பென்சீன் எக்சாகுளோரைடு என்று அழைக்கிறார்கள். இருமுனையப் பிணைப்புகளுடன் கூடிய சைக்ளோயெக்சேன் முப்பரிமாண அமைப்பு நிலைப்புத்தன்மை கொண்ட பெரிய அணுக்களை ஆராயும் மாதிரிகளாக இவை பயன்படுத்தப்படுகின்றன. இந்த ஆய்வில் வெவ்வேறு வடிவியல் அமைப்புகளின் விளைவுகள் ஆராயப்படுகின்றன. சில மாற்ரியன்கள் பூச்சிகொல்லிகலாக உள்ளன .\nசில பொதுவான அமைப்புகள்:\n\n\n"}
{"id": "326564", "url": "https://ta.wikipedia.org/wiki?curid=326564", "title": "தன்டர்பால்", "text": "தன்டர்பால்\n\nஇடிப்பந்து (Thunderball) 1965 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படமாகும். 1965 டிசம்பர் 22ஆம் நாள் அன்று வெளியிடப்பட்ட இத்திரைப்படம் ஜேம்ஸ் பாண்ட் திரைப்பட வரிசையில் நான்காவது திரைப்படமாகும். இந்த படத்தின் இயக்குனர் டெரன்ஸ் எங் ஆவர் 1961 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவலைத் தழுவி எடுக்கப்பட்டது . இப்படத்தின் கால நீளம் 130 நிமிடங்கள். இப்படத்தின் ஆக்கச்செலவு 9 மில்லியன் ஆகும். இத்திரைப்படத்தி படப்பிடிப்பு பிரான்ஸ், பஹாமாஸ், இங்கிலாந்து, அமெரிக்கா போன்ற நாடுகளில் நடைபெற்றது .\n\nSection::::கதை களம்.\nஜேம்ஸ் பாண்ட் ஸ்பெக்ட்டர் எனும் சர்வதேச கொள்ளையர்களால் திருடப்பட்ட இரண்டு அணு ஆயுதங்களை மீட்பதற்கு பஹாமாஸ் தீவிற்கு செல்கிறார். \n\n"}
{"id": "326570", "url": "https://ta.wikipedia.org/wiki?curid=326570", "title": "முக்தி வாகினி", "text": "முக்தி வாகினி\n\nமுக்தி வாகினி (Mukti Bahini) (இதனை வங்காளதேச விடுதலைப் படைகள் என்றும் அழைப்பர். வங்காளதேச விடுதலைப் போரின் போது, பாகிஸ்தான் இராணுவத்தில் இருந்த வங்காளப் போர் வீரர்கள் மற்றும் படை அதிகாரிகளைக் கொண்டு முக்தி வாகினி படை அமைக்கப்பட்டது. முக்தி வாகினி படையில் உள்ளூர் வங்காள இளைஞர்கள் மற்றும் மாணவர்களும் தன்னிச்சையாக இணைந்தனர். இந்திய இராணுவத்தின் ஒத்துழைப்புடன் முக்தி வாகினி நடத்திய வங்காளதேச விடுதலைப் போரின் முடிவில், கிழக்கு பாகிஸ்தான் என முன்பு அறியப்பட்ட பகுதி டிசம்பர் 1971-இல் வங்காளதேசம் எனும் புதிய நாடு உருவானது. \n\nSection::::வரலாறு.\n25 மார்ச் 1971 அன்று வங்கதேச தந்தை எனப் போற்றப்படும் சேக் முஜிபுர் ரகுமான், வங்காளதேச விடுதலைக்கு, பாகிஸ்தான் படைவீரர்களுக்கு எதிராகப் போரிட வங்காள மக்கள் தாங்கள் தாங்களாகவே முன் வர வேண்டும் கோரிக்கை விடுத்தார். \n\nசேக் முஜ்புர் ரஹ்மான் தலமையில் தற்காலிக வங்காளதேச அரசு 4 ஏப்ரல் 1971-இல் அமைக்கப்பட்டது. இவ்வரசின் கீழ் இராணுவத் தலைவர் உஸ்மானி தலைமையில் இராணுவக் குழு அமைக்கப்பட்டது.\nவங்காளதேசத்தை 11 பிரதேசங்களாகப் பிரித்து, பிரதேச இராணுவத் தலைவர்கள் நியமிக்கப்பட்டனர். கிழங்கு வங்காளப் படைப்பிரிவு, கிழக்கு பாகிஸ்தான் துப்பாக்கிகள் பிரிவு மற்றும் முக்தி வாகினி படைகளைக் கொண்டு 4 ஏப்ரல் 1971-இல் துவக்கப்பட்ட வங்காளதேச இராணுவத்திற்கு ஜெனரல் உஸ்மானி தலைமை வகித்தார். \n\nஇந்திய – பாகிஸ்தான் போரின் போது, முக்திவாகினி படையினரும் கூட்டு சேர்ந்து பாகிஸ்தான் படைவீரர்கள் மீது போர் தொடுத்தனர்.\n\nSection::::பின்னனி.\n1971-இல் நடைபெற்ற பாகிஸ்தான் நாடாளுமன்றப் பொதுத் தேர்தலில், கிழக்கு பாகிஸ்தானின் சேக் முஜிபுர் ரஹ்மான் தலைமையிலான அவாமி லீக் கட்சி, பாகிஸ்தானின் நடுவண் அரசில் ஆட்சி அமைக்கப் போதுமான தொகுதிகளில் வெற்றி பெற்றது. ஆனால் பாகிஸ்தானின் இராணுவ ஆட்சியாளர் யாகியாகானும், மேற்கு பாகிஸ்தான் அரசியல்வாதிகளும் சேக் முஜிபுர் ரஹ்மானை ஆட்சி அமைக்க எதிர்ப்பு தெரிவித்தனர். \nஇந்நிலையில் சேக் முஜிபுர் ரஹ்மான் 7 மார்ச் 197-இல் கிழக்கு பாகிஸ்தான் எனப்படும் வங்காளதேசத்தை சுதந்திர தனி நாடாக அறிவித்தார்.\n\nஇதைத் தொடர்ந்து அதே நாளில் பாகிஸ்தான் இராணுவ ஆட்சியாளர் யாகியாகான், சேக் முஜிபுர் ரஹ்மானை தேசத் துரோகி என அறிவித்தார்.\nமேலும் பாகிஸ்தான் இராணுவம் வங்காளதேசத்தின் அனைத்து பகுதிகளிலும் உள்ள அவாமி லீக் கட்சித் தலைவர்களை கைது செய்ததுடன், முக்தி வாகினி படையினருடன் மோதியது.\n\nSection::::தாக்குதல்கள்.\n25 மார்ச் 1971 அன்று கிழக்கு பாகிஸ்தானில் (வங்காள தேசம்) இராணுவச் சட்டம் செயல்படுத்தப்பட்டது. வெளிநாட்டுப் பத்திரிக்கைச் செய்தியாளர்களை பாகிஸ்தான் இராணுவம் வெளியேற்றியது. அவாமி லீக் கட்சி தடை செய்யப்பட்டது. கட்சியின் தலவர் சேக் முஜிபுர் ரஹ்மான் கைது செய்யப்பட்டார்.\n\nஇந்நிலையில் பாகிஸ்தான் இராணுவத்திற்கு எதிராக, முக்தி வாகினி படைகளுடன் சேர்ந்து கிழக்கு பாகிஸ்தான் துப்பாக்கிப் படைப் பிரிவுகளும், கிழக்கு வங்காள போர்படைப் படை பிரிவு வீரர்களும் தாக்குதல்கள் தொடுத்தது. இதனால் கோபமடைந்த பாகிஸ்தான் படைவீரர்கள் கண்மூடித்தனமான வங்கதேச மக்கள் மீது தாக்குதல் தொடுத்தனர். இத்தாக்குதல்களில் பல்லாயிரம் வங்காள மக்கள் படுகொலை செய்யப்பட்டனர். பெண்கள் கற்பழிக்கப்பட்டனர். \nஇதனால் காஜிபூர், காரிப்பூர், சில்ஹெட், தலாய், ரங்கமதி-மகால்சாரி, குஸ்தியா, தருயின், பரிசால் ஆகிய இடங்களில் முக்திவாகினி படையினருக்கும், பாகிஸ்தான் படையினருக்கும் பெரும் போர் நடைபெற்றது. \n\nSection::::முக்தி வாகினி – இந்தியக் கூட்டணிப் படைகள்.\nஇந்நிலையில் இந்திய அரசு முக்தி வாகினி போராட்ட வீரர்களுடன் கூட்டணி அமைத்து, மார்ச் 1971-இல் கிழக்கு பாகிஸ்தான் இராணுவத்தின் மீது போர் தொடுத்தது. இந்திய இராணுவத்தின் விமானப் படைகள் கிழக்கு பாகிஸ்தான் நிலைகள் மீது சரமாரி தாக்குதல்கள் துவக்கியது. போரின் முடிவில் பாகிஸ்தான் தோல்வியடைந்ததால், பாகிஸ்தான் இராணுவத் தலைவர் லெப்டினண்ட் ஜெனரல் ஏ. ஏ. கே. நியாசி, 90,000 பாகிஸ்தான் இராணுவ வீரர்களுடன், இந்திய இராணுவத் தலைவர் ஜெகத் சிங் அரோராவிடம் சரணாகதி அடைந்து சரணாகாதி ஒப்பந்தத்தில் கையொப்பமிட்டார்.\n6 டிசம்பர் 1971-இல் சேக் முஜிபுர் ரஹ்மான் தலைமையிலான சுதந்திர வங்காளதேச அரசை இந்தியாவும், பூடானும் அங்கீகாரம் செய்தது.\n\n"}
{"id": "326571", "url": "https://ta.wikipedia.org/wiki?curid=326571", "title": "பந்தன் வங்கி", "text": "பந்தன் வங்கி\n\nஇந்தியாவில் செயல்பட்டுவரும் தனியார்த் துறை வங்கியாகும். இது இந்தியாவின் மேற்கு வங்காளம் மாநிலத்தின். கொல்கத்தா தலைமையிடமாகக் கொண்டு செயல்படுகிறது.780 வங்கி கிளைகள் 277 தானியங்கும் வங்கி கருவி 9 .9 மில்லியன் வாடிக்கையாளர்களை கொண்டு உள்ளது. பந்தன் 2001 ஆம் ஆண்டு குறுநிதி நிறுவனமாக இருந்து 2014 ஆம் ஆண்டு இந்தியா ரீசர்வ் வங்கியிடம் இருந்து வங்கி உரிமம் பெற்றது . \nசுமார் 22 ,௦௦௦ ஊழியர்கள் இந்த வங்கியில் பணிபுரிகிறார்கள்.இந்தியா ரீசர்வ் வங்கி விதிமுறைப்படி 500 கோடி மூலதனத்துடன் தன் ஒரு புதிய வங்கி செயல் படவேண்டும்.பந்தன் வங்கியின் மூலதனம் சுமார் 2570 கோடி ஆகும். \n"}
{"id": "326576", "url": "https://ta.wikipedia.org/wiki?curid=326576", "title": "என் மனைவியும் என் மாமியாரும்", "text": "என் மனைவியும் என் மாமியாரும்\n\n\"என் மனைவியும் என் மாமியாரும்\" (My Wife and My Mother-in-Law) என்பது, இரட்டைப் பொருள் காட்டும் ஒளியியல் தோற்றமயக்கம் ஆகும். இதில் ஒரு இளம் பெண்ணை அல்லது ஒரு வயதான பெண்ணைப் பார்க்க முடியும். இளம்பெண் உருவத்தை மனைவியாகவும் வயதான பெண்ணின் உருவத்தை மாமியாராகவும் ஓவியர் குறிப்பிட்டுள்ளார். இப்படத்தில் இளம்பெண் உருவத்தின் தலையும் தோள்களும் காடப்பட்டுள்ளன. இவ்வுருவம் வலப் பக்கமாகத் திரும்பி பார்ப்பவருக்கு எதிர்ப்பக்கம் பார்த்துக்கொண்டிருக்கிறது. வயதான பெண்ணுக்கும் தலையும் தோளுமே தெரிகிறது. ஆனால், முகம் நேரே இடப்பக்கம் பார்க்கும்படி அமைந்துள்ளது.\n\nSection::::வரலாறு.\nபிரித்தானியக் கேலிச்சித்திர ஓவியரான வில்லியம் எலி ஹில் (1887-1962) என்பவர், \"பக்\" (Puck) என்னும் நகைச்சுவைச் சஞ்சிகையின் 1915 நவம்பர் 6 இதழில் வெளியிட்டார். இதற்கு \"அவர்கள் இருவரும் இந்தப் படத்தில் உள்ளனர் - கண்டுபிடியுங்கள்\" என்று தலைப்பிடப்பட்டு இருந்தது. ஆனால், அறியப்பட்ட மிகப்பழைய வடிவம் 1888 இல் வெளியான ஒரு செருமன் அஞ்சலட்டை ஆகும். 1930 இல், எட்வின் போரிங் என்பவர், ஆய்வுக் கட்டுரை ஒன்றில் இப்படத்தை வெளியிட்டு உளவியலாளரிடையே அறிமுகப்படுத்தினார். அப்போதிருந்து இப்படம் பாடப் புத்தகங்களிலும், சோதனை ஆய்வுகளிலும் இடம்பெற்றன.\n"}
{"id": "326579", "url": "https://ta.wikipedia.org/wiki?curid=326579", "title": "புதுவை பாரதியார் கிராம வங்கி", "text": "புதுவை பாரதியார் கிராம வங்கி\n\nபுதுவை பாரதியார் கிராம வங்கி, இந்தியாவின் புதுச்சேரி ஒன்றிய பிரதேசத்தில் செயற்பட்டுவரும் மண்டல ஊரக வங்கியாகும். புதுச்சேரியில் உள்ள இரண்டு மாவட்டங்களில் முப்பதுக்கும் அதிகமான கிளைகளுடன் 150க்கும் அதிகமான பணியாளர்களையும் கொண்டு செயற்பட்டுவருகிறது. 26 மார்ச் 2008 முதல் மக்களுக்கு வங்கி சேவை வழங்கி வருகிறது. புதுச்சேரியை தலைமையாக கொண்டு செயல்பட்டு வருகிறது. இந்த வங்கியில் நகைக் கடன், கல்விக் கடன் மக்களுக்கு வழங்கப்படுகிறது. மேலும் தொடர் வைப்பு தொகை சேவையும் இங்கு உள்ளது. சில வங்கி கிளைகளில் தானியங்கி சில்லறை வழங்கும் இயந்திரம் உள்ளது.\n\n"}
{"id": "326581", "url": "https://ta.wikipedia.org/wiki?curid=326581", "title": "சுற்றுச்சூழல் பாதுகாப்புச் சட்டம் 1986", "text": "சுற்றுச்சூழல் பாதுகாப்புச் சட்டம் 1986\n\nசுற்றுச்சூழல் பாதுகாப்புச் சட்டம் 1986 \"(Environment Protection Act, 1986)\" என்பது சுற்றுச்சூழலைப் பாதுகாப்பதற்காக இந்திய பாராளுமன்றம் இயற்றிய ஒரு சட்டமாகும். போப்பால் நச்சுவாயு நிகழ்வுக்குப் பிறகு இச்சட்டம் இயற்றப்பட்டது. இந்திய அரசியலமைப்பு 253 ஆவது பிரிவின் கீழ் இச்சட்டம் மார்ச்சு 1986 இல் இயற்றப்பட்டு 19 நவம்பர் 1986 இல் நடைமுறைப்படுத்தப்பட்டது. மனிதர்களுடன் தொடர்புடைய சுற்றுச்சூழலைப் பாதுகாக்க ஐக்கிய நாடுகளின் மாநாட்டில் எடுக்கப்பட்ட முடிவுகளை செயல்படுத்துவது இச்சட்டத்தின் நோக்கமாகும். பாதுகாப்பு மற்றும் மனிதச் சூழலின் பாதுகாப்பானது தாவரங்கள், விலங்குகள் மற்றும் பிற உயிரினங்களின் பாதுகாப்பு முன்னேற்றம் ஆபத்துத் தடுப்பு ஆகியவற்றோடு தொடர்புபடுத்தப்பட்டது. .\nSection::::வரையறைகள்.\n1.சுற்றுப்புறச்சூழல்: காற்று, நீர் மற்றும் நிலமும் அவைகளுக்குள் உள்ள பிணைப்பும் அவை மனிதனோடும், பிற உயிரினங்களோடும் கொண்டுள்ள பிரிக்கமுடியாத உறவையும் சுற்றுச்சூழல் எனக் கூறலாம்.\n\n2.மாசு: சுற்றுச்சூழலுக்குத் தீமையை விளைவிக்கக் கூடிய எந்த ஒரு திட, திரவ மற்றும் வாயுப் பொருட்களும் மாசு ஆகும்.\n\n3.அபாயகரமான பொருட்கள்: எந்த ஒரு பொருளும், அவற்றின் வேதியியல் மற்றும் இயற்பியல் குணநலன்களின் பொருட்டு, மனிதனுக்கோ பிற உயிரினங்களுக்கோ அல்லது சுற்றுச்சூழலுக்கோ அபாயத்தை விளைவித்தால் அப்பொருளை அபாயகரமான பொருள் எனக் கணிக்கலாம்.\n\n4.சுற்றுப்புறச் சூழலைக் காப்பாற்றவும், மேம்படுத்தவும் , மத்திய அரசுக்கு வழங்கப்பட்டுள்ள அதிகாராங்கள்.\n\n5.மாசுக்கட்டுப்பாடு மற்றும் தடுப்புகளைப் பற்றியது ஆகும்.\n\n6.இப்பிரிவின்படி சட்டத்திற்கு விரோதமான நடவடிக்கை பிற சட்டத்திற்கு விரோதமாக இருப்பின் குற்றத்திற்கான தண்டனையைப் பிற சட்டத்தின் அடிப்படையிலேயே வழங்க வேண்டும். முன்மொழியப்பட்ட இத்தகைய சில திருத்தங்கள் சுற்றுப்புறச்சூழல் பாதுகாப்புச்சட்டத்தின் வலிமையைக் குறைக்கிறது ,\n\nSection::::மத்திய அரசின் அதிகாரங்கள்.\n1.சுற்றுப்புறச்சூழல் மாசைத் தடுக்கவும், கட்டுப்படுத்தவும் தேசிய அளவில் திட்டங்கள் தீட்டவும் அவற்றை நடைமுறைப்படுத்தவும் அதிகாரம் வழங்கப்பட்டது.\n\n2.சுற்றுச்சூழல் மாசைக் குறைக்கவும், தடுக்கவும் எந்தவிதமான நடவடிக்கைகளும் எடுக்கும் உரிமை வழங்கப்பட்டது.\n\n3.புகை மற்றும் கழிவுகள் வழியாக வெளிப்படும் மாசுக்களின் அளவுகளை நிர்ணயம் செய்யவும் அதிகாரம் வழங்கப்பட்டது.\n\n4.சுற்றுச்சூழல் மாசு சார்ந்த ஆராய்ச்சிகளை மேற்கொள்ள அதிகாரம் வழங்கப்பட்டுள்ளது.\n\nSection::::தண்டனைகள்.\nசட்டத்தை மீறினால் (1)5 ஆண்டு சிறைவாசம் அல்லது 1 லட்ச ரூபாய் அபராதம் அல்லது இவ்விரண்டும் (2) தொடர்ந்து சட்டத்தை மீறினால் நாளொன்றுக்கு 500 ரூபாய் அபராதம் விதிக்கப்படும்.\n\n"}
{"id": "326592", "url": "https://ta.wikipedia.org/wiki?curid=326592", "title": "ராவல்பிண்டி மாவட்டம்", "text": "ராவல்பிண்டி மாவட்டம்\n\nராவல்பிண்டி மாவட்டம் (Rawalpindi District) (), பாகிஸ்தான் நாட்டின் வடக்கில் பஞ்சாப் மாகாணத்தில் உள்ளது. இதன் நிர்வாகத் தலைமையிடம் ராவல்பிண்டி நகரம் ஆகும்.\n\nஇம்மாவட்டம் வடமேற்கு இமயமலைத் தொடரின் சமவெளியில் அமைந்துள்ளது. சிந்து ஆறு மற்றும் ஜீலம் ஆறு இம்மாவட்டத்தில் பாய்கிறது.\n\nSection::::மாவட்ட நிர்வாகம்.\nஇம்மாவட்டத்தை நிர்வாக வசதிக்காக குஜ்ஜர் கான், காகுத்தா, கல்லர் செய்தன், கோட்லி சட்டியான், முர்ரி, ராவல்பிண்டி, போட்டாகர் மற்றும் தக்சசீலா என எட்டு தாலுக்காக்களாகப் பிரித்துள்ளனர். இம்மாவட்டம் 170 கிராம ஒன்றியக் குழுக்கள், 1164 வருவாய் கிராமங்கள், ஒரு மாநகராட்சி, மூன்று நகராட்சி மன்றங்கள், இரண்டு நகரப் பஞ்சாயத்துகள், நான்கு இராணுவப் பாசறை நகரங்களைக் கொண்டுள்ளது.\n\nSection::::மக்கள் தொகையில்.\n5285 சதுர கிலோ மீட்டர் பரப்பளவு கொண்ட ராவல்பிண்டி மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மக்கள் தொகை 33,63,911 ஆகும். மக்கள் தொகை வளர்ச்சி விகிதம் 2.75% (1981 - 98) ஆக உள்ளது. மக்கள் தொகையில் ஆண்கள் 1722477 (51.20 %), பெண்கள் 1641434 (48.80 %) ஆக உள்ளனர். பாலின விகிதம் 100 பெண்களுக்கு 104.9 வீதம் ஆண்கள் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பில் 636.5 மக்கள் வீதம் வாழ்கின்றனர். நகர்ப் புற மக்கள் தொகை 1788273 (53.16 %) ஆகவும், கிராமப் புற மக்கள் தொகை 1575638 (46.84 %) ஆகவும் உள்ளது. சராசரி எழுத்தறிவு 70.4% ஆக உள்ளது. ஆண்களின் எழுத்தறிவு 81.9% ஆகவும்; பெண்களின் எழுத்தறிவு 59.18% ஆகவும் உள்ளது. இம்மாவட்டத்தில் பஞ்சாபி மொழி பேசுபவர்கள் 85% ஆகவும், உருது மொழி பேசுபவர்கள் 7.5% ஆகவும், பஷ்தூன் மொழி போன்ற பிற மொழி பேசுபவர்கள் 7.5% ஆகவும் உள்ளனர். \n\nSection::::கல்வி.\nராவல்பிண்டி மாவட்டம் 1,230 தொடக்கப் பள்ளிகளும், 316 நடுநிலைப் பள்ளி பள்ளிகளும், 365 உயர்நிலைப் பள்ளிகளும், 40 மேனிலைப் பள்ளிகளையும் கொண்டுள்ளது. \n\nSection::::பொருளாதாரம்.\nஇம்மாவட்டத்தில் வேளாண்மைப் பொருளாதாரத்தைச் சார்ந்து உள்ளது. இங்கு வற்றாத சிந்து ஆறு மற்றும் ஜீலம் ஆறுகள் பாய்வதால் நீர் வளமும், மண் வளமும் கொண்டுள்ளதால் கோதுமை, பார்லி, பயறு வகைகள், சோளம், சிறு தானியங்கள் விளைகிறது. \n"}
{"id": "326596", "url": "https://ta.wikipedia.org/wiki?curid=326596", "title": "வினை இடைநிலைப்பொருள்", "text": "வினை இடைநிலைப்பொருள்\n\nவினை இடைநிலைப்பொருள் \"(Reactive intermediate)\" என்பது வேதியியலில் குறுகிய காலம் மட்டுமே நிலைத்திருக்கின்ற உயர் ஆற்றல் கொண்ட மிகவும் தீவிர வினைத்திறன் மிக்க மூலக்கூறு ஆகும். வேதிவினைகளின்போது வினைப்படு பொருள்களிலுள்ள பிணைப்புகள் சிதைந்து விளைபொருள்களில் புதிய பிணைப்புகள் உருவாகின்றன. பிணைப்புச் சிதைவின் போது உருவாகும் பகுதி மூலக்கூறுகள் மிகவும் வினைபுரியும் தன்மையுடையவை. இவற்றையே இடைநிலைப் பொருள்கள் என்பர். பொதுவாக இந்த இடைநிலைப் பொருள்கள் எளிமையான இயற்பியல், வேதியியல் முறைகளால் ஆராய இயலாத அளவிற்கு மிகக் குறைந்த கால நிலைத்தன்மையே பெற்றிருக்கின்றன இம்மூலக்கூறு விரைவாக அதிக நிலைப்புத்தன்மை கொண்ட மூலக்கூறாக மாறிவிடும். சாதாரண வெப்ப நிலையில் அவற்றைப் பிரித்தறிய இயலயாது. குறைவு வெப்பநிலை, அணி தனியாக்கல் போன்ற சிறப்புச் சூழல்களில் மட்டுமே இவை தனித்துப் பிரிக்கப்பட்டு சேமிக்கப்படுகின்றன. வினைகளில் இவற்றின் இருப்பு குறிப்பிடப்பட்டால் அவ்வேதிவினை எவ்வாறு நிகழ்கிறது என்பதை விளக்கமுடியும். \n\nபல வேதிவினைகளில் ஒன்றுக்கு மேற்பட்ட படிநிலைகளுக்குப் பின்னர் வினை நிறைவடைகின்றது. இடைநிலைப் பொருட்கள் வினைத்திறன் மிக்கவை என்பதால் நிலைப்புத்தன்மை உடைய பொருள் ஏதாவது ஒரு படிநிலையிலேயே தோன்றும். இப்படிநிலைகள் மூலமாக வினைவழிமுறையை அறியமுடியும். \nகரிம வேதிவினைகளின்போது பல்வேறு வகையான இடைநிலைப் பொருள்கள் உண்டாகின்றன. கரிம நேர் அயனிகள் , கரிம எதிர் அயனிகள் , இயங்கு உறுப்புகள், கார்பீன்கள் , நான்முகி இடைநிலைச் சேர்மங்கள், நைட்ரீன்கள் , பென்சீன்கள், பாசுபீனிடின்கள், கீட்டோ எதிரயனிகள், என்பன சில உதாரணங்களாகும் நிலைத்தன்மை கொண்ட சில இடைநிலை வினைப் பொருள்களும் சில வினைகளில் உருவாவதுண்டு. தற்காலத்தில் நிறலியல் நுட்பங்களின் முன்னேற்றத்தால் இவ்விடைநிலை வினைப்பொருள்களை ஆய்ந்து அறிய முடிகின்றது. இப் பொருள்களுடன் வினைபுரியக் கூடிய வேறு வேதிப் பொருள்களைப் பயன்படுத்தி இவற்றைச் சேர்க்கைப் பொருள்களாகவும் பெறலாம்.\n\nவினை இடைநிலைகளின் பொதுவான சில அம்சங்கள்:\n\n"}
{"id": "326630", "url": "https://ta.wikipedia.org/wiki?curid=326630", "title": "அட்டோக் மாவட்டம்", "text": "அட்டோக் மாவட்டம்\n\nஅட்டோக் மாவட்டம் (Attock District) () பாகிஸ்தான் நாட்டின் பஞ்சாப் மாகாணத்தின் வடக்கில் ராவல்பிண்டி கோட்டத்தில் அமைந்துள்ளது. இதன் நிர்வாகத் தலைமையிடம் அட்டோக் நகரம் ஆகும். \n\nSection::::மாவட்ட நிர்வாகம்.\n6857 சதுர கிலோ மீட்டர் பரப்பளவு கொண்ட இம்மாவட்டத்தின் நிர்வாக வசதிக்காக அட்டோக், பதே ஜங், ஜாந்த், ஹசன் அப்தல், ஹஸ்ரோ மற்றும் பிண்டி ஹேப் என ஆறு தாலுக்காக்களாகப் பிரித்துள்ளனர். இம்மாவட்டம் 72 கிராம ஒன்றியக் குழுக்கள் கொண்டது.\nSection::::மக்கள் தொகையில்.\n6857 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மக்கள் தொகை 1,274,935 ஆகும். மக்கள் தொகையில் 20.45% நகர்புறங்களில் வாழ்கின்றனர். பஞ்சாபி மொழியை 87.15% மக்களும், உருது மொழியை 1.06% மக்களும், மற்றும் பஷ்தூ மொழியை 8.28% மக்களும் பேசுகின்றனர்.\nஇம்மாவட்டத்தின் ஹசன் அப்தல் தாலூக்காவில், ராவல்பிண்டி நகத்திலிருந்து 48 கிலோ மீட்டர் தொலைவில் சீக்கிய பஞ்சா சாகிப் குருத்துவார் உள்ளது. குருநானக் இவ்விடத்தில் வருகை தந்துள்ளார். பன்னாட்டு சீக்கியர்கள் ஆண்டில் இரு முறை இங்குள்ள குருத்துவாருக்கு சென்று வழிபடுகின்றனர்.\n\nSection::::பொருளாதாரம்.\nஇம்மாவட்டத்தில் வேளாண்மைப் பொருளாதாரத்தைச் சார்ந்து உள்ளது. இங்கு வற்றாத சிந்து ஆறு 130 கிலோ மீட்டர் தொலைவிற்கு பாய்வதால், இம்மாவட்டம் நீர் வளமும், மண் வளமும் கொண்டுள்ளது. கோதுமை, பார்லி, பயறு வகைகள், சோளம், சிறு தானியங்கள் விளைகிறது. மேலும் கம்பளித் துணிகள், ஆடைகள் உற்பத்தி ஆலைகள், இயற்கை எரிவாயு சுரங்கங்கள் உள்ளது. \n\nSection::::கல்வி.\nஇம்மாவட்டத்தில் 1,287 அரசுப் பள்ளிகளில் 657 பள்ளிகள் மகளிருக்கானது.\n"}
{"id": "326636", "url": "https://ta.wikipedia.org/wiki?curid=326636", "title": "கார்செல்", "text": "கார்செல்\n\nகார்செல் \"(Carcel)\" என்பது ஒளியின் செறிவை அளவிடப் பயன்பட்ட ஓர் பிரஞ்சு அலகாகும். 1860 ஆல் ஆண்டுகளில் இந்த அலகு கார்செல் விளக்குகளின் ஒளிச்செறிவை அளப்பதற்குப் பயன்படுத்தப்பட்டது. இவ்விளக்கு செந்தர அடுப்பு மற்றும் புகைப்போக்கி பரிமாண அளவுகளில் இலைக்காய்களில் இருந்து பெறப்படும் கொல்சா வித்து எண்ணெய் அல்லது கோசுக்கீரை விதை எண்ணெயில் எரியும். ஒரு மணி நேரத்திற்கு 42 கிராம் அளவுள்ள கொல்சா வித்தெண்ணெய் 40 மில்லிமீட்டர் உயரத்திற்கு எரிந்தால் அது ஒரு கார்செல் அளவு ஆகும் .\nதற்காலத்தில் ஒரு கார்செல் என்பது 9.74 கேண்டலாவுக்குச் சமமாகும் \n"}
{"id": "326637", "url": "https://ta.wikipedia.org/wiki?curid=326637", "title": "சக்வால் மாவட்டம்", "text": "சக்வால் மாவட்டம்\n\nசக்வால் மாவட்டம் (Chakwal District) () தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடக்கில் ராவல்பிண்டி கோட்டத்தில் அமைந்துள்ளது. இதன் நிர்வாகத் தலைமையிடம் சக்வால் நகரம் ஆகும்.\n\nஇம்மாவட்டம் ஜீலம் மாவட்டம் மற்றும் அட்டோக் மாவட்டங்களின் சில தாலுக்காக்களைக் கொண்டு 1985-இல் துவக்கப்பட்டது. \n\nSection::::மாவட்ட நிர்வாகம்.\n6,524 சதுர கிலோ மீட்டர் பரப்பளவு கொண்ட இம்மாவட்டத்தின் நிர்வாக வசதிக்காக சக்வால், கல்லர், சோவா சைதான் ஷா, தலாகாங் மற்றும் லாவா என ஐந்து தாலுக்காகளாகப் பிரிக்கப்பட்டுள்ளது. மேலும் இம்மாவட்டத்தில் இரண்டு நகராட்சிகளும், ஒரு மாவட்ட வளர்ச்சி குழுவும், 68 கிராம ஒன்றியக் குழுக்களும், 198 வருவாய் கிராமங்களும், 11 காவல் நிலையங்களும் உள்ளது.\n\nSection::::அரசியல்.\nஇம்மாவட்டம் இரண்டு பாகிஸ்தான் நாடாளுமன்றத் தொகுதிகளையும், நான்கு பஞ்சாப் மாகாண சட்டமன்றத் தொகுதிகளையும் கொண்டுள்ளது.\n\nSection::::மக்கள் தொகையியல்.\n6,524 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, சக்வால் மாவட்டத்தின் மொத்த மக்கள் தொகை 10,83,725 ஆகும். மொத்த மக்களில் நகரப்புறங்களில் 21.01% மக்கள் வாழ்கின்றனர். சராசரி எழுத்தறிவு விகிதம் 56.72% ஆக உள்ளது.\nஇம்மாவட்டத்தில் பஞ்சாபி மொழியை 97.7% மக்களும் பஷ்தூ மொழியை 1.2% மக்களும், உருது மொழியை 0.9% மக்களும் பேசுகின்றனர்.\n\nSection::::கல்வி.\nசக்வால் மாவட்டத்தில் உள்ள 1199 அரசுப் பள்ளிகளில் 627 பள்ளிகள் பெண்களுக்கானது.\n\n\nSection::::பொருளாதாரம்.\nஇம்மாவட்டத்தின் பொருளாதாரம் வேளாண்மையைச் சார்ந்து உள்ளது. இங்கு வற்றாத ஆறுகள் பாய்வதால் நீர் வளமும், மண் வளமும் கொண்டுள்ளது. இங்கு கோதுமை, கரும்பு, பார்லி, பயறு வகைகள், சோளம், சிறு தானியங்கள் பயிரிடப்படுகிறது. மேலும் இங்கு பெரிய சிமெண்ட் ஆலையும் உள்ளது. \n\nSection::::கட்டாஸ் ராஜ் கோயில்கள்.\nஇம்மாவட்டத்தில் ஆயிரம் ஆண்டுகளுக்கும் மேலான நூறு கோயில்கள் கட்டாஸ் ராஜ் எனும் பகுதியில் உள்ளது. இக்கோயிலுக்கு பாகிஸ்தான் மற்றும் இந்தியாவிலிருந்து பக்தர்கள் தரிசனம் செய்ய வருகிறார்கள். மேலும் கட்டாஸ் ராஜ் பகுதியில் தொன்மையான சமசுகிருத பல்கலைக்கழகம் இருந்துள்ளது.\n"}
{"id": "326641", "url": "https://ta.wikipedia.org/wiki?curid=326641", "title": "2017 கூனேரு தொடர்வண்டி விபத்து", "text": "2017 கூனேரு தொடர்வண்டி விபத்து\n\nகூனேரு தொடர்வண்டி விபத்து அல்லது ஹிராக்கந்த் தொடர்வண்டி விபத்து என்பது இந்தியாவின் ஆந்திரப்பிரதேச மாநிலத்தில் விஜயநகரம் மாவட்டத்தில் கூனேரு ரயில் நிலையம் அருகே 21 சனவரி 2017 இரவு ஹிராக்கந்த் அதிவிரைவுத் தொடர்வண்டி தடம் புரண்ட விபத்தை குறிப்பாதாகும்.\nSection::::விபத்து.\nசத்தீஸ்கர் மாநிலம் ஜக்தல்பூரில் இருந்து ஒடிசா மாநிலம் புவனேஸ்வர் சென்று கொண்டிருந்த ஹிராக்கந்த் அதிவிரைவுத் தொடர்வண்டி, ஆந்திரப்பிரதேச மாநிலத்தில் விஜயநகரம் மாவட்டத்தில் கூனேரு ரயில் நிலையம் அருகே 21 சனவரி 2017 இரவு தடம் புரண்டது. மூன்று பெட்டிகள் முற்றிலும் இருப்புப்பாதையை விட்டு தடம் புரண்டன. சில பெட்டிகள் அருகில் இணையாக சென்று கொண்டிருந்த சரக்கு வண்டியுடன் மோதி புரண்டன.\n\nஅதிவிரைவுத் தொடர்வண்டியின் பொறி இயந்திரம் உட்பட 9 பெட்டிகள் தடம் புரண்டதில் 13 பெண்கள் உட்பட 41 பேர் உயிரிழந்தனர். காயமடைந்த ஒருவர் சிகிச்சை பலனின்றி பின்னர் இறந்ததால் பலி எண்ணிக்கை 42 ஆக உயர்ந்தது.\n\nSection::::இழப்பீடு.\nவிபத்தில் இறந்தவர்களின் குடும்பத்தினருக்கு இந்திய இரயில்வே சார்பில் தலா ரூ.2 லட்சமும் ஆந்திரப் பிரதேச அரசு சார்பில் தலா ரூ.5 லட்சமும் இழப்பீடு அறிவிக்கப்பட்டது.\n"}
{"id": "326642", "url": "https://ta.wikipedia.org/wiki?curid=326642", "title": "பரிட்டாலா ரவீந்திரா நாயுடு", "text": "பரிட்டாலா ரவீந்திரா நாயுடு\n\nபரிட்டால ரவி. ஆந்திர மாநிலத்தின் ராயலசீமா என்ற பிராந்தியத்திலுள்ள அனந்தபூர் மாவட்டத்தை சார்ந்தவர் ஆவார்.\n\nஇவர் தந்தை பரிட்டால ஸ்ரீராமுலு, ஓர் கம்மூனிசவாதி ஆவார். இவர் ராயலசீமா பகுதிகளில் இருந்த பூசுவாமி என்னும் நிலச்சுவான்தார்களுக்கு எதிராக ஏழை மக்களின் உரிமைக்காக போராடத்தை நடத்தியவர் ஆவார்.\n\nஇவரின் மக்கள் செல்வாக்கு அப்பகுதி நிலச்சுவான்தார்களால் சகித்துக்கொள்ள முடியாமல் இவரை திட்டம் தீட்டி கொலை செய்துவிட்டனர்.\n\nஸ்ரீராமுலு அவர்களது முதல் மகன் பரிட்டால ஹரீந்திரா அவர்களும் தனது தந்தை வழியஒ பின்பற்றி பல்வேறு போராட்டங்களில் ஈடுபட்டார். ஆதலால் அவரும் அப்பகுதி நிலச்சுவான்தார்களால் கொல்லப்பட்டார் .\n\nஇந்த அநியாயத்தை அழிக்க, அவர் தந்தை வழி அண்ணன் வழி வந்த மக்களை காக்க வேண்டிய கட்டாயம் பரிட்டாலா ரவீந்திரா அவர்களுக்கு ஏற்பட்டு அவர் போராட்ட களத்திற்கு வந்தார் பரிட்டாலா ரவிந்திரா அவர்கள்.\n\nஅப்போது தான் என். டி. ராமாராவ் அவர்கள் புதிதாக கட்சி தொடங்கிய காலம். அப்போது அவர் ராயலசீமா பகுதியிலுள்ள அனந்தபூர் மாவட்டத்தில் பிரச்சாரம் செய்ய போகிறார். அங்கு அவருக்கு எதிராக அவர் பிரச்சார மேடையில் நாட்டு வெடிகுண்டு வைக்கப்பட்டு வெடித்துவிடுகிறது.\n\nஅந்த சம்பவத்தால் கோவமுற்று, இவர்களை யாரை வைத்து அடக்கமுடியும் என்று பார்தபோது அவர் கண்ணுக்கு பரிடாலா ரவீந்திர தென்பட்டார்.\n\nரவீந்திரவை அழைத்து அந்த பகுதியின் சட்டமன்ற பிரதிநிதியாக போட்டியிட வேண்டிக்கொண்டார் என்.டி.யார்.\n\nஅவரும் ஒப்புக்கொண்டு சட்டமன்ற உறுப்பினராக போட்டியிட்டு மக்களால் தேர்ந்தெடுக்கப்பட்டார் பரிட்டாலா ரவீந்திரா.\n\nஎன்.டி.ஆர் மந்திரி சபையில் மந்திரியானார் ரவீந்திரா.\n\nபின்னர் அவரால் அப்பகுதி மக்களுக்கு நியாயம் கிடைக்கச் செய்தார்.மக்களும் அவரை தொடர்ந்து வெற்றிபெறச் செய்தனர்.\n\nஅவரின் அரசியல் வெற்றியை தாங்க முடியாத அவரின் எதிரிகளால் சுட்டு கொல்லப்பட்டார்.\n\nஆனால் அவரையும்,அவரது குடும்பத்தையும் அப்பகுதி மக்கள் அவரை கடவுளாக பார்கிறார்கள்.\n\nஅவருக்கு ஆந்திரா ,தெலுங்கானா, பகுதிகளில் அவருக்கு என்று ரசிகர்பட்டாலம் இருக்கின்றது.\n\nபரிடால குடும்பம் மற்றும் அவரது தொண்டர்கள் சார்பாக பல்வேறு சேவா உதவிகாறியங்களு உதவிக்கொண்டு இருக்கின்றனர்.\n"}
{"id": "326643", "url": "https://ta.wikipedia.org/wiki?curid=326643", "title": "மெலனியா திரம்ப்", "text": "மெலனியா திரம்ப்\n\nமெலனியா திரம்ப் (பிறப்பு மெலனியா இன்னாவ ஏப்ரல் 26, 1970; செருமன் மொழியில் மெலனியா இன்னாவுசு) இவர் சிலோவாக்கிய - அமெரிக்க முன்னால் தோற்ற அழகியும் தற்போது அமெரிக்காவின் முதல் பெண்மணியும் ஆவார். இவர் தொழில் அதிபரும் அமெரிக்காவின் 45 வது அதிபரான தொனால்ட் திரம்பை மணந்துள்ளார்.\n\nமுன்னாள் யுகோசுலாவியாவில் பிறந்த இவர் 2001 ஆம் ஆண்டு அமெரிக்காவில் நிரந்தர வசிப்பவாதி ஆனார். 2006 ஆம் ஆண்டு அமெரிக்க குடியுரிமை பெற்றார். இவர் இரண்டாவதாக வெளிநாட்டில்  பிறந்த  அமெரிக்க  முதல்  பெண்மணியாவார். 1825 இல் முதல் பெண்மணியாக இருந்த லூசியா ஆடம்சு முதலாவது பெண்மணி இவர் இலண்டனில் பிறந்தவர்.\n\nSection::::ஆரம்ப வாழ்க்கை.\nமெலனியா இன்னாவ் யுகோசுலாவியாவின் பகுதியாக இருந்த சுலோவீனியாவின்  தென்கிழக்கிலுள்ள நோவா மீசுட்டோ என்னும் இடத்தில், ஏப்ரல் 26, 1970 அன்று பிறந்தார்.  இவர் அரசு தயாரிப்பு விசையுந்துக்கும் மகிழுந்துக்கும் விற்பனையாளராக வணிகத்தில் இருந்த  விக்டர்  இன்னோவவுஉக்கும்  அமால்லிசாவுக்கும் பிறந்தார். அவரது தந்தை இருந்து அருகிலுள்ள  ரெட்ச்சா நகரத்தை சேர்ந்தவர். அவரது தாயார் இருந்து ராகா கிராமத்தை சேர்ந்தவர், இவரது தாய் குழந்தைகள் ஆடை உற்பத்தி நிறுவனத்தில்  பணி புரிந்தார். அந்நிறுவனத்திலேயே  பின்னால் மெலனியா ஆடைகளுக்கு  தோற்ற  அழகியாக பணியாற்றினார்.  தன்  இறுதி  பெயரையும் இன்னாவ என்று சுலோவீனிய  மொழியில்  இருந்து  செருமன்  மொழிக்கு  இன்னாவசு  என்று மாற்றிக்கொண்டார்.\n\nமெலனியா சுலோவீனியாவின் தாழ் சாவா  பள்ளத்தாக்கிலிருந்த செவ்னிகா நகரிலிருந்த  ஓரளவு  வசதி  நிறைந்த  குடியிருப்பிலேயே  வாழ்ந்தார்.  இவருக்கு  இனிசு  என்ற  சகோதரியும் , டெனிசு என்ற உடன்பிறவா  அண்ணனும் உள்ளார்கள்.  மெலனியா டெனிசை  சந்ததில்லை, இவர் மெலனியாவின் தந்தையின்  மற்றொரு  திருமணத்தில்  பிறந்தவர். \n"}
{"id": "326648", "url": "https://ta.wikipedia.org/wiki?curid=326648", "title": "கட்டாஸ் ராஜ் கோயில்", "text": "கட்டாஸ் ராஜ் கோயில்\n\nSection::::தொன்ம வரலாறு.\nஇந்து தொன்மவியலின் படி, பாண்டவர்கள் வனவாசத்தில் இருந்தபோது கிருஷ்ணரின் ஆலோசனையின்படி இந்த சிவலிங்கக் கோயில்களை கட்டியதாக அறியமுடிகிறது.\n\nஇக்கோயில்களை உலகப் பாரம்பரியக் களங்களில் ஒன்றாக அறிவிக்க பாகிஸ்தான் அரசு கோரிக்கை விடுத்துள்ளது. மேலும் இக்கோயில் வளாகத்தை புதுப்பிக்க பாகிஸ்தான் அரசு திட்டமிட்டுள்ளது. இக்கோயிலின் திருக்குளத்தில் உள்ள நீர், அருகில் உள்ள தொழிற்சாலகளின் பெருக்கத்தினால் வற்றியுள்ளது. சனவரி 2017-இல் இக்கோயில் கோபுரங்களுக்கு புதிய விமானங்களை நிறுவத் தொடங்கியுள்ளது.\nகட்டாஸ்ராஜ் கோயில் வளாகம் பாண்டவர்களுடன் தொடர்புடையது. பாண்டவர்கள் பன்னிரெண்டு ஆண்டு வன வாச காலத்தில், நான்கு ஆண்டுகள் இப்பகுதியில் தங்கியிருந்ததாக மகாபாரத காவியம் கூறுகிறது. இக்கோயில் குளத்து நீரை அருந்த வந்த பீமன், அருச்சுனன், நகுலன் மற்றும் சகாதேவன், இக்குளத்தை காவல் காத்துக் கொண்டிருந்த ஒரு யட்சனின் கேள்விகளுக்கு பதில் கூறாது, இக்குளத்து நீரை அருந்தியதால் அனைவரும் ஒருவர் பின் ஒருவராக இறந்தனர். பின்னர் தருமன் இக்குளத்திற்கு வந்து யட்சனின் கேள்விகளுக்கு பதில் கூறி, தனது உடன் பிறப்புகளை உயிர்த்தெழச் செய்து, இக்குளத்து நீரை அருந்திச் சென்றதாக மகாபாரதம் கூறுகிறது.\n\nSection::::அமைவிடம்.\nகட்டாஸ்ராஜ் கோயில் வளாகம் சக்வால் நகரத்திலிருந்து நாற்பது கிலோ மீட்டர் தொலைவில் உள்ளது.\n\nSection::::பிறகோயில்கள்.\nகட்டாஸ்ராஜ் கோயில் வளாகத்தில் சிவலிங்கம் அல்லாது, இராமர் கோயில், சிவன் கோயில், அனுமார் கோயில்கள் உள்ளது. இக்கோயிலுக்கு முந்தைய இந்தியத் துணைப் பிரதமர் லால் கிருஷ்ண அத்வானி 2015-இல் வருகை புரிந்தார்.\n\n"}
{"id": "326659", "url": "https://ta.wikipedia.org/wiki?curid=326659", "title": "கள்ளிமடையான் (நெல்)", "text": "கள்ளிமடையான் (நெல்)\n\nகள்ளிமடையான் (\" Kallimadaiyan\") எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் பெரம்பலூர் மாவட்டத்திலுள்ள ‘ஐயர்பாளையம்’ எனும் வட்டாரங்களில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு சுமார் 2 டன்கள் மகசூல் கொடுக்கக்கூடியதாகும். \n\nSection::::கால அளவு.\nநீண்டகால நெற்பயிரான இது, சுமார் ஆறுமாத காலத்தின் முடிவில் அறுவடைக்கு வரக்கூடிய நெல் இரகமாகும். மேலும் இதன் நாற்றாங்கால் கால அளவு மட்டுமே, சுமார் 35 நாட்கள் முதல், 60 நாட்கள் ஆகும்.\nSection::::பருவகாலம்.\nசுமார் 140 - 200 நாட்கள் மொத்தப் பயிர்க்கால அளவுடைய இதன் நெற்பயிர்கள், நீண்டகால நெற்பயிர்கள் சாகுபடி செய்யக்கூடிய ஆகத்து மாதம் தொடங்கும் சம்பாப் பருவம் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.\n\nSection::::வளருகை.\nசுமார் 110 - 120 சென்டிமீட்டர் உயரம் வரையில் வளரும் தன்மையுடைய இந்த நெற்பயிர், மிகச்சிறந்த தூர் (நெற்கதிர்) எடுக்கும் இயல்பு கொண்டது. மேலும் இதன் பூங்கொத்துகள் சுமார் 30 சென்டிமீட்டர் வரை நீண்டு, தடித்த தானியமணிகளை உருவாக்கி அதிக மகசூலை பெற்றுத்தருவதாக கருதப்படுகிறது. வெண்ணிற நெல்மணிகளை கொண்டுள்ள கள்ளிமடையான், கதிர் நாவாய்ப்பூச்சி (\"Bug\"), தண்டு துளைப்பான் பூச்சிகள் மற்றும் குலைநோய் போன்றவைகளை எதிர்க்கும் ஆற்றல்களை உடையதாகும்.\n\n"}
{"id": "326662", "url": "https://ta.wikipedia.org/wiki?curid=326662", "title": "வி. வி. சடகோபன்", "text": "வி. வி. சடகோபன்\n\nவி. வி. சடகோபன் (\"Veeravanallur Vedantam Sadagopan\", 29 சனவரி 1915 - ) பழம்பெரும் திரைப்பட நடிகரும், கருநாடக இசைப் பாடகரும், கல்வியாளரும், இசையமைப்பாளரும், கவிஞரும், எழுத்தாளரும் ஆவார். மதுரை காந்திகிராம் கிராமப் பல்கலைக்கழகத்தில் இசை இயக்குநராகவும், தில்லிப் பல்கலைகழகத்தில் இசைப் பேராசிரியராகவும் பணியாற்றியவர்.\n\nSection::::ஆரம்ப வாழ்க்கை.\nசடகோபன் தமிழ்நாடு திருநெல்வேலி மாவட்டம், வீரவநல்லூர் என்ற ஊரில் 1915 சனவரி 29 இல் வைணவக் குடும்பம் ஒன்றில் பிறந்தார். தந்தை வேதாந்தம் ஐயங்கார் காப்பீட்டு முகவராகப் பணியாற்றியவர். சடகோபன் ஆங்கிலம், கணிதம், சமசுக்கிருதம் ஆகிய பாடங்களில் தேர்வு பெற்று இந்தியக் குடியுரிமை சேவையில் இணைவதற்காக அதற்கான சோதனையில் பயிற்சி எடுக்கும் பொருட்டு சென்னை வந்தார்.\n\nசென்னையில் எழுத்தாளர் வரா உடன் தொடர்பு ஏற்பட்டதில், ஊடகவியலில் நுழைந்தார். ஆனந்த விகடன் பத்திரிகையில் இசை பற்றிய கட்டுரைகள், கவிதைகள், கதைகள் எனப் பலதும் எழுதினார். ஆங்கிலத்திலும் நிறையக் கட்டுரைகள் எழுதினார். \"இந்தியன் மியூசிக் ஜெர்னல்\", \"தியாகபாரதி\" ஆகிய ஆங்கில, தமிழ் மாத இதழ்களைத் தொடங்கி அதன் ஆசிரியராகப் பணியாற்றினார்.\n\nSection::::நடிகர்.\nவி. வி. சடகோபன் \"நவயுவன்\" (1937) திரைப்படத்தில் முதன் முதலாக நடித்தார். இத்திரைப்படத்தில் இவர் கதாநாயகனாக நடித்தார். இத்திரைப்படத்தின் காட்சிகள் இலண்டனில் எடுக்கப்பட்டது. வெளிநாடொன்றில் தயாரிக்கப்பட்ட முதலாவது தமிழ்த் திரைப்படம் இதுவாகும். பல்கலைக்கழகப் பட்டம் பெற்ற ஒருவர் தமிழ்த் திரைப்படங்களில் நடித்திருப்பது இதுவே முதல் தடவையாகும். ஐக்கிய இராச்சியத்தின் ஆறாம் ஜோர்ஜ் மன்னரின் முடிசூட்டு விழாவும் இத்திரைப்படத்துடன் காண்பிக்கப்பட்டது. இதன் பின்னர் \"அதிர்ஷ்டம்\" (1939), ஜெமினியின் \"மதனகாமராஜன்\" (1941), கடைசியாக வேணுகானம் (1941) ஆகிய படங்களில் கதாநாயகனாக நடித்தார். 1942 இல் வெளியான ஜெமினியின் \"ஜீவன்முக்தி\" என்ற தெலுங்குத் திரைப்படத்தில் விஷ்ணுவாக வசனம் எதுவும் பேசாமல் நடித்திருக்கிறார். இதன் பின்னர் திரைப்படங்களில் நடிப்பதைக் கைவிட்டு, இசைப்பணிக்குத் திரும்பினார்.\n\nSection::::கருநாடக இசைப் பாடகர்.\nசடகோபன் நாமக்கல் சேச ஐயங்காரிடமும் அரியக்குடி இராமானுஜ ஐயங்காரிடமும் கருநாடக இசையை முறைப்படி பயின்றார். வைணவ இலக்கியத்தை ஆழமாகப் பயின்றார். கம்பராமாயணப் பாடல்களை தமது கச்சேரிகளில் பாடினார். அனைத்திந்திய வானொலியிலும் கச்சேரிகள் செய்திருக்கிறார். அனைத்திந்திய வானொலியின் ஒலித்திறமையைக் கண்டறியுஇம் குழுவில் உறுப்பினராகவும், சென்னை இசைக் கழகத்தின் வல்லுநர்கள் குழுவிலும் உறுப்பினராக இருந்து பணியாற்றினார். இந்தியாவின் பல நகரங்களிலும், வெளிநாடுகளிலும் இவரது சொற்பொழிவுகளும், கச்சேரிகளும் இடம்பெற்றுள்ளன. 1966 ஆம் ஆண்டில் மாஸ்கோவில் நடைபெற்ற இந்திய இசையின் நூற்றாண்டு விழாக்களில் பங்குபற்றினார். ஆத்திரேலியாவின் பேர்த் நகரில் 1974 இல் நடைபெற்ற பன்னாட்டு இசை மாநாட்டில் பங்குபற்றினார்.\n\nSection::::இசை ஆசிரியர்.\nவி. வி. சடகோபன் மாணவர்களுக்கு இசையைக் கற்றுக் கொடுக்க தியாகபாரதி என்ற பத்திரிகையை ஆரம்பித்தார். பள்ளிக்கூடங்களுக்கு சென்று மாணவர்களுடன் கருநாடக இசையைப் பாடியும் ஆடியும் மகிழ்வார். தியாகபாரதி என்ற பெயரில் இசைப்பள்ளியையும் ஆரம்பித்தார். நேருவின் அமைச்சரவையில் உறுப்பினராக இருந்த சௌந்தரம் இராமச்சந்திரன் காந்தி கிராமம் கிராமியப் பல்கலைக்கழகத்தை ஆரம்பித்தபோது, சடகோபனை அவர் இசைப் படிப்புகளுக்கான பணிப்பாளராக நியமித்தார். 1959 இல் சடகோபனின் தயாரிப்பில் மேடையேற்றப்பட்ட குறவஞ்சி நாட்டிய நாடகத்தைப் பார்வையிட்ட சவகர்லால் நேரு, சடகோபனை தில்லிப் பல்கலைக்கழகத்தில் இசைப் பேராசிரியராக நியமித்தார். 1975 வரை இப்பணியில் அவர் நிலைத்திருந்தார். இந்தியப் பல்கலைக்கழகங்கள் பலவற்றின் கல்வி வாரியங்களில் உறுப்பினராக இருந்து பணியாற்றியுள்ளார். தில்லி சங்கீத சமாஜம் என்ற அமைப்பின் பணிப்பாளராகவும் பணியாற்றினார்.\n\nஇவரது சொற்பொழிவுகள், கட்டுரைகள் அடங்கிய தொகுப்பு ஒன்று நூலாக வெளிவந்துள்ளது. இந்நூலில் இவர் ஆங்கிலத்தில் எழுதிய பல கட்டுரைகளை இவரது மாணவர் சிறீராமபாரதி என்பவர் மொழிபெயர்த்துள்ளார்.\n\nSection::::இசையமைப்பாளர்.\nவி. வி. சடகோபன் கிருத்திகள், கீர்த்தனைகள், இராகமாலிகைகள், பதம்கள், கிளிக்கண்ணிகள் போன்ற பல உருப்படிகளை, பல மொழிகளில் உருவாக்கியுள்ளார். காரைக்குடி கம்பன் கழக விழாவில் முதல் தடவையாக கம்ப இராமாயணப் பாடல்களை முழுமையான ஒரு கச்சேரியாகப் பாடினார். நாலாயிரத் திவ்வியப் பிரபந்தத்தில் உள்ள பாசுரங்களை இசையமைத்துப் பாடியுள்ளார்.\n\nSection::::மறைவு.\nவி. வி. சடகோபன் 1980 ஏப்ரல் 10 அன்று தில்லியில் இருந்து ஜி.டி. விரைவு வண்டியில் சென்னை நோக்கிப் புறப்பட்டார். பின்னர் இவர் ஏப்ரல் 11 இல் ஆந்திரப் பிரதேசம் கூடூர் தொடருந்து நிலையத்தில் இறங்கினார். அதன் பின்னர் அவரைப் பற்றிய தகவல் எதுவும் கிடைக்கவில்லை. இவரைப் பின்னர் வாரணாசியிலும், இமயமலைப் பகுதிகளிலும் கண்ணுற்றதாக வதந்திகள் வெளிவந்தன. ஆனாலும், அவரைக் கண்டுபிடிக்க முடியவில்லை.\n\n"}
{"id": "326667", "url": "https://ta.wikipedia.org/wiki?curid=326667", "title": "திருவெண்ணெய்நல்லூர் மெய்கண்டதேவ நாயனார் கோயில்", "text": "திருவெண்ணெய்நல்லூர் மெய்கண்டதேவ நாயனார் கோயில்\n\nதிருவெண்ணெய்நல்லூர் மெய்கண்டதேவ நாயனார் கோயில் தமிழ்நாட்டில் விழுப்புரம் மாவட்டத்தில் உள்ள கோயிலாகும்.\n\nSection::::அமைவிடம்.\nஇக்கோயில் விழுப்புரம் மாவட்டத்தில் திருக்கோயிலூர் வட்டத்தில் உளுந்தூர்ப்பேட்டை அருகில் திருவெண்ணெய்நல்லூர் என்னுமிடத்தில், நகரின் வடக்கு வீதியில் அமைந்துள்ளது.விழுப்புரத்திலிருந்து அரசூர் கூட்டு சாலையில் 22 கிமீ தொலைவிலும், திருக்கோயிலூர் கடலூர் சாலையில் 20 கிமீ தொலைவிலும் உள்ளது.\n\nSection::::மூலவர்.\nஇக்கோயில் திருவாவதுறை ஆதீனத்தின் கட்டுப்பாட்டில் உள்ள கோயிலாகும். \nஇக்கோயிலின் மூலவராக மெய்கண்ட தேவர் உள்ளார். அவர் புறச் சந்தான குரவர்கள் எனப் பாராட்டப்படுகின்ற நால்வருள் முதன்மையானவரும், சைவ சித்தாந்த நூல்களுள் தலையாய சிவஞான போதத்தை இயற்றியவரும் ஆவார். சந்தானக் குரவர்களில் புறச்சந்தானக் குரவர்களில் முதன்மையானவராவார்.\n\nSection::::அமைப்பு.\nநுழைவாயில், முன் மண்டபம், திருச்சுற்று, கருவறை, விமானம் உள்ளிட்ட பல பகுதிகளைக் கொண்டு இக்கோயில் அமைந்துள்ளது. மகாமண்டப மேற்கூரையின் நடுவில் அமைக்கப்பட்டுள்ள பிரமிடு வடிவம் மூலமாக ஆற்றல் குவிக்கப்பட்டு மன ஒருமைப்பாடு கிடைக்கிறது. சிதம்பரத்தில் உள்ளது போல இக்கோயிலில் சற்று பெரிய அளவில் பஞ்சாட்சரப்படி உள்ளது. நமச்சிவாய என்ற ஐந்து அட்சரங்களும் யந்திரங்களாக இப்படிகளின்கீழ் அமைக்கப்பட்டுள்ளதால் இது பஞ்சாட்சரப்படி எனப்படுகிறது.\n\nSection::::விழாக்கள்.\nமெய்கண்டாருக்கு தினமும் நித்ய பூசையும், அஷ்டமிகளில் சிறப்பு பூசையும் மாலை நேர பூசையும் நடைபெறுகின்றன. ஒவ்வொரு ஆண்டும் ஐப்பசி மாதத்தில் சுவாதி தினத்தன்று மெய்கண்டார் குரு பூசை சிறப்பாகக் கொண்டாடப்படுகிறது. ஐப்பசி மாதம் சுவாதி நட்சத்திரத்தன்றும், ஒவ்வொரு மாதமும் வரும் சுவாதி நட்சத்திர நாள் மற்றும் வியாழக்கிழமைகளில் குரு வழிபாடு சிறப்பாக நடைபெறுகிறது.\n\nSection::::குடமுழுக்கு.\n22 ஆண்டுகளுக்குப் பின் தற்போது இக்கோயிலில் குடமுழுக்கு நடப்பதற்கான ஏற்பாடுகள் நடைபெறுகின்றன.\n"}
{"id": "326671", "url": "https://ta.wikipedia.org/wiki?curid=326671", "title": "டெட்ராநைட்ரேடோபோரேட்டு", "text": "டெட்ராநைட்ரேடோபோரேட்டு\n\nடெட்ராநைட்ரேடோபோரேட்டு \"(Tetranitratoborate)\" என்பது நான்கு நைட்ரேட்டு தொகுதிகள் போரானுடன் சேர்ந்து உருவாகும் எதிர்மின் அயனியாகும். இந்த அயனியின் வாய்ப்பாடு [B(NO3)4]−ஆகும். டெட்ராமெத்தில் அமோனியம் நைட்ரேடோபோரேட்டு அல்லது டெட்ராயெத்தில் அமோனியம்டெட்ராநைட்ரேடோபோரேட்டு போன்ற பெரிய நேர்மின் அயனிகளுடன் சேர்ந்து இவை உப்புகளை உருவாக்குகின்றன.\nசி.ஆர்.குல்பெர்ட்டும் எம்.டி.மார்சலும் 1966 ஆம் ஆண்டில் போரான் நைட்ரேட்டு தயாரிக்க முயன்று தோல்வியடைந்த பின்னர் இந்த அயனியைக் கண்டறிந்தனர்..\nடெட்ராநைட்ரேடோபோரேட்டு அயனியுடன் தொடர்புடைய போரான் நைட்ரேட்டு இதன் உருவாக்கத்தை தடை செய்கிறது. அவ்வாறு இருக்கும் பட்சத்தில் -78 °செல்சியசு வெப்பநிலைக்கு மேல் நிலைத்தன்மை இல்லாமல் உள்ளது நைட்ரேட்டுக்குப் பதிலாக பெர்குளோரேட்டு தொகுதிகளைக் கொண்ட தொடர்புடைய மற்ற அயனிகள் சற்று அதிக நிலைப்புத்தன்மை கொண்டுள்ளன. போரானுக்குப் பதிலாக அலுமினியம் கொண்டுள்ள டெட்ராநைட்ரேடோ அலுமினேட்டும் இதேபோல சற்று அதிக நிலைப்புத்தன்மையுடன் காணப்படுகின்றன. \n\nSection::::உருவாக்கம்.\nடெட்ராமெத்தில் அமோனியம் குளோரைடு BCl3 உடன் வினைபுரிந்து (CH3)4NBCl4 சேர்மத்தை உருவாக்குகிறது. பின்னர் டெட்ராகுளோரோபோரேட்டு -20° செல்சியசு வெப்பநிலையில் N2O4 உடன் வினைபுரிந்து டெட்ராமெத்தில் அமோனியம்நைட்ரேட்டோபோரேட்டும் NO2Cl மற்றும் Cl2.போன்ற வாயுக்களும் உற்பத்தியாகின்றன .\n\n20 பாகை செல்சியசு வெப்பநிலையில் குளோரோஃபார்மில் உள்ள BCl3 உடன் ஒரு உலோக நைட்ரேட்டு பலநாட்களுக்கு வினைபுரிந்து குளோரோநைட்ரேட்டோபோரேட்டு [Cl3BNO3]− என்ற ஒரு நிலைத்தன்மையற்ற இடைநிலைப்பொருள் உருவாகிறது.\n\nSection::::பண்புகள்.\nடெட்ராமெத்தில் அமோனியம் நைட்ரேட்டோ போரேட்டின் அகச்சிவப்பு அலைமாலையில் 1612 செ.மீ−1 முக்கிய வரிகளில் அதிர்வுகளை வெளிப்படுத்தி v4 சமச்சீர்மையை இயல்பாக்குகிறது. இதேபோல 1297 , 1311 செ,மீ−1 வரிகளில் அதிர்வுகளை வெளிப்படுத்தி v1 சமச்சீர்மையை இயல்பாக்குகிறது. ஒரு ஆக்சிசன் வழியாக நைட்ரேட்டு பிணைந்திருப்பதாலேயே இந்த அதிர்வுகள் உண்டாகின்றன. \n\nடெட்ராமெத்தில் அமோனியம் நைட்ரேட்டோபோரேட்டின் அடர்த்தி 1.555 ஆகும். நிறமற்ற படிகத்தன்மையுடன் இது காணப்படுகிறது. சூடுபடுத்தும் போது 51 °செ மற்றும் 62° வெப்பநிலையில் சிலவகையான நிலைமாற்றத்திற்கு உட்படுகிறது. 75 பாகை செல்சியசு வெப்பநிலையில் இது சிதைவடைந்து வாயுவாக மாறுகிறது. 112 பாகை செல்சியசு வெப்பநிலைக்கு மேல் வெப்பத்தை உமிழ்கிறது\n\nடெட்ராமெத்தில் அமோனியம் நைட்ரேட்டோபோரேட்டு குளிர் நீரில் கரையாமலும் சூடான நீரில் சிறிதளவும் கரைகிறது. நீருடன் இது வினைபுரிவதில்லை. திரவ அமோனியா, அசிட்டோ நைட்ரில், மெத்தனால், டைமெத்தில்பார்மமேட்டு போன்றவற்றில் கரைகிறது. கந்த டை ஆக்சைடுடன் வினைபுரிகிறது\n\nஅறை வெப்பநிலையில் டெட்ராமெத்தில் அமோனியம் நைட்ரேட்டோபோரேட்டு சில மாதங்களுக்கு நிலைத்தன்மையுடன் வெடிக்காமல் காணப்படுகிறது\n\nகார உலோக டெட்ராநைட்ரேடோபோரேட்டுகள் அறைவெப்பநிலையில் சிதைவற்று நிலைப்புத்தன்மையற்று உள்ளன\n1-எத்தில்-3-மெத்தில்-இமிடசோலிமியம் டெட்ராநைட்ரேட்டோபோரேட்டு 2002 ஆம் ஆண்டில் கண்டறியப்பட்டது. அயனித்திரவமான இது -25 ° செல்சியசில் திண்மமாக மாறுகிறது. \n"}
{"id": "326675", "url": "https://ta.wikipedia.org/wiki?curid=326675", "title": "இரும்பு(II) ஆக்சலேட்டு", "text": "இரும்பு(II) ஆக்சலேட்டு\n\nஇரும்பு(II) ஆக்சலேட்டு \"(iron(II) oxalate)\" என்பது FeCO.என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். பெர்ரசு ஆக்சலேட்டு என்ற பெயராலும் இது அழைக்கப்படுகிறது. ஓர் இரும்பு(II) அயனியும் (Fe2+) ஓர் ஆக்சலேட்டு அயனியும் (C2O42−) சேர்ந்து இச்சேர்மம் உருவாகிறது. \nஇரும்பு(II) ஆக்சலேட்டு பொதுவாக இருநீரேற்றாகக் காணப்படுகிறது(FeC2O4•2H2O, சிஏஎசு # 6047-25-2. இதன் படிகக் கட்டமைப்பில் ஆக்சலேட்டு பால இரும்பு அணுக்களின் உச்சியில் தண்ணீர் மூலக்கூறுகள் கொண்ட சங்கிலிகளைக் கொண்டுள்ளது \n\nசூடுபடுத்தும் போது இரும்பு(II) ஆக்சலேட்டு சிதைவடைந்து கார்பனீராக்சைடு, கார்பனோராக்சைடு, இரும்பு ஆக்சைடுகள் மற்றும் இரும்பாக மாறுகிறது . \n\nSection::::முன்பாதுகாப்பு.\nஇரும்பு(II) ஆக்சலேட்டு தீங்கு விளைவிக்கும் ஒரு சேர்மமாகும். கண்களில் எரிச்சலை உண்டாக்கும்.\n"}
{"id": "326677", "url": "https://ta.wikipedia.org/wiki?curid=326677", "title": "பெருநகர் பிரம்மபுரீசுவரர் கோயில்", "text": "பெருநகர் பிரம்மபுரீசுவரர் கோயில்\n\nபெருநகர் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் உத்திரமேரூர் வட்டத்தில் மானாம்பதி அருகில் பெருநகர் என்னுமிடத்தில் அமைந்துள்ளது. இத்தலம் பிரம்மபுரம், சதுரானனம், சங்காரானனம், பிரம்மபுரம் என்று பலவாறான பெயர்களில் அழைக்கப்படுகின்றன.\n\nSection::::இறைவன், இறைவி.\nஇக்கோயிலின் மூலவராக பிரம்மீசர் உள்ளார். இங்குள்ள இறைவி பட்டுவதனாம்பிகை ஆவார். இத்தலத்தின் மரம் வன்னி ஆகும். கோயில் தீர்த்தம் பிரம்ம தீர்த்தம் ஆகும். தை மாதம் பிரம்மோற்சவம், தைப்பூசம், மாசி மகம், சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nஊரின் வடகிழக்கில் இக்கோயில் தெற்கில் நுழைவாயிலைக் கொண்டுள்ளது. ஐந்து நிலை கொண்ட ராஜகோபுரத்துடன் கோயில் உள்ளது. முதல் திருசசுற்றில் சிங்கத்தூண் மண்டபத்தில் சக்கர விநாயகர், கோயில் குளம், கோயில் மரம், நந்தி மண்டபம், அலங்கார மண்டபம் ஆகியவை உள்ளன. மகாமண்டபம், நவக்கிரக சன்னதியை அடுத்து பலி பீடமும் சிங்க மண்டபமும் உள்ளன. மூலவர் சன்னதி கஜபிருஷ்ட வடிவில் உள்ளது. உட்பிரகார ஈசான மூலையில் பைரவர் உள்ளார். மூன்றாவது திருச்சுற்றில் அஷ்ட நாகங்களான அனந்தன் வாசுகி, தட்சன், கார்க்கோடகன், சங்கன், பத்மன், மகாபத்மன், குளிகன் ஆகியோர் உள்ளனர்.\n"}
{"id": "326680", "url": "https://ta.wikipedia.org/wiki?curid=326680", "title": "அழிசூர் அருளாலீசுவரர் கோயில்", "text": "அழிசூர் அருளாலீசுவரர் கோயில்\n\nபெருநகர் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் அழிசூர் என்னுமிடத்தில் அமைந்துள்ளது. அழிஞ்சல் மரத்தடியில் அகத்தியர் இறைவனை வழிபட்டதால் இவ்விடம் அழிசூர் என்றழைக்கப்படுகிறது. செய்யாறு நதியின் தென் கரையில் இவ்வூர்உள்ளது.\n\nSection::::இறைவன், இறைவி.\nஇக்கோயிலின் மூலவராக அருளாலீசுவரர் உள்ளார். இங்குள்ள இறைவி அம்புஜ குசலாம்பாள் ஆவார். இறைவி அபய முத்திரையுடன் காணப்படுகிறார். சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nகோயில் கிழக்கு நோக்கிய நிலையில் உள்ளது. நுழைவாயில் தெற்கு நோக்கி உள்ளது. கல் தூண் துவஜஸ்தம்பமாக உள்ளது. வெளிச்சுற்றில் நந்தி மற்றும் பலி பீடம் ஆகியவை உள்ளன. சோழர்களால் இக்கோயில் கட்டப்பட்டது. பின்னர் கி.பி.1123இல் விக்கிரம சோழனின் ஐந்தாவது ஆட்சியாண்டில் இக்கோயில் கட்டப்பட்டது. மங்கல விநாயகர், முருகன், பைரவர், லட்சுமி நாராயணர் சன்னதிகள் உள்ளன. இறைவி தனி சன்னதியில் உள்ளார்.\n\nநுழைவஊரின் வடகிழக்கில் இக்கோயில் தெற்கில் நுழைவாயிலைக் கொண்டுள்ளது. ஐந்து நிலை கொண்ட ராஜகோபுரத்துடன் கோயில் உள்ளது. முதல் திருசசுற்றில் சிங்கத்தூண் மண்டபத்தில் சக்கர விநாயகர், கோயில் குளம், கோயில் மரம், நந்தி மண்டபம், அலங்கார மண்டபம் ஆகியவை உள்ளன. மகாமண்டபம், நவக்கிரக சன்னதியை அடுத்து பலி பீடமும் சிங்க மண்டபமும் உள்ளன. மூலவர் சன்னதி கஜபிருஷ்ட வடிவில் உள்ளது. உட்பிரகார ஈசான மூலையில் பைரவர் உள்ளார். மூன்றாவது திருச்சுற்றில் அஷ்ட நாகங்களான அனந்தன் வாசுகி, தட்சன், கார்க்கோடகன், சங்கன், பத்மன், மகாபத்மன், குளிகன் ஆகியோர் உள்ளனர்.\n"}
{"id": "326684", "url": "https://ta.wikipedia.org/wiki?curid=326684", "title": "கராச்சி கோட்டம்", "text": "கராச்சி கோட்டம்\n\nகராச்சி கோட்டம் (Karachi Division) () பாகிஸ்தானின் நான்கு மாகாணங்களில் ஒன்றான சிந்து மாகாணத்தில் அமைந்த ஏழு கோட்டங்களில் ஒன்றாகும். இதன் நிர்வாகத் தலைமையிடம் கராச்சி நகரம் ஆகும்.\n\nSection::::வரலாறு.\nமுந்தைய கராச்சி கோட்டம் 2000-ஆம் ஆண்டில் கலைக்கப்பட்டு, அதன் ஐந்து மாவட்டங்களைக் கொண்டு கராச்சி நகர மாவட்டம் துவக்கப்பட்டது. கராச்சி நகர மாவட்டம் 18 ஊர்களாகவும், 178 கிராமக் ஒன்றியக் குழுக்களாகவும் பிரிக்கப்பட்டது. \n\nபின்னர் 11 சூலை 2011-இல் சிந்து மாகாண அரசு ஐந்து மாவட்டங்கள் கொண்ட கராச்சி கோட்டம் துவக்கியது. \n\nநவம்பர் 2013-இல் கராச்சி மாவட்டத்தின் சில பகுதிகளை கொண்டு கொராங்கி மாவட்டத்தை உருவாக்கி அதனை கராச்சி கோட்டத்தில் இணைக்கப்பட்டது. \n\nSection::::கோட்ட நிர்வாகம்.\nகராச்சி கோட்டத்தை நிர்வாக வசதிக்காக கராச்சி தெற்கு மாவட்டம், கராச்சி சதர் மாவட்டம், கராச்சி கிழக்கு மாவட்டம், கராச்சி மேற்கு மாவட்டம், கராச்சி மத்திய மாவட்டம், மலிர் மாவட்டம் மற்றும் கொராங்கி மாவட்டம் என ஆறு மாவட்டங்களாகப் பிரித்து நிர்வகிக்கப்படுகிறது.\n"}
{"id": "326685", "url": "https://ta.wikipedia.org/wiki?curid=326685", "title": "ஸ்ரீ அம்பலவாண வேத விநாயகர் கோவில்", "text": "ஸ்ரீ அம்பலவாண வேத விநாயகர் கோவில்\n\nஅம்பலவாண வேத விநாயகர் கோவில் யாழ்ப்பாண மாவட்டம், தாவடி என்ற ஊரில் அமைந்துள்ள ஒரு பிள்ளையார் கோவில் ஆகும். \n\nSection::::அமைவிடம்.\nயாழ்ப்பாணத்திலிருந்து காங்கேசன்துறை நெடுஞ்சாலை வழியால் தாவடி சந்தி வரை சென்று அங்கிருந்து சுதுமலை செல்லும் பாதையால் 100 யார் சென்றால் தாவடி அம்பலவாண வேத விநாயகர் ஆலயத்தை அடையலாம்.\n\nSection::::ஆலய வரலாறு.\nஇவ்வாலயம் ஆரம்பித்த ஆண்டு தெரியவில்லை 1855 ஆம் ஆண்டு தொடக்கம் இவ் ஆலயம் வேளாள பெருமகன் குமாரவேல் இராச காரியரால் நிர்வகிக்கப்பட்டு வந்ததாக அறியப்படுகிறது. மண்சுவர் கொண்டு கட்டப்பட்ட இவ் ஆலயத்தை கற்கோவிலாக காட்டியவர் குமாரவேலர் இராசகரியர். இவ் ஆலயம் இருந்த நிலமும் அதைசூழ்ந்த பிரகாரத்துடன் கூடிய இரண்டு பரப்பு காணியும் கோவிலுக்கு தருமசாஸனம் செய்யப்பட்டது. ஏழரைக்கால் பரப்பு நிலமும் கோவில் பயன்பாட்டிற்கு விடப்பட்டது. 1847 ஆம் ஆண்டு தொடக்கம் இவ்வாலயம் குமாரவேல் இராசகாரியரின் குடும்பத்தினரால் நிர்வகிக்கப்பட்டு வந்தது.\n\nஇவ் ஆலயத்தின் வளர்ச்சியை கண்ணுறும் போது 1862 ஆம் ஆண்டிலிருந்து ஆலயத்தை சுற்றி அரைசுவர் எழுப்பப் பட்டதுடன் கோவில் வாயிலுக்கு கிராதிக்கேட் அமைத்ததுடன் வாசலில் ஓலை குட்டானுக்குள் வீபூதி போட்டு அனைவருக்கும் கிடைக்க கூடியதாக அமைத்துள்ளார்கள். கோவிலை நிர்வகிப்போராகிய குமாரவேலர் இராசகரியர் பரம்பரையினரிடமே ஆலய திறப்பு இருந்துள்ளது. பூசகர் அவர்களிடமே திறப்பு பெற்று பூசை வழிபாடுகளை நடாத்தி வந்துள்ளார். இவ் ஆலயத்தின் வரலாற்றின் திருப்பு முனை இடம்பெற்றது 1932 ஆம் ஆண்டில்தான்.\n\n1932 ஆம் ஆண்டு மார்கழி மாதம் 25 ம் திகதி பொதுமக்கள் ஒன்று கூடி ஒரு சபையை ஏற்படுத்தினார்கள். அதில் ஐவரை கொண்ட தர்மகர்த்தா சபை அமைக்கப்பட்ட்துடன் கோவில் பொதுக்கோவில் ஆகியது. இதன் பின் பர்மாவிலிருந்து தேக்கு மரங்களை கடல் மார்க்கமாக கொண்டுவந்து திருப்பணி வேலைகள் ஆரம்பிக்கப்பட்டன. நடராசர் விக்கிரகம் நவக்கிரகங்கள் சண்டேஸ்வரர் விக்கிரகங்கள் பிரதிஷடை செய்யப்பட்டு 25.08.1944 இல் மாகா கும்பாபிஷேகம் நடைபெற்றது.\n\nஇதன் பின் 1977 இல் நிர்வாகம் புனரமைக்கப்பட்டு 37 பேரை கொண்ட நிர்வாக சபை தெரிவு செய்யப்பட்டது. இந்தியாவில் தஞ்சாவூரை சார்ந்த பன்னீர்செல்வம் குழுவினரை வரவழைத்து இராஜ கோபுரம் அமைத்து 06.02.1980 இல் கும்பாபிஷேகம் செய்யப்பட்டது. மணிமண்டபம் அமைத்துள்ளார்கள். இவர்களின் காலத்திலேயே பஞ்சமுக விநாயகர் நால்வர் தாமிர விக்கிரகங்கள் பிரதிஷடை செய்யப்பட்டன. ஆலய வளர்ச்சியை கருத்தில் கொண்டு உபாயக்காரர் மகா சபையை அடித்தளமாக கொண்டு பதினொருவர் கொண்ட பரிபாலன சபை 14.03.1999 இல் அமைக்கப்பட்டது.\n\nஇவ் ஆலயத்தில் 70 வருடங்களாக நடைபெற்று வந்த மகோற்சவங்களில் பட்ஷ மாற்றங்கள் ஏற்பட்டன. அமரர்களான பிரம்மஸ்ரீ அ. கணேசக்குருக்கள், அ.முத்துஸ்வாமி குருக்கள் ஊர்மக்கள் உதவியுடன் 1932 இல் மகோற்சவ வத்தை நடாத்தி வந்தார்கள்.\n\nஅக்காலத்தில் வைகாசி பூரணையைத் தீர்த்த உற்ஸவமாக கொண்டு பத்து நாட்கள் திருவிழா நடைபெற்று வந்தது இவ் மகோற்சவங்களை திருகோணமலை பிரம்மஸ்ரீ இ. கு. பூர்ணாந்தேசுவரக்குருக்கள் பத்ததி வழிமுறையில் நடாத்தி வந்தார். இன்றும் இப்பத்ததி முறைப்படியே மகோற்சவம் நடைபெறுகின்றது. 06.02.1980 ஆம் ஆண்டு நடைபெற்ற கும்பாபிஷேகத்தின் பின் சித்திரை வருடப்பிறப்பில் தேர்த்திருவிழா வரும் வண்ணம் 10 நாட்கள் திருவிழா நடைபெற்றது.\n\nSection::::மகோற்சவத்திருவிழா.\nஇதன் பின் 1990 ஆம் ஆண்டு நடைபெற்ற கும்பாபிஷேகத்தின் பின் 18 நாட்கள் மகோற்சவத்திருவிழாவாக மாற்றம் செய்யப்பட்டது. இதுவும் சித்திரைப் புத்தாண்டு அன்றே தேர் நடைபெற ஒழுங்கு செய்யப்பட்டது. இவ்வாலயத்தில் 18 நாட்கள் திருவிழா நடைபெறும் பொது முதல் 5 நாட்களும் மூஷிகம் காராம்பசு இடபம் போன்ற வாகனங்களில் விநாயகர் எழுந்தருளுவார். 6 ம் நாள் கைலாச வாகனத்திலும் 7ம் நாள் சயன உற்சவமாகவும் 8ம் நாள் பூச்சொரியும் உற்சவமாகவும், 9ம் நாள் பட்டுக்குடை திருவிழாவாகவும், 10ம் நாள் மஞ்சமும் 11ம் நாள் வேதபாராயண உற்சவமும் 12 ம் நாள் வசந்த உற்சவமும் 13 ம் நாள் நாயன்மார்களின் உற்சவமாகவும், 14ம் நாள் தைலாபியமும், 15ம் நாள் வேட்டைத் திருவிழாவும், 16ம் நாள் சப்பறம் 17ம் நாள் தேரும் 18 ம் நாள் தீர்த்தமும் நடைபெறும்.\nமகோற்சவ வெளி உலாவில் விநாயகருடன் முருகனும் வீதிஉலா வருவார்கள். இவ் ஆலயத்தில் மூன்று கால பூசைகளும் நடைபெறும். சித்திரைவருட பிறப்பு அன்று தேர் ஓடும்.\n\nசிறப்பு நாட்களாக வெள்ளிக்கிழமை உற்சவம் சங்கட கார சதுர்த்தி உற்சவம் பிள்ளையார் விரத நாட்களில் இலட்ச்சார்ச்சனையுடன் ஓமமும் நடைபெறும் மேலும் விநாயகர் விரதங்கள், கந்தசஷ்டி சிவராத்திரி நவராத்திரி திருவெம்பாவை திருக்கார்த்திகை என்பனவும் நடைபெறுகின்றன. புராண படனம் நடைபெறுகின்றது.\n"}
{"id": "326686", "url": "https://ta.wikipedia.org/wiki?curid=326686", "title": "தாது மாவட்டம்", "text": "தாது மாவட்டம்\n\nதாது மாவட்டம் (Dadu District) (), ( ) தெற்காசியாவின் பாகிஸ்தான் நாட்டின் சிந்து மாகாணத்தின் ஹைதராபாத் கோட்டத்தில் உள்ள ஆறு மாவட்டங்களில் ஒன்றாகும். \n\nSection::::மாவட்ட நிர்வாகம்.\n19070 சதுர கிலோ மீட்டர் பரப்பளவு கொண்ட தாது மாவட்டத்தின் நிர்வாக வசதிக்காக தாது வட்டம், ஜோகி வட்டம், காய்ர்பூர் நாதன் ஷா வட்டம், மெகர் வட்டம் மற்றும் தாது கிராமப்புற வட்டம் ஆறு வருவாய் வட்டங்களாகவும், எழுபத்தி எட்டு கிராம ஒன்றியக் குழுக்களாகவும், 523 வருவாய் கிராமங்களாகவும் பிரிக்கப்பட்டுள்ளது.\nமேலும் இம்மாவட்டம் நான்கு நகராட்சி மன்றங்களையும், ஒன்பது நகரப் பஞ்சாயத்துக் குழுக்களையும் கொண்டுள்ளது. \n\nSection::::மக்கள் தொகையில்.\n1998ஆம் ஆண்டின் மக்கள் தொகை கணக்கின் படி, 19070 சதுர கிலோ மீட்டர் பரப்பளவு கொண்ட தாது மாவட்டத்தின் மக்கள் தொகை 16,88,811 ஆகும். மக்கள் தொகையில் ஆண்கல் 8,87,061 (52.53 %) ஆகவும்; பெண்கள் 801750 (47.47 %) ஆகவும் உள்ளனர். மக்கள் தொகை வளர்ச்சி விகிதம் (1981 - 98) 2.65% ஆக உள்ளது. பாலின விகிதம் 100 பெண்களுக்கு 110.6 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 88.6 நபர்கள் வீதம் வாழ்கின்றனர். சராசரி எழுத்தறிவு 35.6% ஆகவுள்ளது. \n"}
{"id": "326690", "url": "https://ta.wikipedia.org/wiki?curid=326690", "title": "1,2- டைபுரோமோடெட்ராபுளோரோயீத்தேன்", "text": "1,2- டைபுரோமோடெட்ராபுளோரோயீத்தேன்\n\n1,2- டைபுரோமோடெட்ராபுளோரோயீத்தேன் \"(1,2-Dibromotetrafluoroethane)\" என்பது CBrF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆர்-114பி2 மற்றும் ஆலோன் 2402 என்ற குறியீட்டுப் பெயர்களாலும் இச்சேர்மம் அழைக்கப்படுகிறது. நிறமற்ற நீர்மமான இச்சேர்மத்தின் கொதிநிலை 47.2° செல்சியசு ஆகும். ஆர்-114பி2 சேர்மத்தை அரிதாக தீ ஒடுக்கும் அமைப்புகளில் பயன்படுத்துவார்கள். மேலும் இச்சேர்மம் மண்ணிலிருந்து காற்றுக்கு எளிதில் ஆவியாகும் பண்பைக் கொண்டு மில்லியனுக்கு ஒரு பகுதியளவு கண்டறிய அனுமதிக்கிறது . \n\nஆர்-114பி2 நிரப்பப்பட்டிருந்த தீ ஒடுக்கி தற்செயலாக செயலூக்கம் பெற்றதால் நவம்பர் 8, 2008 இல் உருசிய நீர்மூழ்கிக் கப்பல் கே-152 நெர்ப்பா விபத்தில் சிக்கி 20 நபர்கள் உயிரிழிந்தனர் . \n"}
{"id": "326693", "url": "https://ta.wikipedia.org/wiki?curid=326693", "title": "ஐதராபாத் மாவட்டம், பாகிஸ்தான்", "text": "ஐதராபாத் மாவட்டம், பாகிஸ்தான்\n\nஐதராபாத் மாவட்டம் (Haiderābād District) ( ), பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தில் அமைந்த ஆறு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் ஐதராபாத் நகரம் ஆகும். \nகீர்தார் தேசியப் பூங்கா இம்மாவட்டத்தில் அமைந்துள்ளது. \n\nSection::::மாவட்ட நிர்வாகம்.\n5,519 சதுர கிலோ மீட்டர் பரப்பளவு கொண்ட ஐதராபாத் மாவட்டத்தை நிர்வாக வசதிக்காக ஐதராபாத் நகர்பறம், ஐதராபாத் கிராமப்புறம், லத்திபாபாத், குவாசிமாபாத் என நான்கு வருவாய் வட்டங்களாகவும், 410 வருவாய் கிராமங்களாகவும், 102 கிராம ஒன்றியக் குழுக்களாகவும் பிரிக்கப்பட்டுள்ளது. \nமேலும் இம்மாவட்டம் மூன்று மாநகராட்சி மன்றங்களையும், நான்கு நகராட்சி மன்றங்களையும், எட்டு நகரக் குழுக்களையும், ஒரு இராணுவப் பாசறை நகரமும் கொண்டுள்ளது. \n\nSection::::மக்கள் தொகையியல்.\n1998-ஆம் ஆண்டில் மக்கள் தொகை கணக்கெடுப்பின் படி, ஐதராபாத் மாவட்டத்தின் மொத்த மக்கள் தொகை 28,91,488 ஆகும். மக்கள் தொகை வளர்ச்சி விகிதம் (1981 - 98) 2.02% ஆக உள்ளது.\nமொத்த மக்களில் ஆண்கள் 1511025 (52.26 %); பெண்கள் 1380463 (47.74 %) ஆக உள்ளனர். பாலின விகிதம் 100 பெண்களுக்கு 109.5 ஆண்கள் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 523.9 நபர்கள் உள்ளனர். சராசரி எழுத்தறிவு 44.2% ஆகும். இம்மாவட்டத்தில் சிந்தி மொழி, உருது மொழி மற்றும் பஞ்சாபி மொழிகள் பேசப்படுகிறது. \n"}
{"id": "326699", "url": "https://ta.wikipedia.org/wiki?curid=326699", "title": "சுதுமலை முருகமூர்த்தி கோயில்", "text": "சுதுமலை முருகமூர்த்தி கோயில்\n\n= அமைவிடம் =\n\nயாழ்ப்பாணத்திலிருந்து 6கிலோமீற்றர் தூரத்தில்உள்ளது சுதுமலை.சுதுமலை ஸ்ரீ முருகமூர்த்தி ஆலயத்தை சென்றடைவதற்கு யாழ்ப்பாணம் காங்கேசன்துறை வீதியால் சென்று தாவடி மானிப்பாய் வீதியால் திரும்பி 1கீமீதூரம் போய் இக்கோயிலை அடையலாம். ஆலயத்தின் வடக்குப் பகுதியில்அருள்மிகு விசாலாட்சிசமேத விஸ்வநாதர் ஆலயமும் ,அருள்மிகு ஸ்ரீபுவனேஸ்வரி அம்பாள் கோவிலும் , கண்ணகை  அம்மன் களைதீர்த்த  இடமென கருதப்படும் தங்குசங்களையம் , கிழக்குப் பக்கத்தில் அருள்மிகு புட்டிவைரவர் ஆலயமும் அமைந்துள்ளன. இவ்வாலய தெற்கு பக்கத்தில் தாவடி – மானிப்பாய் வீதி அமைந்துள்ளது. இக்கோயில் அமைந்துள்ள இடம் வேலன்கண்டடி என பதியப்பட்டுள்ளது. \n\n= வரலாறு =\n1800ம் ஆண்டு சுதுமலை கதிர்காமர் சுவாமிநாதன் என்பவரால் மண்ணினால் கட்டி ஓலையினால் வேயப்பட்டது.1800ம் ஆண்டு சுதுமலையில் உள்ள மாதவர் முருகேசர் இன்னொரு கோவிலை அதே இடத்தில் கல்லால் கட்ட ஆரம்பித்து ஆனால் கட்டி முடிப்பதற்கு முன்னர் அவர் காலமாகிவிட்டார்.1877ம் ஆண்டு இத் திருப்பணியை செய்வதற்கு சுதுமலை வாசியான கதிர்காமர் நாகநாதர் முயற்சியெடுத்தார்.இக் கோவிலது முகாமையாளர் ஆனைக்கோட்டையிலுள்ள சிதம்பரநாதர் ஆவார். 1877ம்ஆண்டு இக் கோவிலில் திருவிழாக்கள் நடைபெறுவதில்லை என்றும் பக்தர்கள் திரண்டு வருவதில்லை என்றும் நித்தியபூசை ஒரு நாளைக்கு ஒருமுறை நடைபெற்றதாகவும் அச்சமயம் கோவிலின்  கட்டட பெறுமதி ரூபா75 ,அசையும் சொத்தின் பெறுமதி ரூபா 30 , அசையாச் சொத்தின் பெறுமதி ரூபா 50 எனவும் பூசை நிகழ்த்துவதற்குரிய பெருட்களின் பெறுமதி 12 சதம் என்றும் மேற்குறித்த விபரம் யாவும் வலிகாமம் மேற்கு பதில் மணியகாரன் திருஎ.வேலுப்பிள்ளை 1883ம் ஆண்டு அரசாங்க அதிபருக்கு அனுப்பிய கடிதத்தில் குறிப்பிடப்பட்டுள்ளன. 1833ம் ஆண்டிற்கு முன்னர் எப்பொழுது பாலஸ்தாபனம் செய்து மகாகும்பாபிஷேகம் நடைபெற்று திருவிழாக்கள் நடைபெற ஆரம்பித்தன என அறிய முடியாமல் உள்ளது. ஆனால் இக்கோவிலின் வடக்குப் பக்கத்தில்  அமைந்துள்ள அருள்மிகு ஸ்ரீபுவனேஸ்வரி அம்மாள் கோவிலில் மகோற்சவம் நடைபெறும் போது அம்பாளுடன் முருகமூர்த்தி கோவிலின் சுவாமியும் வலம் வந்ததாக அறிய முடிகின்றது. இவ் வழக்கம் தற்சமயம் இல்லை.இவ் ஆலயம் 1975ம் ஆண்டு பாலஸ்தாபனம் செய்யப்பெற்று 06.06.1985 இல் மகாகும்பாபிஷேகம் நடைபெற்றது.அன்று தொடக்கம் நித்தியபூசைகளாக இரு நேரபூசைகள் நடைபெறுகின்றன.\n\nஇவ்வாலய அமைப்பினை நோக்கும் போதுகருவறை ,அர்த்தமண்டபம், மகாமண்டபம், நயனமண்டபம் , ஸ்தம்பமண்டபம் என்பவற்றை கொண்டதாக அமையப்பட்டுள்ளது. ஸ்தம்பமண்டபத்தில் மயில் பலிபீடம் ஸ்தம்பம் ,ஸ்தம்ப விநாயகர்  ஆகிய அமைந்துள்ளன. தென்மேற்கு பக்கத்தில் வாகனசாலையும் அமையப்பெற்றுள்ளது. வடக்கே வசந்தமன்டபமும் அதன் கிழக்கே யாகசாலையும் வைரவர்சந்நிதியும் மணிக்கூட்டுகோபுரமும் அமைந்துள்ளது. இவ்வாலயத்தில் நித்தியபூசையாக காலை மாலை என இருவேளை நடைபெறுகின்றது. வருடப்பிறப்பு தீபாவளி ,கந்தசஷ்டி, கார்த்திகைநோன்பு, திருவெம்பாவை , தைப்பொங்கல் என்பன நடைபெறுகின்றன. மாசிமாத புரணையன்று தீர்த்ததிருவிழா நடைபெறும் முகமாக 10நாட்கள் கொண்ட மகோற்சவ திருவிழா நடைபெறுகின்றது.\n\nசுதுமலை மத்தியில் மிகவும் பழமை வாய்ந்த ஆலயமாகும். பல ஆண்டுகளுக்கு முன்பு ஆலய அர்ச்சகரும் ஆலய ஏகதர்மகர்தாவுமான பிரம்ம ஸ்ரீஅப்பாத்துரை ஐயா அவர்களால் நித்தியகருமங்கள் நிறைவேற்றப்பட்டன. அவரது மறைவுக்குப் பின் ஆலய நித்திய கருமங்கள் கட்டிட பராமரிப்புக்கள் முதலிய செயற்பாடுகளைக் கவனிக்க யாருமின்றி நீண்டகாலம் பாழடைந்து புதர்சூழ்ந்து தேடுவாரற்ற நிலையிலிருந்தது. சுதுமலையைச் சேர்ந்த சமயத் தொண்டரும் சிறந்த சமூகசேவகருமான ஓய்வு பெற்ற கூட்டுறவுப் பரிசோதகர் அமரர் திருமுத்துத்தம்பி இராமநாதன் அவர்களின் முயற்சியும் ஊரார்களின் ஒத்துழைப்புடனும் இளைஞர்களின் முயற்சியுடனும் திருப்பணிசபை ஒன்று உருவாக்கபட்டு ஆலய புனருத்தாரணம் ஆரம்பிக்கப்பட்டது. 1985ம்ஆண்டு கோவில் புதுப்பொலிவு பெற்று மகாகும்பாபிஷேகம் இடம்பெற்றது.  பிரம்ம ஸ்ரீ அப்பாத்துரை ஐயா அவர்களின் தம்பி ஐயாத்துரை ஐயர் அவருடைய மகன் இரத்தினக்குருக்கள் அவருடைய மகன் நாகேஸ்வரசர்மா என பரம்பரையாக ஆலயத்தின் கிரியைகளை நிறைவேற்றி வருகின்றனர். 1985இலிருந்து ஆலய நித்திய நைமித்திய கருமங்கங்களை பிரம்ம ஸ்ரீநாகேஸ்வரசர்மா செவ்வனே நிறைவேற்றினார் தற்போது பிரம்ம ஸ்ரீநாகேஸ்வரசர்மாவின் மகன் ஜனார்த்தன சர்மா செவ்வனே செய்து வருகின்றார்.\n\n1987ம் ஆண்டு நாட்டில் ஏற்பட் அசாதாரண சூழ்நிலை காரணமாக கோயில் பலத்த சேதத்திற்குள்ளானது.  மீண்டும் 1988ம் ஆண்டுபு னருத்தாரணம் செய்யப்பட்டது. 1999 பாலஸ்தாபனம் செய்யப்பட்டு புதிதாக வசந்தமண்டபம், வாகனசாலை, உள்வீதி கொட்டகை என்பன அமைக்கப்பெற்றன. 2008 ம்ஆண்டு முதல் மகோற்சவம் ஆரம்பமாகி மிகச் சிறப்பாக நடைபெற்று வருகின்றது. ஆலயத்தின் ஸ்கந்தஷஷ்டி உற்சவம் ஒவ்வொரு வருடமும் மிகச்சிறப்பாக நடைபெற்று வருகின்றமை குறிப்பிடத்தக்கது.\n\nSection::::விசேடதினங்கள்.\n'ஒவ்வொருமாதமும் கார்த்திகை உற்சவம்.' \n\n'தைப்பொங்கல்'\n'பட்டிப்பொங்கல்' \n'தைப்பூசம்'\n\n'மாசி பௌர்ணமியை தீர்த்தஉற்சவமாக கொண்ட 10 நாள் வருடாந்த மகோற்வம்.' \n\n'சித்திரை வருடப்பிறப்பு'\n'ஆடிசெவ்வாய்' \n'ஆடிஅமாவாசை'\n'ஆவணிமூலம்' \n'ஆவணிஞாயிறு'\n'நவராத்திரி' \n'தீபாவளி'\n'ஐப்பசிவெள்ளி,' \n'ஸ்கந்தஷஷ்டி'\n'திருக்கார்த்திகை' \n'திருவெம்பாவை'\n"}
{"id": "326700", "url": "https://ta.wikipedia.org/wiki?curid=326700", "title": "டைகுளோரோபியூட்டேன்", "text": "டைகுளோரோபியூட்டேன்\n\nடைகுளோரோபியூட்டேன் \"(Dichlorobutane)\" என்பது CHC என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மத்தின் உள்ளமைப்பு மாற்றியப் பொது கட்டமைப்புக்குள் ஒன்பது உள்ளமைப்பு மாற்றியன்கள் அடங்கியுள்ளன. இவற்றுள் 5 பொருட்கள் ஒளியியல் மாற்றியப் பண்பு கொண்டவையாகும். குளோரோபியூட்டேனை தனியுறுப்பு குளோரினேற்றம் செய்தல் அல்லது பியூட்டேன்டையாலை அணுக்கரு கவர் வினைக்கு உட்படுத்துதல் போன்ற குளோரோ ஆல்க்கேன்கள் தயாரிக்கும் பொதுத் தொகுப்பு முறையிலேயே இதுவும் தயாரிக்கப்படுகிறது. \n\nடைகுளோரோபியூட்டேன் மாற்றியன்கள் பல்வேறு தொழிற்சாலை மற்றும் ஆய்வகங்களில் கரிமத் தொகுப்பு வினைக்காகப் பயன்படுத்தப்படுகின்றன. அடிப்போநைட்ரைல் வழியாக நைலான் 6,6 தயாரிப்பில் முன்னோடிச் சேர்மமாக 1,4-டைகுளோரோபியூட்டேன் பயன்படுத்தப்படுகிறது . இது தவிர டெட்ராஐதரோபியூரான் தயாரிக்கவும் இச்சேர்மம் பயன்படுகிறது . 2,3- டைகுளோரோபியூட்டேனிலிருந்து குளோரோபிரீன் உற்பத்தி செய்யப்படுகிறது . \n\nகுளோரோ ஆல்க்கேன்களில் டைகுளோரோபியூட்டேன்கள் பொதுவாக எரிச்சலூட்டுபவை மற்றும் எளிதில் தீப்பற்றி எரியக்கூடியவையாகும்.\n"}
{"id": "326704", "url": "https://ta.wikipedia.org/wiki?curid=326704", "title": "ஆம்பலியாசன்", "text": "ஆம்பலியாசன்\n\nஆம்பலியாசன் \"(Aambaliyasan)\" என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு கணக்கெடுப்பில் உள்ள ஊராகும்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி ஆம்பலியாசன் நகரத்தின் மக்கள்தொகை 6736 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். ஆம்பலியாசன் நகரின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 39% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும்.\n"}
{"id": "326707", "url": "https://ta.wikipedia.org/wiki?curid=326707", "title": "ஜாம்சோரோ மாவட்டம்", "text": "ஜாம்சோரோ மாவட்டம்\n\nஜாம்சோரோ மாவட்டம் (Jamshoro District) (), (), தெற்காசியாவின் பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தின் ஆறு மாவட்டங்களில் ஒன்றாகும். இதன் மாவட்டத் தலைமையிடம் ஜாம்சோரோ நகரம் ஆகும். இம்மாவட்டம் சிந்து ஆற்றின் கரையில் அமைந்துள்ளது. \n\nSection::::வரலாறு.\nடிசம்பர் 2004-இல் தாது மாவட்டத்தின் சில வருவாய் வட்டங்களைக் கொண்டு ஜாம்சோரோ மாவட்டம் துவக்கப்பட்டது.\n\nSection::::மாவட்ட எல்லைகள்.\nஜாம்சோரோ மாவட்டத்தின் வடக்கில் தாது மாவட்டமும், கிழக்கில் சிந்து ஆறு நவாப் ஷா, மத்தியாரி மற்றும் ஐதராபாத் மாவட்டங்களைப் பிரிக்கிறது. தெற்கில் தத்தா மாவட்டமும் மற்றும் தென்மேற்கில் கராச்சி மாவட்டமும், மேற்கில் பலுசிஸ்தான் மாகாணத்தின்]] லஸ்பெல்லா மாவட்டமும் உள்ளது.\n\nSection::::மக்கள் தொகையியல்.\n11,517 சதுர கிலோ மீட்டர் பரப்பளவு கொண்ட ஜாம்சோரோ மாவட்டத்தின் 2011-ஆம் ஆண்டின் மதிப்பீட்டின் படு, மக்கள் தொகை 1,176,969 ஆக உள்ளது. மக்கள் தொகை வளர்ச்சி (1981-1998) 2.57% ஆக உள்ளது. மக்கள் தொகை அடர்த்தி ஒரு சதுர கிலோ மீட்டருக்கு 89 ஆக உள்ளது.\nஇம்மாவட்டத்தின் முதல் மொழியான சிந்தி மொழியை 83.86% மக்கள் பேசுகின்றனர். உருது மொழியை 6.28% மக்களும், பஞ்சாபி மொழியை 4.17% மக்களும், பஷ்தூ மொழியை 3.31% மக்களும் பேசுகின்றனர். \n\nSection::::பொருளாதாரம்.\nஇம்மாவட்டத்தின் பொருளாதாரம் வேளாண்மைச் சார்ந்து உள்ளது. \nஇங்கு கோதுமை, நெல், கரும்பு, வாழை முக்கியப் பயிர்களாக பயிரிடப்படுகிறது.\nமாவட்டத்தின் 20% மக்கள் மாகாண அரசிலும், பாகிஸ்தான் நடுவண் அரசிலும் ஊழியம் செய்கின்றனர்.\n\nநூரியாபாத் மற்றும் கோட்டிரி தொழிற்சாலைகள் வளாகங்களில் ஐநூறுக்கும் மேற்பட்ட தொழிற்சாலைகள் உள்ளது. கோட்டிரி அனல் மின் நிலையம், மாவட்டத்திற்கு தேவையான மின்சாரத்தை உற்பத்தி செய்கிறது. \n\nSection::::கல்வி.\nஜாம்சோரோ மாவட்டத்தில் மெக்ரான் தொழில்நுட்பம் மற்றும் பொறியியல் பல்கலைக்கழகம், லியாகத் மருத்துவம் மற்றும் சுகாதாரப் பல்கலைக்கழகங்கள் உள்ளது. \n\nSection::::மாவட்ட நிர்வாகம்.\nஜாம்சோரோ மாவட்டத்தின் நிர்வாக வசதிக்காக கோட்டிரி, ஜாம்சோரோ, செக்வான் செரீப், தானா புல்லா கான் மற்றும் மஞ்சண்ட் என ஆறு வருவாய் வட்டங்களாகப் பிரிக்கப்பட்டுள்ளது.\n\n"}
{"id": "326711", "url": "https://ta.wikipedia.org/wiki?curid=326711", "title": "கோல்ட் பிங்கர் (திரைப்படம்)", "text": "கோல்ட் பிங்கர் (திரைப்படம்)\n\nகோல்ட் பிங்கர் (\"Goldfinger\") 1964 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம். ஜேம்ஸ் பாண்ட் திரைப்பட வரிசையில் மூன்றாவது திரைப்படம். இந்த படம் வெளியீடு தேதி 17 செப்டம்பர் 1964 ஆகும். இந்த படத்தின் இயக்குனர் குயி ஹாமில்டன் ஆவார். 1959 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவலைத் தழுவி எடுக்கப்பட்டது. இப்படத்தின் கால நீளம் 110 நிமிடங்கள். இப்படத்தின் பட்ஜெட் 3 மில்லியன் ஆகும். இத்திரைப்படத்திற்காக இங்கிலாந்து, சுவிற்சர்லாந்து, அமெரிக்கா, மெக்சிகோ போன்ற நாடுகளில் படப்பிடிப்பு நடைபெற்றது.\n\nSection::::கதை களம்.\nதங்க கடத்தலில் ஈடுபடும் ஒரு சர்வதேசக் கும்பலைத் துப்பறியும் ஒரு பிரிட்டிஷ் ஒற்றன் கேனோஸ் கோட்டை வைத்திருக்கும் தங்கைசேமிப்பை கொள்ளை போகாமல் தடுக்க முயற்சிசெய்கிறார்.\n\n\n"}
{"id": "326714", "url": "https://ta.wikipedia.org/wiki?curid=326714", "title": "புரெம் ரஷ்யா வித் லவ்", "text": "புரெம் ரஷ்யா வித் லவ்\n\n\n"}
{"id": "326716", "url": "https://ta.wikipedia.org/wiki?curid=326716", "title": "யு ஒன்லி லிவ் டூவைய்ஸ்", "text": "யு ஒன்லி லிவ் டூவைய்ஸ்\n\n1967 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம் .ஜேம்ஸ் பாண்ட் திரைப்பட வரிசையில் ஐந்தாவது திரைப்படம் .இந்த படம் வெளியீடு தேதி 13 ஜூன் 1967 ஆகும். இந்த படத்தின் இயக்குனர் லீவிஸ் கில்பர்ட் ஆவர் .1964 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவல் தழுவி எடுக்கப்பட்டது .இப்படத்தின் கால நீளம் 117 நிமிடங்கள். இப்படத்தின் பட்ஜெட் 10.3 மில்லியன் ஆகும். இத்திரைப்படம் ஹாங்காங் ,அமெரிக்கா ,ஜப்பான்,நார்வே போன்ற நாடுகளில் படப்பிடிப்பு நடைபெற்றது .\nSection::::கதை களம்.\nஜேம்ஸ் பாண்ட் ஜப்பானிய ரகசிய போலீசுடன் சேர்ந்து செயற்கைக்கோள் கடத்தும் குற்றவாளிகளை கண்டுபிடிக்கும் முயற்சியில் ஈடுபடுகிறார்கள். \n\n"}
{"id": "326719", "url": "https://ta.wikipedia.org/wiki?curid=326719", "title": "தேரா இஸ்மாயில் கான் மாவட்டம்", "text": "தேரா இஸ்மாயில் கான் மாவட்டம்\n\nதேரா இஸ்மாயில் கான் மாவட்டம் (Dera Ismail Khan District) தெற்காசியாவின் பாகிஸ்தான் நாட்டின் கைபர் பக்துங்க்வா மாகாணத்தின் மாவட்டங்களில் ஒன்றாகும். இம்மாவட்ட நிர்வாகத் தலைமையிடம் தேரா இஸ்மாயில் கான் நகரம் ஆகும். \n\nSection::::மக்கள் தொகையியல்.\n7326 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மொத்த மக்கள் தொகை 8,52,995 ஆகும். மக்கள் தொகை வளர்ச்சி (1981 - 98) 3.26% ஆகவுள்ளது. மக்கள் தொகையில் ஆண்கள் 4,48,990 (52.63%); பெண்கள் 4,04,005 (47.36 %) ஆக உள்ளனர். பாலின விகிதம் 100 ஆண்களுக்கு 111 பெண்கள் வீதம் உள்ளனர். மக்கள் தொகை அடர்த்தியானது ஒரு சதுர கிலோ மீட்டரில் 116.4 மக்கள் வாழ்கின்றனர். கிராமப்புற மக்கள் தொகை 7,27,188 (85.25%) ஆக உள்ளது. எழுத்தறிவு 31.3% ஆக உள்ளது.இம்மாவட்டத்தில் பஷ்தூ மொழி, சராய்கி மொழி மற்றும் உருது மொழிகள் பேசப்படுகிறது.\nSection::::மாவட்ட நிர்வாகம்.\n7326 சதுர கிலோ மீட்டர் பரப்பளவு கொண்ட தேரா இஸ்மாயில் கான் மாவட்டத்தின் நிர்வாக வசதிக்காக தேரா இஸ்மாயில் கான், குலாச்சி, தாராபின், பரோவா, பாகர்பூர் என ஐந்து தாலுக்காக்களாகவும், 47 கிராம ஒன்றியக் குழுக்களாகவும், 384 வருவாய் கிராமங்களாகவும் பிரிக்கப்பட்டுள்ளது. இம்மாவட்டம் ஒரு நகராட்சி மன்றமும், இரண்டு நகரக் குழுக்களையும், ஒரு இராணுவப் பாசறை ஊரும் கொண்டது. \n\nSection::::அரசியல்.\nஇம்மாவட்டம் பாகிஸ்தான் தேசிய நாடாளுமன்றத்திற்கு இரண்டு உறுப்பினர்களைத் தேர்ந்தெடுக்கிறது.மேலும் கைபர் பக்துங்க்வா மாகாணச் சட்டமன்றத்திற்கு ஐந்து உறுப்பினர்களைத் தேர்ந்தெடுத்து அனுப்புகிறது. \n"}
{"id": "326722", "url": "https://ta.wikipedia.org/wiki?curid=326722", "title": "கீழூர் நினைவு மண்டபம்", "text": "கீழூர் நினைவு மண்டபம்\n\nபிரெஞ்சு இந்தியா பகுதிகளான புதுச்சேரி , காரைக்கால், மாகி ,ஏனாம் இந்திய ஒன்றியத்துடன் இணைக்க வேண்டி 18 அக்டோபர் 1954 ஆம் ஆண்டு கீழூர் என்ற இடத்தில் வாக்கெடுப்பு நடைபெற்றது. வாக்கெடுப்பு நடை பெற்ற அந்த இடத்தில தான் ஒரு நினைவு மண்டபம் கட்டப்பட்டு உள்ளது சுமார் 178 மக்கள் பிரதிநிதிகள் கலந்து கொண்டு வாக்குஅளித்தனர் .அதில் 170 பேர் இணைப்பு தேவை என்று வாக்கு அளித்தனர். 2012ஆம் ஆண்டு புதுச்சேரி அரசு பிரெஞ்சுஅரசாங்கத்திடம் விடுதலை பெற்ற புதுச்சேரின் பொன்விழா ஆண்டில் இங்கு ஒரு ஓவிய கண்காட்சி நடத்தியது.கீழூர் வாக்கெடுப்பு நினனவு சின்னம் அமைக்க 1971 ஆம் ஆண்டு அப்போதைய புதுவை துணைநிலை ஆளுநர் மாற்று முதல்வரால் அடிகள் நாட்டப்பட்டது \n"}
{"id": "326726", "url": "https://ta.wikipedia.org/wiki?curid=326726", "title": "ஜெர்சி மாடு", "text": "ஜெர்சி மாடு\n\nஜெர்சி மாடு என்பது ஒரு கறவை மாடு ஆகும் இது மிகவும் பழமையான குட்டை மாட்டு இனம் ஆகும். இந்த மாடுகள் கால்வாய் தீவுகளின், ஜெர்சி தீவில் தோன்றியவை, இவை ஆறு நூற்றாண்டுகளுக்குக் கலப்பு இல்லாமல் வளர்ந்துவந்தவை. இந்த இன மாடுகள் இதன் பால் உள்ள உயர் கொழுப்புத் தன்ம மற்றும் குறைந்த பராமரிப்பு செலவு, குறைந்த உடல் எடை, அத்துடன் அதை வளர்பவரிடம் அன்பார்ந்த மனநிலை கொண்டிருபது ஆகியவற்றால் மிகவும் பிரபலமானதாகும்.\n\nஜெர்சி மாடு மிகவும் சிறியதாக 400-500 கிலோகிராம் (880-1,100 பவுண்டு) வரையிலான எடை கொண்டவை. இவற்றால் கிடைக்கும் பால் உற்பத்தி பொருளாதார நலன்கள் இந்த இனத்தின் புகழுக்கு முதன்மை காரணியாக உள்ளது. இதனால் இந்தியாவில் நாட்டு மாடுகளுடன் பெருமளவில் இந்த ஜெர்சி மாடுகள் கலப்பினம் செய்யப்பட்டு, இந்த ஜெர்சி கலப்பின மாடுகளே தற்போது பரவலாக உள்ளன.\nSection::::விளக்கம்.\nஇந்த மாடுகள் மிகவும் லேசான சாம்பல் நிறம்-எலி நிறம் முதல் செம்பட்டை நிறம் அல்லது கறுப்பு நிறத்திலும்கூட இருக்கும். இதன் உடல் பகுதிகளைவிட இடுப்பு, தலை, தோள் பகுதிகள் மிகவும் அடர்த்தியான நிறத்தில் இருக்கும். பிறந்த 26-30 மாதங்களில் கன்று ஈனத் தொடங்கும். மீண்டும் 13-14 மாத இடைவெளியில் மீண்டும் கருத்தரிக்கும். கலப்புக்கு உள்ளாகாத ஜெர்சி பசுக்கள் ஒரு நாளைக்கு 20 லிட்டர்வரை பால் தரும். கலப்பின ஜெர்சிகள் ஒரு நாளைக்கு 8-10 லிட்டர்வரை பால் தரும். இது தரும் பாலில் 5.3 சதவீதக் கொழுப்பு 15% இதர திட சத்துக்களும் உடையது.\n"}
{"id": "326730", "url": "https://ta.wikipedia.org/wiki?curid=326730", "title": "முகம்மது நபி நிலவைப் பிளந்த நிகழ்வு", "text": "முகம்மது நபி நிலவைப் பிளந்த நிகழ்வு\n\nமுகம்மது நபி நிலவை பிளந்த நிகழ்வு (splitting of the moon by Prophet Muhammad ) () என்பது இசுலாமிய இறைத்தூதர் முகம்மது நபி நிகழ்த்திய அற்புதங்களில் ஒன்றாகும்.\n\nபெரும்பாலான முஸ்லீம் விரிவுரையாளர்கள் நேரடி சந்திரன் பிளவு நிகழ்வு நடந்தது என விளக்குகின்றனர்.\nசில அறிஞர்கள் கூற்றுப்படி இறுதித் தீர்ப்பு நாள் அன்று நடக்கும் நிகழ்வு எனக்கூறுகின்றனர்.\n\nநேரடி விளக்கங்கள் முகம்மது நபியின் தோழர்களான இப்னு அப்பாஸ், அனஸ் பின் மாலிக், அப்துல்லாஹ் பின் மஸ்ஊத் போன்றவர்கள் மூலமும் இன்னும் சிலர் மூலமும் விவரிக்கப்பட்டுள்ளன.\nSection::::பின்னணி.\nசில குறைஷிக் குலத்தைச் சார்ந்த தலைவர்கள் முகம்மது நபியிடம் \"நீங்கள் உண்மையான இறைத்தூதராக இருந்தால் முற்காலத்தில் வாழ்ந்த இறைத்தூதர்கள் போல் அற்புதங்களை காட்டவும்\" எனக்கூறினாரகள். அப்பொழுது முகம்மது நபி நிலவை பிளந்து மறுபடியும் ஒட்ட வைத்தார்கள் என்பது முசுலிம்களின் நம்பிக்கையாகும்.\n\nSection::::குர்ஆன் வசனங்கள்.\nமுகம்மது நபி சந்திரனை பிளந்த நிகழ்வை பற்றிய குர்ஆன் வசனங்கள் வருமாறு:\n\n\"(இறுதி) நேரம் நெருங்கி விட்டது; சந்திரனும் பிளந்து விட்டது. எனினும், அவர்கள் ஓர் அத்தாட்சியைப் பார்த்தால், (அதைப்) புறக்கணித்து விடுகிறார்கள். \"இது வழமையாக நடைபெறும் சூனியம் தான்” என்றும் கூறுகிறார்கள்.\"\nSection::::ஹதீஸ்.\nமுகம்மது நபி சந்திரனை பிளந்த நிகழ்வை பற்றிய ஹதீஸ் வசனங்கள் வருமாறு:\n\n\"மக்காவாசிகள் முகம்மது நபியிடம் ஓர் அற்புதச் சான்றைக் காட்டும்படி கேட்டார்கள். ஆகவே,சந்திரன் இரண்டு துண்டுகளாகப் பிளப்பதை தாம் இறைவனின் தூதர் என்பதற்குச் சான்றாக முகம்மது நபிக் காட்டினார்கள். என்று அனஸ் பின் மாலிக் எனும் நபித்தோழர் கூறினார்.\"\n\nSection::::நாசா செயற்கைக்கோள் புகைப்படம்.\n1969 இல் அப்பல்லோ 10 செயற்கைக் கோள் அனுப்பிய நிலவின் மேற்பரப்பு புகைப்படத்தில் நிலவு பிளந்ததற்கான அடையாளம் கண்டறியப்பட்டது. .\nஅப்பல்லோ 10 செயற்கைக் கோள் அனுப்பிய நிலவின் மேற்பரப்பு புகைப்படத்தில் 300 கி.மீ. நீள பிளவு காணப்பட்டது.\n\n2010 இல் இணைய விவாதங்களில் நிலவு பிளந்ததற்கான ஆதாரம் விவாதிக்கப்பட்டது. அமெரிக்காவின் நாசா விண்வெளி ஆராய்ச்சி மையத்தை சார்ந்த பிராட் பெய்லி \"நிலவு பிளந்ததற்கான ஆதாரம் இணைய விவாதங்கள் மூலம் இல்லாமல் ஆராய்ச்சி கட்டுரைகள் மூலமாகவே நிருபிக்க வேண்டும்\" எனக் கூறினார்.\n\nSection::::சேரமான் பெருமாள்.\nசேரமான் பெருமாள் பாஸ்கர ரவி வர்மா என்ற சேர நாட்டு மன்னர் கி.பி ஆறாம் நூற்றாண்டில் சேர நாட்டை ஆண்டு வந்தார். அவர் ஒரு நாள் இரவு வானில் நிலவு இரண்டாக பிளந்து மறுபடியும் ஒன்று சேர்வதை கண்டார். இதை பற்றி விசாரிக்கும் பொழுது அங்கு வியாபார நோக்கமாக வந்த அராபியர் கூட்டம் மூலம் முகம்மது நபியைப் பற்றியும், இஸ்லாம் மதத்தை பற்றியும் கேள்விப்பட்டனர். மேலும் அவர்கள் கூறிய செய்திகளிலால் ஈர்க்கப்பட்ட சேரமான் பெருமாள் அந்த அரபியார் கூட்டத்துடனேயே மெக்காவிற்கு சென்று முகம்மது நபியைச் சந்தித்தார். அதன் பிறகு இஸ்லாம் மதத்தை ஏற்ற சேரமான் பெருமாள் தாஜுதீன் எனவும் பெயர் மாற்றம் பெற்றார்.என்பதாக இந்திய மாநிலமான கேரள முசுலிம்கள் மத்தியில் தொன்மவியல் கருத்து உள்ளது.\n"}
{"id": "326732", "url": "https://ta.wikipedia.org/wiki?curid=326732", "title": "கெராலு", "text": "கெராலு\n\nகெராலு \"(Kheralu\") என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு நகரம் மற்றும் நகராட்சியாகும். மெக்சனாவுக்கு சிறிது வடக்கில் ஒரு நகரமாகவும் தோராயமாக மெக்சனாவில் பாதியளவு பரப்பளவும் கொண்டும் கெராலு நகரம் உள்ளது.\n\nSection::::புவியியல்.\n23.88°வடக்கு 72.62°கிழக்கு என்ற அடையாள ஆள்கூறுகளில் கெராலு நகரம் கடல் மட்டத்திலிருந்து 149 மீட்டர் அல்லது 488 அடி உயரத்தில் அமைந்துள்ளது\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி கெராலு நகரத்தின் மக்கள்தொகை 20,143 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். கெராலு நகரின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 59% நபர்கள் பெண்களாவர். கெராலு நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும். \n"}
{"id": "326733", "url": "https://ta.wikipedia.org/wiki?curid=326733", "title": "ஹோல்ஸ்டீன் ஃபிரீசியன் மாடு", "text": "ஹோல்ஸ்டீன் ஃபிரீசியன் மாடு\n\nSection::::விளக்கம்.\nஇந்த மாடுகள் வெளிநாட்டு பால் மாடுகளில் அளவில் மிகவும் பெரியதாகவும், பெரிய பால் மடிகளையும் கொண்டவை. சில வளர்ந்த மாடுகள் 700 கிலோவரை எடைவரை இருக்கும். இவை பொதுவாகக் கறுப்பு-வெள்ளை, சிவப்பு-வெள்ளை கலந்த நிறத்தில் காணப்படும். 24-27 மாதங்களில் முதல் கன்றை ஈனத் தொடங்கும் இவற்றில் கலப்பு அற்ற மாடுகள் ஒரு நாளைக்கு 25 லிட்டர் பால் தரும். அதேநேரம் இதன் கலப்பின மாடுகள் 10-15 லிட்டர் பாலை தினசரித் தரும். இவை தரும் பாலில் கொழுப்புச்சத்து குறைவான அளவாக 3.45 சதவீதமே இருக்கும்.\n"}
{"id": "326735", "url": "https://ta.wikipedia.org/wiki?curid=326735", "title": "வியப்பூர்", "text": "வியப்பூர்\n\nவியப்பூர் \"(Vijapur)\" என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு நகரம் மற்றும் நகராட்சியாகும். \n\nSection::::புவியியல்.\n23.57°வடக்கு 72.75°கிழக்கு என்ற அடையாள ஆள்கூறுகளில், வியப்பூர் நகரம் கடல் மட்டத்திலிருந்து 116 மீட்டர் அல்லது 380 அடி உயரத்தில் அமைந்துள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி வியப்பூர் நகரத்தின் மக்கள்தொகை 20,143 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். வியப்பூர் நகரின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 59% நபர்கள் பெண்களாவர். வியப்பூர் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும். \n"}
{"id": "326737", "url": "https://ta.wikipedia.org/wiki?curid=326737", "title": "பிரவுன் ஸ்விஸ் மாடு", "text": "பிரவுன் ஸ்விஸ் மாடு\n\nபிரவுன் ஷ்விஸ் மாட்டு (Brown Swiss cattle) என்பது ஒரு ஐராப்பிய கறவை மாட்டு இனமாகும். இவை இவை ஸ்விட்சர்லாந்து நாட்டின் மலைப் பகுதிகளில் தோன்றியவை. இவை தோற்றத்தில் பெரியதாகவும் பால் கறப்பில் சிறந்தும் காணப்படுபவை. இந்த மாடுகளைக் கொண்டு அரியானா மாநிலம் கர்னாலில் உள்ள தேசியப் பால் ஆராய்ச்சி நிறுவனத்தில் இந்த மாடுகளில் இருந்து கலப்பினத்தை உருவாக்கும் முயற்சி 1963 இல் தொடங்கியது. சாஹிவால் மாடு, சிவப்பு சிந்தி ஆகிய வடஇந்திய மாடுகளுடன் இந்த மாடுகளை கலப்பு செய்து, புதிய கலப்பினம் உருவாக்கும் முயற்சி நடைபெற்றது. வட இந்தியாவில் கரண் ஸ்விஸ் என்ற பெயரில் இந்தக் கலப்பின மாடுகள் காணப்படுகின்றன.\n"}
{"id": "326745", "url": "https://ta.wikipedia.org/wiki?curid=326745", "title": "திருபுவனை", "text": "திருபுவனை\n\nதிருபுவனை, புதுச்சேரி ஒன்றிய பிரதேசத்தில் இருக்கும் தெற்கு வருவாய் கோட்டத்தில் இருக்கும் வில்லியனூர் வட்டத்தில் வரும் மண்ணடிபட்டு கொம்யூன் பஞ்சாயத்தில் உள்ள ஊராட்சி. இந்தியத் தொழில் ஆய்வகத்தின் கீழ் வரும் மிக பழமையான வரதராஜப் பெருமாள் கோவில் இங்கு உள்ளது. இங்கு ஆரம்ப சுகாதார நிலையம், அரசுப் பள்ளிகள், அரசு நூலகம், அரசு நியாயவிலைக் கடை, காவல் நிலையம், தீயணைப்பு நிலையம் உள்ளன. இங்கு பல தொழிற்சாலைகளும் உள்ளன. திருபுவனை சட்டமன்றத் தொகுதியின் கீழ் வரும் பகுதிகளில் இந்த கிராம பஞ்சயாத்தும் ஒன்று ஆகும்.\n"}
{"id": "326747", "url": "https://ta.wikipedia.org/wiki?curid=326747", "title": "எர்மன் கார்ல் வோகல்", "text": "எர்மன் கார்ல் வோகல்\n\nஎர்மன் கார்ல் வோகல் (Hermann Carl Vogel) (ஏப்பிரல் 3, 1841 - ஆகத்து 13, 1907) ஒரு செருமானிய வானியற்பியலாளர் ஆவார். இவர் சாக்சானிப் பேர்ரசின் இலீப்சிகுவில் பிறந்தார். இவர் 1882 முதல் 1907 வரை போட்சுடாமில் இருந்த வானியற்பியல் வான்காணகத்தின் இயக்குநராக இருந்தார். விண்மீன்களின் கதிர்நிரல் பகுப்பாய்வு செய்து பரவலான கண்டுபிடிப்புகல் செய்துள்ளார்.\n\nSection::::வாழ்க்கை.\nவோகல் 1641 இல் இலீப்சிகுவில் பிறந்தார். இவர் த்ந்தையார் ஒன்றிய பூர்கர்சுகூலனாக இருந்தவர். இவர் தான் இலீப்சிகுவில் முதல் பள்ளியை நிறுவியவர் ஆவார்.இவர் பெற்றெடுத மக்களில் ஆப்பிரிக்காவின் ஆய்வாளரும் வானியலாளரும் ஆகிய எடுவார்டு வோகல் (1829–1856, கவிஞரும் பாடகரும் ஆகிய ) எஇல்சே போல்கோ (1823–1899), எழுத்தாலரும் வெளியீட்டாளரும் மொழிபெயர்ப்பாளரும் ஆகிய ஜூலி டோம்கே (1827–1913) அடங்குவர். In 1862, வோகல் தன் படிப்பை டிரெசுடன் தொழில்நுட்பப் பல்கலைக்கழகத்தில் மேற்கொண்டார். இவர் 1863 இல் இலீப்சிகு பல்கலைக்கழகத்துக்குச் சென்றார். அங்கு இவர் கார்ல் கிறித்தியான் புரூகின்சிடம் உதவியாளராக பணிபுரிந்தார். அப்போது இவர் பிரீடுரிக் வில்கெல்ம் உருடோல்ஃப் எங்கல்மன் மேற்கொண்ட இரட்டை விண்மீன்களின் அளவீடுகளில் பங்கேற்றார்.\n\nஇவர் ஜேனாவில் தன் முனைவர் பட்ட்த்தை ஒண்முகில்கல், விண்மீன் கொத்துகள் ஆகியவை பற்றிய ஆய்வுக்காக பெற்றார். அதே ஆண்டில் சுட்டென்வார்த்தே போத்காம்புக்குச் சென்றார். இது கீல் நகருக்கு 20 கி.மீ தெற்கில் இருந்த காமர்கெர்னில் அமைந்துள்ளது .இங்கே இவர் முதன்முதலாக, வான்பொருள்களின் கதிர்நிரல் பகுப்பாய்வை மேற்கொண்டார்.. அப்போது இவருக்கு வில்கெல்ம் ஆசுவால்டு உலோக்சே உதவியாளர் ஆனார்.\n\nஇவர் 1874 இல் போட்சுடாமில் நிறுவப்பட்ட வானியற்பியல் வான்காணகத்தின் பணியாளராக இந்த வான்காணகத்தை விட்டு வெளியேறினார். அங்கு இவர் அந்நிறுவனத்தின் கருவிகளின் திட்டமிடலிலும் அமைப்பதிலும் ஈடுபட்டார். இதற்காக இவர் பிரித்தானியாவுக்கு 1875 கோடையில் ஆய்வுப் பயணம் மேற்கொண்டார்.\n\nவோகல் 1882 முதல் 1907 வரை போட்சுடாம் வானியற்பியல் வான்காணகத்தில் இயக்குந்ராக இருந்தபோது அந்நிறுவனத்தை வானியர்பியலுக்கான உலக முன்னிலை நிறுவனமாக மாற்றினார். எர்மன் கார்ல் வோகல் 1907 இல் போட்சுடாமில் இறந்தார்.\n\nSection::::தகைமைகள்.\nவிருதுகள்\n\n\n\n\n\n\n\nஇவரது பெயர் இடப்பட்டவை\n\n\n\n\n"}
{"id": "326751", "url": "https://ta.wikipedia.org/wiki?curid=326751", "title": "புதுச்சேரி", "text": "புதுச்சேரி\n\nபுதுச்சேரி (ஆங்கிலம்: \"Puducherry\") அல்லது பாண்டிச்சேரி, புதுவை எனவும் இந்த ஒன்றியப் பகுதி அழைக்கப்படுகின்றது. சென்னை மாநகரில் இருந்து 170 கி.மீ. தொலைவில், இந்திய நடுவண் அரசின் ஒன்றியப் பகுதியாக வங்கக் கடலோரத்தில் அமைந்துள்ளது. முன்பு இந்த நகரம் பிரெஞ்சு நாட்டின் ஒரு பகுதியாக இருந்தது. புதுச்சேரி, ஏறக்குறைய இருநூறு ஆண்டுகளுக்கு மேல் பிரெஞ்சுக்காரர்களின் ஆதிக்கத்தில் இருந்தது.\n\nஅதனால் இங்குள்ள அடித்தட்டு மக்களும் பிரெஞ்சுச் சொற்களை, மிகச் சாதாரணமாகப் பயன்படுத்துகின்றனர். ஆந்திர மாநிலத்தின், காக்கி நாடாவுக்கு அருகாமையில் உள்ள ஏனாம் நகரும், தமிழகத்தின் நாகப்பட்டினத்தின் அருகாமையில் உள்ள காரைக்கால் நகரும், கேரள மாநிலத்தின் கோழிக்கோட்டுக்கு அருகில் உள்ள மாஹே நகரும், இந்த மாநிலத்தின் ஆட்சிப் பகுதிகளாக விளங்குகின்றன.\n\nஆகையால், ஆங்கிலம், பிரெஞ்சு, தமிழ் மொழிகளுடன், தெலுங்கு, மலையாளம் மொழி பேசும் மக்களும் சிறுபான்மையினராக இங்கு வாழ்ந்து வருகின்றனர்.\nSection::::புவியியல்.\nபுதுச்சேரி ஒன்றியப் பகுதி ஒன்றுடன் ஒன்று இணைக்கப்படாத நான்கு மாவட்டங்களைக் கொண்டுள்ளது. வங்காள விரிகுடாவை ஒட்டி புதுச்சேரி, காரைக்கால் ஏனாம் மாவட்டங்கள் உள்ளன. அரபிக் கடலைச் சார்ந்து மாஹே மாவட்டம் உள்ளன. பரப்பளவு, மக்கள்தொகை வகையில் புதுச்சேரியும் காரைக்காலும் பெரிய மாவட்டங்கள். இவை தமிழ்நாட்டின் பகுதிகளால் சூழப்பட்டுள்ளவை.\n\nஏனாம் நிலப்பகுதி, ஆந்திரப் பிரதேச மக்களின் அயலக வளாகமாகவும், மாஹே கேரள மக்களின் அயலக வளாகமாகவும் விளங்குகின்றன. புதுச்சேரி ஒன்றியப் பகுதியின் மொத்த பரப்பளவு 492 ச.கி. மீ ஆகும். பாண்டிச்சேரியின் பரப்பளவு 293 ச.கி.மீ; காரைக்காலின் பரப்பளவு 160 ச.கி.மீ; மாஹேயின் பரப்பளவு 9 ச.கி.மீ; ஏனாம் பரப்பளவு 30 ச.கி.மீ. ஆகும். 2011ஆம் ஆண்டு கணக்கெடுப்புப்படி மொத்த மக்கள்தொகை 1,244,464 ஆகும். 68.31% மக்கள் நகர்ப்புறங்களில் வசிக்கின்றனர் இது இந்திய அளவில் 5வது இடமாகும்.\n\nSection::::தனித் தொகுதிகள்.\nஇந்த வளாகங்கள் ஒன்றுகொன்று தொடர்புகள் இல்லாமல் தனித் தனிப் பகுதிகளாக உள்ளன. புதுச்சேரி மாவட்டத்தில் மட்டும் இத்தகைய 11 தனித் தொகுதிகள் உள்ளன. இவை முற்றிலும் தமிழ்நாட்டு நிலப்பகுதிகளால் சூழப்பட்ட மிகச்சிறியதான நிலப்பரப்புகள் ஆகும்.\n\nமாஹேயில் இத்தகைய மூன்று நிலப்பரப்புகளில் முற்றிலும் கேரள மாநிலத்தவர் குடி அமர்ந்துள்ளனர். குடிமைப்பட்ட காலத்தில் புதுச்சேரி ஒன்றியப் பகுதி பிரெஞ்சு இந்தியாவின் எல்லைகளைத் தக்க வைத்துக் கொள்வதற்காக, இந்த வழக்கத்திற்கு மாறான புவியியல் அமைப்பு தோற்றுவிக்கப்பட்டது.\n\nSection::::ஆறுகள்.\nபுதுச்சேரியின் நான்கு மாவட்டங்களுமே கடலோரத்தில் அமைந்துள்ளன. எனவே சில ஆறுகள் புதுச்சேரியில் கடலில் கலந்தாலும் அனைத்துமே புதுச்சேரியில் தொடங்குபவை அல்ல. புதுச்சேரி மாவட்டத்தில் ஐந்து ஆறுகளும், காரைக்காலில் ஏழு ஆறுகளும், மாஹேயில் இரண்டும், ஏனாமில் ஒன்றும் கடலில் கலக்கின்றன.\n\nSection::::வரலாறு.\nபுதுச்சேரியின் மிகத் தொன்மையான வரலாறு இரண்டாம் நூற்றாண்டில் தொடங்குகிறது. இரண்டாம் நூற்றாண்டின் \"செங்கடல் செலவு\", பொடுகெ எனப்படும் சந்தை இடத்தைக் குறிக்கிறது. இந்த இடம் நவீன புதுச்சேரியிலிருந்து 2 கிமீ தொலைவிலுள்ள அரிக்கமேடு (தற்போது அரியாங்குப்பத்தின் பகுதி) என ஜி.டபுள்யூ.பி. ஹன்டிங்போர்டு என்பவர் அடையாளம் காண்கிறார்.\n\nஇதே வரலாற்று ஆசிரியர் 1937ஆம் ஆண்டில் அரிக்கமேட்டில் உரோமானிய மண்பாண்டங்கள் கண்டறியப்பட்டதாகக் கூறுகின்றார். 1944 லிருந்து 1949 வரை அந்த இடத்தில் தொல்லியல் ஆழ்ஆய்வுகள் நடத்தப்பட்டன. அந்த வகையில் கி.பி. முதலாம் நூற்றாண்டின் பிற்பகுதியில், அந்த இடத்தில் உரோமானியப் பொருட்கள் இறக்குமதி செய்யப்பட்டு வணிக மையமாக விளங்கியதைச் சுட்டுவதாகக் குறிப்பிடுகின்றார்.\n\nSection::::நகரமைப்பு.\nபுதுச்சேரி ஒன்றியப் பகுதி நகரங்கள் பிரெஞ்சுக்காரகளால் வடிவமைக்கப்பட்டதால் சாலைகள் பெரும்பாலும் நேர்கோட்டில் அமைந்தவை என்பது ஒரு சிறப்பு அம்சமாகும். அது குறித்து ஒரு சொலவடை உள்ளது. ‘நீதி அழகு இல்லையென்றாலும் வீதி அழகு உண்டு’ என்பதாகும். புதுச்சேரி, காரைக்கால், மற்றும் ஏனாமின் கிழக்குப் பகுதிகளில் வங்காள விரிகுடாக் கடற்கரை உள்ளது. மாஹேயின் மேற்குப் பகுதியில் அரபிக் கடலின் கடற்கரை உள்ளது.\n\nSection::::கல்வி நடுவம்.\nஏனாம் கோதாவரியின் கழிமுகத்திலும், காரைக்கால் காவிரியின் கழிமுகத்திலும் அமைந்துள்ளன. சிறிய மாநிலமான புதுச்சேரியில் ஒன்பது மருத்துவக் கல்லூரிகளும், பதினைந்து  பொறியியல் கல்லூரிகளும், பல கலை, அறிவியல், தொழில்நுட்பக் கல்லூரிகளும் அமைந்துள்ளன. இது ஒரு கல்வி மையம் என்றும் அழைக்கப்படுகிறது.\n\nமேலும் புதுவையில் உள்ள அரசுப் பள்ளிகளில் (சி.பி.எஸ்.சி) பாடத்திட்டம் பின்பற்றப்படுகிறது.\n\nSection::::புதுச்சேரியில் பிரெஞ்சுத் தாக்கம்.\nபுதுச்சேரியின் நகரமைப்பு பிரான்சிய வலைமுறை வடிவமைப்பும் செக்டர்களையும் ஒன்றையொன்றை வெட்டும் சாலைகளையும் கொண்டுள்ளது. நகரம் இரண்டு பிரிவுகளாக பிரிக்கப்பட்டுள்ளது: பிரெஞ்சுப் பகுதி (வில்ல் பிளாஞ்ச்சே அல்லது 'வெள்ளையர் நகர்') மற்றும் இந்தியப் பகுதி (வில்ல் நோய்ர் அல்லது 'கறுப்பர் நகர்'.) பல சாலைகள் இன்றும் தங்கள் பிரெஞ்சுப் பெயர்களை தக்க வைத்துக்கொண்டுள்ளன; பிரெஞ்சு பாணியிலான மாளிகைகளையும் காணலாம்.\n\nபிரெஞ்சுப் பகுதியில் குடிமைப்பட்ட கால பாணியில் உயரமான சுவர்களுடனும் நீண்ட சுற்றுச்சுவர்களுனும் உள்ள கட்டிடங்களைக் காணலாம். இந்தியப் பகுதியில் வீடுகள் தாழ்வாரங்களுடன் பெரிய கதவுகளுடன் காணப்படுகின்றன. இந்த பிரெஞ்சு மற்றும் இந்திய பாணி வீடுகள் அடையாளப்படுத்தப்பட்டு அந்த வடிவமைப்புகள் அழிவிலிருந்து பாதுகாக்கப்படுகின்றன. பிரெஞ்சு மொழிச் சொற்கள் பேச்சுவழக்கில் ஊடுருவியிருப்பதை இன்றும் காணலாம்.\n\nபுதுச்சேரியில் பல இந்தியர்களும் சிறுபான்மை இந்திய வம்சாவளியல்லாதவர்களும் இன்னமும் பிரெஞ்சுக் கடவுச்சீட்டு வைத்துள்ளனர். இவர்கள், 1954இல் புதுச்சேரியை விட்டு விலகும்போது பிரான்சிய அரசு வழங்கிய விருப்பத் தேர்வின்படி பிரான்சிய குடிமக்களாக நீடிக்க விரும்பியவர்களின் சந்ததியினர் ஆவர்.\n\nSection::::அரசின் அலுவல்முறை மொழிகள்.\nபுதுச்சேரியின் அலுவல்முறை மொழிகளாக தமிழ் (89%), மலையாளம் (4.8%), தெலுங்கு (2.9% ஏனாம்) மற்றும் பிரெஞ்சு (1%). ஒவ்வொரு மாவட்டத்திலும் இந்த மொழிகளின் நிலை மாறுபடுகிறது. வெவ்வேறு மொழிகள் பேசும் மாவட்டங்களிடையே தொடர்பாடலுக்கு நடைமுறை வசதி கருதி பொதுவாக ஆங்கிலம் பயன்படுத்தப்படுகிறது.\n\n\nமக்களின் சார்பாளர்களாக தேர்ந்தெடுக்கப்பட்டவர்கள் வேறுவிதமாக தீர்மானிக்காதவரை அனைத்து அமைப்புகளின் ஆட்சிமொழியாக பிரெஞ்சு மொழி நீடிக்கும்\" [தமிழாக்கம்]\n\n\nSection::::அரசியல்.\nஇந்தியாவில் உள்ள 7 ஒன்றியப் பகுதிகளில் (டெல்லி தவிர்த்து) சட்டமன்றமும், மக்களால் தேர்ந்தெடுக்கப்பட்ட அரசும் உள்ள ஒரே ஒன்றியப் பகுதி புதுச்சேரி மட்டும் தான்.\n\nமாநிலத்தில் மொத்தம் 30 சட்டமன்றத் தொகுதிகள் உள்ளன. அவற்றுள் 23 தொகுதிகள் புதுவையிலும், 5 காரைக்காலிலும், ஏனாம் மற்றும் மாஹியில் தலா 1 தொகுதியும் உள்ளன.\n\nமேலும், புதுவை 1 மக்களவை உறுப்பினரையும் , 1 மாநிலங்களவை உறுப்பினரையும் கொண்டுள்ளது.\n\nபுதுச்சேரி சுதந்திரம் அடைந்தது முதல், அதிக காலம் காங்கிரஸ் கட்சி ஆட்சி புரிந்து வந்துள்ளது. இடையே திமுக, அதிமுக, ஆகியவை ஆட்சி புரிந்தாலும், காங்கிரஸ் கட்சியே பெரும்பாலும் ஆட்சி புரிந்துள்ளது. காங்கிரஸ் கட்சியில் இருந்து பிரிந்து வந்த என். ஆர். காங்கிரசு கட்சி தான், புதுவையில் 5 ஆண்டு காலம் முழுமையாக ஆட்சி புரிந்த ஒரே மாநில கட்சியாகும்.\n\nமேலும் மூன்று முறை, சட்டமன்றத் தேர்தலில் போட்டியிடாத நபர்கள் மாநிலத்தின் முதலமைச்சராக காங்கிரஸ் கட்சியின் சார்பில் தேர்ந்தெடுக்கப்பட்டுள்ளனர். முன்னாள் மக்களவை உறுப்பினர் ப.சண்முகம்  இரண்டு முறையும், முன்னாள் மத்திய இணை அமைச்சர் வி. நாராயணசாமி ஒரு முறையும் முதலமைச்சராக பதவியேற்றுக்கொண்டார்கள்.\n\nகடந்த 2000 ஆம் ஆண்டு, திமுக கூட்டணியில் இருந்து தமாகா விலகியதால், அப்போதைய திமுக முதல்வர் ஜானகிராமன் பதவி விலகினார். கண்ணன் தலைமையிலான த.மா.கா, காங்கிரசுடன் கைகோர்த்து ஆட்சியில் அமர்ந்தது. அதனைத் தொடர்ந்து காங்கிரஸ் சார்பில் சட்டமன்ற உறுப்பினராக இல்லாத ப.சண்முகம் முதல் முறையாக  முதலமைச்சராக பதவியேற்றுக்கொண்டார்.\n\nபின்னர் 2001 ஆம் ஆண்டு நடந்த சட்டமன்றப் பொதுத்தேர்தலில் வெற்றிபெற்ற காங்கிரஸ் சார்பில் சட்டமன்ற உறுப்பினராக இல்லாத ப. சண்முகம் இரண்டாம் முறையாக முதலமைச்சராக பதவியேற்றுக் கொண்டார். மேலும் காங்கிரஸ் உறுப்பினர்கள் யாரும் தங்களது பதவியை ராஜினமா செய்ய முன்வராததால், சட்டமன்ற உறுப்பினராக இல்லாத சண்முகம் பதவி விலக நேர்ந்தது.\n\nஅதனைத்தொடர்ந்து, 2016 ஆம் ஆண்டு நடந்த சட்டமன்றப் பொதுத்தேர்தலில் வெற்றிபெற்ற காங்கிரஸ் சார்பில் சட்டமன்ற உறுப்பினராக இல்லாத வி.நாராயணசாமி முதலமைச்சராக பதவியேற்றுக் கொண்டார்.\n\nSection::::புதுச்சேரியின் சின்னங்கள்.\nஏப்ரல் 16, 2007 அன்று புதுச்சேரி அரசு, அம்மாநிலத்தின் சின்னங்களை அறிவித்தது. சட்டசபையில் அப்போதைய விவசாயத்துறை அமைச்சர் வி. வைத்தியலிங்கம் இவற்றை முன்மொழிந்தார்.\n\nSection::::மக்கள் தொகையியல்.\n2011 ஆம் ஆண்டு இந்திய மக்கள் தொகை கணக்கெடுப்பின் படி பாண்டிச்சேரி மாநிலத்தின் மொத்த மக்கள் தொகை 1,247,953 ஆக உள்ளது. கிராமப்புறங்களில் 31.67% மக்களும், நகரப்புறங்களில் 68.33% மக்களும் வாழ்கின்றனர். கடந்த பத்தாண்டுகளில் (2001–2011) மக்கள் தொகை வளர்ச்சி விகிதம் 28.08% ஆக உயர்ந்துள்ளது. மக்கள் தொகையில் 612,511 ஆண்களும் மற்றும் 635,442 பெண்களும் உள்ளனர். பாலின விகிதம் ஆயிரம் ஆண்களுக்கு 1037 பெண்கள் வீதம் உள்ளனர். 490 சதுர கிலோ மீட்டர் பரப்பளவு கொண்ட இம்மாநிலத்தில் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 2,547 மக்கள் வாழ்கின்றனர். இம்மாநிலத்தின் சராசரி படிப்பறிவு 85.85 % ஆகவும், ஆண்களின் படிப்பறிவு 91.26 % ஆகவும், பெண்களின் படிப்பறிவு 80.67 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 132,858 ஆக உள்ளது.\n\nSection::::சமயம்.\nஇம்மாநிலத்தில் இந்து சமயத்தவரின் மக்கள் தொகை 1,089,409 (87.30 %) ஆகவும் இசுலாமிய சமய மக்கள் தொகை 75,556 (6.05 %) ஆகவும், கிறித்தவ சமயத்தினரின் மக்கள் தொகை 78,550 (6.29 %) ஆகவும், சமண சமய மக்கள் தொகை 1,400 (0.11 %) ஆகவும், பௌத்த சமய மக்கள் தொகை 451 (0.04 %) ஆகவும் சீக்கிய சமய மக்கள் தொகை 297 (0.02 %) ஆகவும் , பிற சமயத்து மக்கள் தொகை 168 (0.01 %) ஆகவும் மற்றும் சமயம் குறிப்பிடாதவர்கள் மக்கள் தொகை 2,122 (0.17 %) ஆகவும் உள்ளது.\n\nபல சமயத்தினருக்கும் பொதுவான பன்னாட்டு நகரியமும் ஆய்வுமையமுமான ஆரோவில் இங்கு அமைக்கப்பட்டுள்ளது. உரோமைய ரோலாண்டு பொது நூலகம் பல அரிய பிரெஞ்சு சமய நூல்களைக் கொண்டுள்ளது.\n\nபுதுச்சேரியினதும் காரைக்காலினதும் பூர்வீக‌க் குடிமக்களில் பலரும் இந்தியா, பிரான்ஸ் ஆகிய நாடுகளின் குடியுரிமை பெற்று இரட்டைக் குடியுரிமை பெற்றவர்களாக உள்ளார்கள்.\n\nSection::::இந்து சமயம்.\nஇந்து சமயத்துறவியான சிறீ அரபிந்தோவின் அரவிந்தர் ஆசிரமம் இங்குள்ளது. வெள்ளையர் பகுதியில் உள்ள மணக்குள விநாயகர் கோவில் மிகவும் புகழ்பெற்றத் தலமாகும். புதுச்சேரியை சித்தர்களின் பூமி என்று அழைக்கின்றனர். இங்கு முப்பதுக்கும் மேற்பட்ட சித்தர்களின் ஜீவசமாதிகள் அமைந்துள்ளன. புதுச்சேரியைப் பற்றிய தனிப்பாடல் ஒன்றில் சித்தர் வாழ் புதுவை என்று போற்றப்பட்டுள்ளது. கண்டமங்கலம் குருசாமி அம்மையார் கோயில் போன்ற சித்தர் கோயில்களும் உள்ளன.\n\nநவக்கிரகங்களில் ஒருவரும், மிகவும் சக்தி வாய்ந்தவராக கருதப்படுபவருமான சனீஸ்வரன் சுயம்புவாக அமைந்த திருநள்ளாறு தர்ப்பாரண்யேசுவரர் கோயிலும், தேவாரம் பாடல் பெற்ற திருவேட்டக்குடி சுந்தரேசுவரர் கோயில், திருத்தெளிச்சேரி பார்வதீசுவரர் கோயில், தருமபுரம் யாழ்மூரிநாதர் கோயில் மற்றும் திருவாண்டார்கோயில் பஞ்சநதீசுவரர் கோயில் ஆகிய சிவதலங்கள் அமைந்துள்ளன. பக்தி இயக்கத்தின் முன்னோடியான காரைக்கால் அம்மையார் கோயிலும் இந்த மாவட்டத்தில் அமைந்துள்ளது.\n\nSection::::கிறித்தவம்.\nமுன்னாள்களில் பாண்டிச்சேரி என்று அழைக்கப்பட்ட புதுச்சேரி 1674 வரை ஒரு சிறு கிராமமாக இருந்தது. போர்த்துகீசியர்கள் அங்குக் குடியேற்றம் அமைத்து அதை ஒரு நகரமாக வளர்த்தெடுத்தார்கள். கிறித்தவ சமயத்தைப் பரப்பும் நோக்கத்துடன் சென்னையிலிருந்து வந்த கப்புச்சின் சபைத் துறவிகள் முதலில் அங்கு செயல்பட்டார்கள். பின்னர் 1689இலிருந்து இயேசு சபையினர் அங்கு மறை பரப்பினர். 1773இல் பாரிசு அயல்நாட்டு மறைபரப்பு சபை சமயத் தொண்டு ஆற்றியது. அவ்வமயம் புதுச்சேரியில் சுமார் 30,000 கத்தோலிக்கர் இருந்தனர். ஆயினும் வெளியிலிருந்து மறைபரப்புநர் வருவது குறைந்ததாலும், போர்த்துகீசிய மறைபரப்புநர் தெரிவித்த எதிர்ப்பு காரணமாகவும் புதுச்சேரி மறைத்தளம் நலியலாயிற்று.\n\n1845இல் \"பாண்டிச்சேரி மறையாட்சித் தளம்\" (\"vicariate\") நிறுவப்பட்டது. 1887இல் அது ஒரு உயர்மறைமாவட்டமாக எழுப்பப்பட்டது.\nஇன்று புதுச்சேரியில் வாழ்கின்ற கிறித்தவர்களுள் மிகப் பெரும்பான்மையோர் கத்தோலிக்கர் ஆவர். கிறித்தவர்கள் மொத்த மக்கள் தொகையில் சுமார் 7% ஆவர். தமிழகத்திலிருந்து முதன்முறையாக கர்தினால் பதவிக்கு உயர்த்தப்பட்ட கர்தினால் துரைசாமி சைமன் லூர்துசாமி புதுவை உயர்மறைமாவட்டத்தைச் சேர்ந்தவர்.\n\nSection::::போக்குவரத்து.\nSection::::சாலைப் போக்குவரத்து.\nபுதுவையில் சாலைப் போக்குவரத்து பெரும்பாலும் தமிழ்நாடு அரசுப் போக்குவரத்துக் கழகத்தின் மூலமும், புதுச்சேரி சாலைப் போக்குவரத்துக் கழகத்தின் மூலமும் பூர்த்தி செய்யப்படுகிறது.\n\nபுதுச்சேரி சாலைப் போக்குவரத்துக் கழகத்தின் கீழ் நூற்றுக்கும் மேற்பட்ட பேருந்துகள் உள்ளன. இது புதுவையிலிருந்து சென்னை, பெங்களூர், திருப்பதி, நாகப்பட்டினம், காரைக்கால், நாகர்கோயில், மாகி, நெய்வேலி நகரம், கடலூர், விழுப்புரம், திண்டிவனம், திருவண்ணாமலை, ஆரணி, வேலூர் ஆகிய ஊர்களுக்கு நேரடி பேருந்து சேவையை வழங்குகின்றது.\n\nமேலும் காரைக்காலில் இருந்த கும்பகோணம், மயிலாடுதுறை, நாகப்பட்டினம், வேளாங்கண்ணி, திருவாரூர், திருச்சி ஆகிய ஊர்களுக்கு பேருந்துகள் இயக்கப்படுகின்றது.\n\nமேலும் தமிழ்நாடு அரசுப் போக்குவரத்துக் கழகத்தின் மூலம் சென்னை, கோயம்புத்தூர், மதுரை, பெங்களூர் திருவனந்தபுரம், செங்கோட்டை ஆகிய ஊர்களுக்கு விரைவுப்பேருந்துகள் இயக்கப்படுகின்றன.\n\nஅது மட்டும் இன்றி, தமிழ்நாடு அரசுப் போக்குவரத்துக் கழகத்தின் விழுப்புரம் கோட்டம் புதுவையிலிருந்து வேலூர், திருவண்ணாமலை, காஞ்சிபுரம், சேலம், திருத்தணி, ஓசூர், சென்னை, ஆரணி, வந்தவாசி, காரைக்கால், வேளாங்கண்ணி ஆகிய ஊர்களுக்கு பேருந்துகள் இயக்கப்படுகின்றது.\n\nதமிழ்நாடு அரசுப் போக்குவரத்துக் கழகத்தின் கும்பகோணம் கோட்டம் காரைக்காலில் இருந்து சென்னை, கும்பகோணம், தஞ்சாவூர், திருச்சி, சிதம்பரம், திருப்பூர் ஆகிய ஊர்களுக்கு பேருந்துகள் இயக்கப்படுகின்றன.\n\nSection::::தொடர்வண்டி நிலையம்.\nபுதுச்சேரி விழுப்புரம் மற்றும் சென்னையுடன் ஐந்து இணைப்பு தொடர்வண்டி அகல பாதையால் இணைக்கப்பட்டுள்ளது. இங்கிருந்து சென்னை, பெங்களூரு, விழுப்புரம், திருவண்ணாமலை, ஆரணி, வேலூர் - காட்பாடி, மும்பை, கொல்கத்தா, புது தில்லி முதலிய பல பெருநகர்களுக்கு விரைவு தொடர்வண்டி இயக்கப்படுகின்றன. சென்னையிலிருந்து தொடர்வண்டி வழியாக புதுச்சேரியை அடைய நான்கு மணிநேரம் ஆகும்.\n\nகாரைக்கால் புகைவண்டி நிலையத்தில் இருந்து சென்னை, திருச்சி, பெங்களூரு ஆகிய நகரங்களுக்கு தொடர்வண்டிகள் இயக்கப்படுகின்றன.\n\nSection::::சாலைகள்.\nபுதுச்சேரியின் சாலைகளின் முழு நீளம் 2552 கிமீ ஆகும். இது இந்தியாவிலேயே மிக அதிகமானதாகும்.\n\nSection::::விமான நிலையங்கள்.\nபுதுச்சேரியின் விமான நிலையம் இலாஸ்பேட்டையில் அமைந்துள்ளது. இது 2012ஆம் ஆண்டு புதுபிக்கப்பட்டு பெரிய விமானங்களும் பயன்படுத்தும் வகையில் மேம்படுத்தப்பட்டது. இப்புதிய விமான நிலையம் சனவரி 2013இல் திறக்கப்பட்டு பெங்களூருக்கு செல்லும் விமான சேவை ஆரம்பிக்கப்பட்டது. காரைக்காலில் கட்டப்படும் புதிய விமான நிலையம் 2014இல் நிறைவடையும் என அறிவிக்கப்பட்டுள்ளது. இந்தியாவிலேயே முழுதும் தனியார் மூலதனத்தோடு ஆரம்பிக்கப்படும் முதல் விமான நிலையம் இது ஆகும்.\n\nSection::::புதுச்சேரியில் உள்ள சார் பதிவாளர் அலுவலகம் பட்டியல்.\nபுதுச்சேரி ஒன்றிய பிரதேசத்தில் மொத்தம் 10 சார் பதிவாளர் அலுவலகம் உள்ளது .அணைத்து சார் பதிவாளர் அலுவலகமும் கணினி மையமாக்கப்பட்டு உள்ளது. மென்பொருள் கொண்டு பதிவு செய்யும் நில பதிவு கணினியில் பதிவேற்றம் செய்யப்படுகிறது நில பதிவுகளுக்கு மின்-முத்திரைத்தாள் பயன்படுத்தப்படுகிறது .சொத்தின் மீது எடுக்கப்படும் வில்லங்க சான்றிதழ் கணினி மையமாக்கப்பட்டு வருகிறது, பட்டா மற்றும் செட்டில்மென்ட் நகல் பொது சேவை மையம் வாயிலாக பொது மக்களுக்கு கொடுக்கப்படுகிறது. திருமண பதிவு இங்கு கொடுக்கப்படும் ஒரு சேவை ஆகும்.\n\n\n\n\n"}
{"id": "326752", "url": "https://ta.wikipedia.org/wiki?curid=326752", "title": "சேந்தோபுரோட்டிக் வினை", "text": "சேந்தோபுரோட்டிக் வினை\n\nசேந்தோபுரோட்டிக் வினை \"(xanthoproteic reaction )\" என்பது அடர் நைட்ரிக் அமிலத்தைப் பயன்படுத்தி ஒரு கரைசலில் கரையத்தக்க புரதத்தின் அளவை உறுதிசெய்யும் ஒரு முறையாகும். அரோமாட்டிக் தொகுதிகளைப் பெற்றுள்ள அமினோ அமிலப் புரதங்களில் இச்சோதனை நேர்மறையான முடிவுகளைத் தருகிறது. அதிலும் குறிப்பாக டைரோசின் முன்னிலையில் இந்நேர்மறை முடிவுகள் கிடைக்கின்றன. இந்தச்சோதனையில் நேர்மறை முடிவு கிடைத்தால் அக்கரைசலை ஒரு காரம் சேர்த்து நடுநிலையாக்கம் செய்தால் கரைசல் அடர் மஞ்சள் நிறத்திற்கு மாறும். இம்மஞ்சள் நிறத்திற்கு காரணமாக அமைவது சேந்தோபுரோட்டிக் அமிலமாகும். சில அமினோ அமிலங்கள் நைட்ரோயேற்றம் அடையும் பொழுது சேந்தோபுரோட்டிக் அமிலம் உண்டாகிறது. டைரோசின் மற்றும் டிரைப்டோபான் இரண்டு அமினோ அமிலங்கலையும் இதற்கு உதாரணமாகக் கூறலாம் . புரதம் இருக்கிறது அல்லது இல்லை என்று உறுதி செய்யும் இவ்வினை ஒரு பண்பறி பகுப்பாய்வு வகையாகும்.\n\nSection::::செய்முறை.\nபரிசோதனை செய்யப்படவேண்டிய மாதிரியுடன் 1 மில்லி அடர் நைட்ரிக் அமிலத்தைச் சேர்க்க வேண்டும். பின்னர் இக்கலவையை சூடாக்கி குளிரவைக்க வேண்டும். மெதுவாக சோடியம் ஐதராக்சைடை(40% எடை/கன அளவு) கரைசல் காரத்தன்மை அடையும் வரை சேர்க்க வேண்டும். நிறமாற்றத்தை குறித்துக் கொள்ள வேண்டும். கரைசலின் நிறம் மஞ்சள் நிறத்திலிருந்து ஆரஞ்சு நிறத்திற்கு மாறினால் அக்கரைசலில் அரோமாட்டிக் அமினோ அமிலம் இருப்பதாக பொருள் கொள்ளலாம்.\n\nSection::::அன்றாட வாழ்வில்.\nநைட்ரிக் அமிலத்துளி நமது தோல் அல்லது நகத்தின் மேல் சிந்திவிட்டால் சிறிது நேரத்திற்குப் பின் அவ்விடங்கள் மஞ்சள் நிறமாக மாறிவிடும். புரோட்டின் இருப்பதால் அவ்விடங்கள் நிறமாற்றமடைகின்றன. விரல் நகங்களில் அடர் மஞ்சள் நிறம் தோன்றுகிறது. ஏனெனில் நகத்தில் கெராட்டின் என்ற புரதத்தால் ஆனவையாகும். அதை அழிக்கமுடியாது. ஆனால் தோலில் தோன்றும் மஞ்சள் நிறமாற்றத்தை உரித்துவிட முடியும். \n"}
{"id": "326759", "url": "https://ta.wikipedia.org/wiki?curid=326759", "title": "குர்னகோவ் சோதனை", "text": "குர்னகோவ் சோதனை\n\nகுர்னகோவ் சோதனை \"( Kurnakov test)\" என்பது சோவியத் வேதியியலாளர் நிக்கோலாய் செமெனோவிச் குர்னகோவ் உருவாக்கிய வேதியியல் சோதனையாகும். குர்னகோவ் வினை என்ற பெயராலும் இச்சோதனை அழைக்கப்படுகிறது. மறுபக்க மாற்றிய நிகழ்வின் விளைவுகளைப் பயன்படுத்தி சதுர அணைவுச் சேர்மங்களில் [PtA2X2] (A=NH3, X= ஆலசன் அல்லது அமில இயங்குபொருள்) காணப்படும் ஒருபக்க, மறுபக்க மாற்றியன்களின் இணையை வேறுபடுத்தி அறியலாம். இதற்காக சதுர அணைவுகள் தயோயூரியாவுடன் சேர்க்கப்பட்டு சூடுபடுத்தப்படுகின்றன. பொதுவாக இச்சோதனை பிளாட்டினச் சுரங்கங்களில் பயன்படுத்தப்படுகிறது.\n\nSection::::பயன்கள்.\nஒருபக்க-பிளாட்டினம் மற்றும் மறுபக்க-பிளாட்டினம் ஆகியவற்றை வேறுபடுத்தி அறிய இச்சோதனை பயன்படுகிறது. சூடான நீர்த்த கரைசலில் ஒருபக்க சேர்மம் நீர்த்த தயோயூரியாவுடன் வினைபுரிந்து ஆழ்ந்த மஞ்சள் நிறக் கரைசல் தோன்றுகிறது. இக்கரைசலை குளிரச்செய்து தயோயூரியா பிளாட்டினம்(II) குளோரைடு மஞ்சள் நிற ஊசிகளாகப் படிகமாகிறது. வினைபுரிவது மறுபக்க சேர்மமாயிருந்தால் நிரமற்ற கரைசல் உருவாகி, குளிர்விக்கும்போது அதிலிருந்து வெண்மையான ஊசிகளாக மறுபக்க-பிசு(தயோயூரியா)டையமைன்பிளாடினம்(II) படிவுகள் கிடைக்கின்றன. \n"}
{"id": "326764", "url": "https://ta.wikipedia.org/wiki?curid=326764", "title": "நைட்ரோபுருசைடு வினை", "text": "நைட்ரோபுருசைடு வினை\n\nநைட்ரோபுருசைடு வினை \"(Nitroprusside reaction)\" என்பது புரதங்களில் காணப்படும் சிசுடீனிலுள்ள தனி தயோல் தொகுதிகளை கண்டறியப் பயன்படும் வினையாகும். தயோல் என்பது கரிமக் கந்தகச் சேர்மமாகும். தனி தயோல் தொகுதிகளைப் பெற்றிருக்கும் புரதங்கள், சோடியம் நைட்ரோபுருசைடும் அமோனியம் ஐதராக்சைடும் சேர்க்கும்போது சிவப்பு நிறத்தை அளிக்கின்றன. சில புரதங்கள் இயல்புநீக்க வினைக்கு உட்படுத்தும்போது தயோல் தொகுதிகளை விடுவித்து நேர்மறையான முடிவைத் தருகின்றன . பொதுவாக நைட்ரோபுருசைடு சோதனை சிறுநீர் பரிசோதனையில் வழக்கமாக கீட்டோன்களை அடையாளம் காணப் பயன்படுத்தப்படுகிறது \n"}
{"id": "326768", "url": "https://ta.wikipedia.org/wiki?curid=326768", "title": "தண்டோ முகமது கான் மாவட்டம்", "text": "தண்டோ முகமது கான் மாவட்டம்\n\nதண்டோ முகமது கான் மாவட்டம் (Tando Muhammad Khan District) () ; () தெற்காசியாவின் பாகிஸ்தான் நாட்டின் தெற்கில் உள்ள சிந்து மாகாணத்தில் ஐதராபாத் கோட்டத்தில் அமைந்த ஆறு மாவட்டங்களில் ஒன்றாகும். அமைந்த மாவட்டமாகும். இம்மாவட்டத்தின் நிர்வாகத் தலைமையிடம் தண்டோ முகமது கான் நகரம் ஆகும். சிந்து ஆறு இம்மாவட்டத்தின் வடமேற்கில் பாய்கிறது. இம்மாவட்டம் மூன்று வருவாய் வட்டங்களைக் கொண்டுள்ளது. \n\nSection::::மாவட்ட எல்லைகள்.\nஇம்மாவட்டத்தின் வடக்கில் ஐதராபாத் மாவட்டம் மற்றும் தண்டோ அல்லாயார் மாவட்டமும், தெற்கிலும், கிழக்கிலும் பதின் மாவட்டமும், மேற்கில் தட்டா மாவட்டமும் எல்லைகளாக உள்ளது.\n\nSection::::வரலாறு.\nதண்டே முகமது கான் நகரத்தை \"மீர் முகமது கான் சவானி தல்வார்\" என்பவரால் நிறுவப்பட்டது. இந்நகரம் ஐதராபாத் நகரத்திலிருந்து 35 கிலோ மீட்டர் தொலைவில் உள்ளது.\n\nSection::::மாவட்ட நிர்வாகம்.\nநிர்வாக வசதிக்காக இம்மாவட்டத்தை \"புல்ரி ஷா கரீம்\" , \"தண்டோ குலாம் ஐதர்\" மற்றும் \"தண்டோ முகமது கான்\" என மூன்று தாலுக்காக்களாகப் பிரித்துள்ளனர். \n\nSection::::மக்கள் தொகையியல்.\n2011-ஆம் ஆண்டின் மதிப்பீட்டின் படி இம்மாவட்டத்தின் மக்கள் தொகை 6,19,886 ஆக உள்ளது. 1998-ஆம் ஆண்டின் மக்கள் தொகை கணக்கெடுப்பின் படி இம்மாவட்டத்தில் சிந்தி மொழியை 91.47% மக்களும், பஞ்சாபி மொழியை 2.8% மக்களும், உருது மொழியை 2.83% மக்களும் பேசுகின்றனர்.\n\nSection::::தட்ப வெப்பம்.\nகோடைக்காலமான ஏப்ரல், மே, சூன் மாதங்களில் அதிகபட்ச வெப்பம் 30° செல்சியஸ் வரையிலும், குளிர்காலமான டிசம்பர் மற்று சனவரி மாதங்களில் குறைந்தபட்ச வெப்பம் 10° செல்சியஸ் வரையிலும் உணரப்படுகிறது. ஆண்டு சராசரி மழைப் பொழிவு 130 மில்லி மீட்டர் ஆகும். \n\nSection::::வேளாண்மை.\n70% மக்கள் வேளாண்மைத் தொழிலில் ஈடுபட்டுள்ளனர். இம்மாவட்டத்தின் முக்கியப் பயிர்கள் கரும்பு, நெல், கோதுமை, பருத்தி ஆகும். கால்வாய் நீர் பாசானத்தை நம்பியுள்ளது. \n\n"}
{"id": "326819", "url": "https://ta.wikipedia.org/wiki?curid=326819", "title": "தண்டோ அல்லாயார் மாவட்டம்", "text": "தண்டோ அல்லாயார் மாவட்டம்\n\nதண்டோ அல்லாயார் மாவட்டம் (Tando Allahyar District) () தெற்காசியாவின் பாகிஸ்தான் நாட்டின் சிந்து மாகாணத்தில் ஐதராபாத் கோட்டத்தின் ஆறு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தண்டோ அல்லாயார் நகரம் ஆகும்.\n\nSection::::வரலாறு.\n\"மீர் அல்லாயார் கான் தல்பூர்\" என்பவரால் 1804-இல் தண்டோ அல்லாயார் நகரமும், கோட்டையும் கட்டப்பட்டது. தண்டோ அல்லாயார் நகரத்திலிருந்து 4 கிலோ மீட்டர் தொலைவில் அப்துல் ஜோ தரோ எனும் நினைவுச் சின்னங்கள் அகழ்வாராய்ச்சிகள் மூலம் கண்டெடுக்கப்பட்டது.\nSection::::மாவட்ட நிர்வாகம்.\nஇம்மாவட்டத்தை நிர்வாக வசதிக்காக தண்டோ அல்லாயார், சாம்பார் மற்றும் ஜாந்தோ மாரி என மூன்று வருவாய் வட்டங்களாகப் பிரிக்கப்பட்டுள்ளது. மேலும் இம்மாவட்டம் இருபது கிராம ஒன்றியக் குழுக்களையும் கொண்டுள்ளது. \n\nSection::::கல்வி.\nஇம்மாவட்டத்தில் தாவூத் நினைவு பள்ளி, அரசு மாகாண உயர்நிலைப் பள்ளி, அரசு மேனிலைப் பள்ளி, அரசு சிந்தி நடுநிலைப் பள்ளி, அரசு எஸ். எம். ஆகா கான் பள்ளி, சுல்தானாபாத்; அரசு மகளிர் உயர்நிலைப் பள்ளி முதலிய பல பள்ளிக் கல்வி நிறுவனங்கள் உள்ளது. ஆனால் பட்டப் படிப்புக்கான கல்வி நிலையங்கள் இம்மாவட்டத்தில் இல்லை. \n\nSection::::பொருளாதாரம்.\nவேளாண்மைப் பொருளாதாரத்தை மட்டுமே நம்பியுள்ள இம்மாவட்டம் பல் வகை மாந்தோட்டங்களுக்கு புகழ் பெற்றது. மேலும் கரும்பு, கோதுமை, வெங்காயம், காய்கறிகள், ஆராஞ்ச், பருத்தி முதலிய பயிர்கள் விளைகிறது. \nஇம்மாவட்டத்தில் ஒரு கரும்பாலை, பல விதைப் பண்ணைகள், இரண்டு பஞ்சாலைகள் உள்ளது. \n\nSection::::மக்கள் தொகையியல்.\n2010-ஆம் ஆண்டில் மதிப்பீட்டின் படி, தண்டோ அல்லாயார் மாவட்டத்தின் மக்கள் தொகை 5,75,000 ஆகும். மக்கள் தொகையில் 80.16% மக்கள் சிந்தி மொழியையும், 10.16% மக்கள் உருது மொழியையும், 4.26% பஞ்சாபி மொழியையும், 2% மக்கள் பலூச்சி மொழியையும், பிறர் மார்வாரி மொழி மற்றும் சராய்கி மொழிகளைப் பேசுகின்றனர்.\n"}
{"id": "326821", "url": "https://ta.wikipedia.org/wiki?curid=326821", "title": "ரெட் டேன் மாடு", "text": "ரெட் டேன் மாடு\n\nரெட் டேன் மாடு என்பது ஒரு வட ஐராப்பிய பால் மாட்டு இனமாகும். இது டென்மார்க்கை பிறப்பிடமாக கொண்ட மாடு. இந்த சாதி பசுக்கள் டென்மார்க்கில் 42.599 உள்ளன. இவை தங்கள் பால் கறப்புக்கு பயன்படுத்தப்பட்டு வாழ்நாள் முடியும் காலத்தில் மாட்டிறைச்சிக்கு பயன்படுத்தப்படுகின்றன.\nSection::::விளக்கம்.\nஇவற்றின் உடல் நிறம் சிவப்பு நிறத்துடனோ அல்லது சிவப்பு கலந்த பழுப்பு நிறத்துடனோ அல்லது அடர்ந்த பழுப்பு நிறத்துடனோ காணப்படும்\nஇவை அளவில் பெரிய மாட்டினமாகும். வளர்ந்த காளைகள் 950 கிலோ உடல் எடை வரையும், பசு மாடுகள் 600 கிலோ வரையான உடல் எடையுடன் இருக்கும் மாடுகளின் பால் உற்பத்தி 3000-4000 கிலோக்களாக, 4 சதவிகிதம் அல்லது அதற்கு மேற்பட்ட கொழுப்புச்சத்து கொண்டிருக்கும்.\n"}
{"id": "326822", "url": "https://ta.wikipedia.org/wiki?curid=326822", "title": "மட்டியாரி மாவட்டம்", "text": "மட்டியாரி மாவட்டம்\n\nமட்டியாரி மாவட்டம் (Matiari District) () தெற்காசியாவின் பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தின் ஆறு மாவட்டங்களில் ஒன்றாகும். இம்மாவட்டத் தலைமையிடம் மட்டியாரி நகரம் ஆகும். இம்மாவட்டம் 2005-ஆம் ஆண்டில் ஐதராபாத் மாவட்டத்தின் மூன்று தாலுக்காக்களைக் கொண்டு துவக்கப்பட்டது.\n\nSection::::பெயர்க் காரணம்.\nகுளிர்ந்த நீருக்கு பயன்படும் பானை செய்வதற்கு தேவையான களிமண், நீர் மற்றும் குயவர் ஆகியவற்றை குறிக்க மட் - யாரி எனும் இரண்டு சொல்லின் சேர்கையே மட்டியாரி ஆகும்.\n\nSection::::மாவட்ட நிர்வாகம்.\n1,417 சதுர கிலோ மீட்டர் பரப்பளவு கொண்ட மட்டியாரி மாவட்டம் ஹலா, மட்டியாரி மற்றும் சகீதாபாத் என மூன்று வருவாய் வட்டங்களாகப் பிரிக்கப்பட்டுள்ளது.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை மதிப்பீட்டின் படி, மட்டியாரி மாவட்டத்தின் மக்கள் தொகை 7,38,322 ஆகும். 1998-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தில் சிந்தி மொழியை 91.75% மக்களும், 3.61% மக்கள் உருது மொழியையும் பேசினர். பிறர் பஞ்சாபி மொழி, பலூச்சி மொழி, சிராய்கி மொழி, மார்வாரி மொழிகளையும் பேசினர். \n"}
{"id": "326834", "url": "https://ta.wikipedia.org/wiki?curid=326834", "title": "இந்தியப் பெருங்கடல் ஆணையம்", "text": "இந்தியப் பெருங்கடல் ஆணையம்\n\nஇந்தியப்பெருங்கடல் ஆணையம் (, COI) 1982இல் மொரீஷியஸ்  நாட்டின் போர்ட் லூயியில்  உருவாக்கப்பட்டு, 1984 சிஷெல்ஸ் விக்டோரியா உடன்பாட்டில் உருவமைக்கப்பட்ட ஒரு பன்னாட்டு ஆணையம். கொமொரோசு,  மடகாஸ்கர்,  மொரீஷியஸ்,  ரீயூனியன் (பிரான்சு),  சிஷெல்ஸ் ஆகிய ஐந்து ஆப்பிரிக்க-இந்தியப்பெருங்கடல் நாடுகளை உறுப்பினர்களாக கொண்டது. பல விதங்களில் வேறுபட்டிருந்தாலும், புவிப்பரப்பிலும், வரலாற்றிலும், மக்களியல்பிலும், இயற்கை வளத்திலும், வளர்ச்சித்தடைகளிலும் இணைந்தே இருக்கின்றன. \n"}
{"id": "326841", "url": "https://ta.wikipedia.org/wiki?curid=326841", "title": "காரகோரம் வனவிலங்கு சரணாலயம்", "text": "காரகோரம் வனவிலங்கு சரணாலயம்\n\nகாரகோரம் வனவிலங்கு சரணாலயம் \"(Karakoram Wildlife Sanctuary)\" சம்முகாசுமீரின் லே மாவட்டத்தில் காணப்படும் காரகோரம் மலைத்தொடரில் உள்ள மிக உயர்ந்த வனவிலங்கு சரணாலயமாகும். சிரு அல்லது திபெத்திய மான் கூட்டம் இடம்பெயர்ந்து செல்லும் இந்தியாவிலுள்ள முக்கியமான இடங்களில் இதுவும் ஒன்றாகும். இந்த வனவிலங்கு சரணாலயம் பேராசிரியர் சந்திர பிரகாசு கலாவால் விரிவாக கணக்கெடுக்கப்பட்டது. மருத்துவ குணம் கொண்ட தாவரங்கள் உட்பட தாவர வகைகளின் பரவல், சுற்றுச்சூழல் மாறல் விகிதம், தாவரங்கள், விலங்குகள் முதலியவற்ரின் இயற்கைவாழிடம் தொடர்பானவை பேராசிரியரின் கணக்கெடுப்பில் முக்கியத்துவம் பெற்றிருந்தன. \n\nகுளிர் பாலைவனப் பகுதியாக இருப்பதால் காரகோரம் வனவிலங்கு சரணாலயத்தில் தாவரங்கள் பரவலாகச் சிதறி அடர்த்தியற்று காணப்படுகின்றன. எனினும், விளிம்புநிலை சூழல் மாற்றங்களால் சில குறிப்பிடத்தகுந்த சிறந்த பண்புகளை இங்குள்ள தாவரங்கள் பெற்றுள்ளன. உயர் மருத்துவ குணங்கள் கொண்ட தாவரங்கள் பல இச்சரணாலயத்தில் இடம்பெற்றிருந்தன. பதினைந்து அரிய வகை மற்றும் அழிந்துபோகும் நிலையிலுள்ள தாவர இனங்களை பேராசியர் கலா இச்சரணாலயத்தில் கண்டறிந்தார். இவை வெவெறு வாழிட சூழலில் பரவலாக ஆங்காங்கே வளர்ந்திருந்தன. ஆர்னெபியா யுகுரோமா, பெர்கெனியா சிடிராச்செய், எபித்ரா கெராடியனா, ஐயோசிமசு நைகர் என்பவை இச்சரணாலயத்தில் அச்சுறுத்தலுக்கு ஆளாகியுள்ள மருத்துவரீதியான முக்கியமான தாவரங்கள் ஆகும் . \n"}
{"id": "326843", "url": "https://ta.wikipedia.org/wiki?curid=326843", "title": "திருப்புலிவனம் வியாக்ரபுரீசுவரர் கோயில்", "text": "திருப்புலிவனம் வியாக்ரபுரீசுவரர் கோயில்\n\nதிருப்புலிவனம் வியாக்ரபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் திருப்புலிவனம் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக வியாக்ரபுரீசுவரர் உள்ளார். மூலவர் சுயம்பு ஆக உள்ளார். ஆவுடையார் சதுர வடிவில் தாமரை மீது காணப்படுகிறது. லிங்கத்தின் மீது புலியின் பாதங்கள் காணப்படுகின்றன. லிங்கத்தின் மேல் பாகத்தில் ஜடாமுடி காணப்படுகிறது. தஞ்சாவூர் மாவட்டம் திருவையாற்றிலும், திருநெல்வேலி மாவட்டம் சிவசைலத்திலும் இவ்வாறாக ஜடாமுடியுடன் கூடிய லிங்கத்தைக் காணலாம். இங்குள்ள இறைவி அமிர்தகுஜலாம்பாள் ஆவார். மகாசிவராத்திரி, மார்கழி, திருவாதிரை உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nகோயிலின் முகப்பில் விநாயகர், முருகன் சிலைகள் உள்ளன. கருவறை தரைத்தளத்திலிருந்து 15 அடி உயரத்தில் காணப்படுகிறது. மூலவர் சன்னதிக்குப் பின் திருமால் நின்ற கோலத்தில் உள்ளார். அருகில் ஒரு தூணில் அருகே நரசிம்மர் நின்ற நிலையில் உள்ளார். கோயிலில் விஷ்ணு துர்க்கை, துர்க்கை, பைரவர், சண்டீசுவரர், நவக்கிரகங்கள் ஆகியோரின் சன்னதிகள் உள்ளன. பதஞ்சலி, வியாக்கிர பாதர், சனகாதி முனிவர்கள் ஆகியோர் தட்சிணாமூர்த்தி அருகில் உள்ளனர். பல்லவர் காலப்பணியாக கோயில் உள்ளது. உத்திராயணம், தட்சிணாயணம் ஆகிய இரு காலங்களிலும் சூரிய நிழல் லிங்கத்தின்மீது விழுவதைக் காணலாம்.\n"}
{"id": "326845", "url": "https://ta.wikipedia.org/wiki?curid=326845", "title": "இளையனார்வேலூர் சோளீஸ்வரர் கோயில்", "text": "இளையனார்வேலூர் சோளீஸ்வரர் கோயில்\n\nஇளையனார்வேலூர் சோளீஸ்வரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் காஞ்சிபுரத்திற்குத் தென்கிழக்கே 20 கிமீ தொலைவில் செய்யாற்றின் கரையில் இளையனார்வேலூர் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக சோளீசுவரர் உள்ளார். இங்குள்ள இறைவி சுந்தராம்பாள் ஆவார். கோயிலின் தீர்த்தம் செய்யாறு ஆகும். பிரதோஷம், சிவராத்திரி உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nவிநாயகர், தட்சிணாமூர்த்தி, விஷ்ணு, நாகர், காசி விசுவநாதர், வள்ளி தெய்வானையுடன் கூடிய சுப்பிரமணியர், நவக்கிரகங்கள், நடராஜர், சிவகாமி ஆகியோர் இக்கோயிலில் உள்ளனர். காசிபர் புனித யாத்திரையாக பல தலங்களுக்கும் சென்றுகொண்டிருந்தபோது அவருடைய பெற்றோர் இறந்து விடுகின்றனர். அவர்களுக்கான இறுதிச்சடங்குகளை முடித்துவிட்டு, அவர்களுடைய அஸ்தியுடன் அவர் த்னது பயணத்தைத் தொடர்ந்தார். காசியில் அந்த அஸ்தியைக் கரைக்க எண்ணினார். இத்தலத்திற்கு வந்து இறைவனை வழிபட்டு இங்கேயே தங்கினார். அப்போது இறைவன் அவருடைய பெற்றோர்களின் அஸ்தியைக் கரைக்க காசிக்குச் செல்வதற்கு பதிலாக இங்கேயே செய்யாற்றில் கரைத்துவிடலாம், காசியில் கரைத்த புண்ணியம் கிடைக்கும் என்று கூறினார். அவரும் அவ்வாறே செய்தார். காசிபர் சோலையில் அமைத்த லிங்கமானதால் மூலவர் சோளீசுவரர் என்றழைக்கப்படுகிறார்.\n"}
{"id": "326847", "url": "https://ta.wikipedia.org/wiki?curid=326847", "title": "முசல்பூர்", "text": "முசல்பூர்\n\nமுசல்பூர் \"(ஆங்கிலம்:Mushalpur, அசாமி: মুছলপুৰ)\" இந்தியாவின் அசாம் மாநிலம், பாக்சா மாவட்டத்தின் தலைமையிடமாகும். \n\nSection::::மக்கள் தொகையியல்.\n2011 ஆம் ஆண்டு மேற்கொள்ளப்பட்ட இந்திய மக்கள் தொகைக் கணக்கெடுப்பின்படி முசல்பூரின் மக்கள் தொகை 795 நபர்கள் ஆகும். இவ்வெண்னிக்கையில் 429 நபர்கள் ஆண்களாகவும் 366 நபர்கள் பெண்களாகவும் இருந்தனர். 0 முதல் 6 வயதுக்கு உட்பட்ட 69 குழந்தைகள் இங்கு இருந்தனர். நகரத்தின் மொத்த மக்கள் தொகையில் இது 8.68% ஆகும். முசல்பூரின் பாலினவிகிதச் சராசரி 1000 ஆண்களுக்கு 853 பெண்களாக இருந்தது. ஒட்டு மொத்த அசாம் மாநிலத்தின் பாலினவிகித சராசரி 958 பெண்களாகும். அதேவேளையில் குழந்தைகளின் பாலினச் சராசரி 1000 சிறுவர்களுக்கு 1029 சிறுமிகள் இருந்தனர். அசாம் மாநிலத்தின் ஒட்டுமொத்த சிறுவர் பாலின விகித சராசரியான 962 என்பதை விட இது அதிகமாகும். முசல்பூரின் எழுத்தறிவு சதவீதம் 73.69% ஆக இருந்தது, இது அசாம் மாநிலத்தின் எழுத்தறிவு சராசரியான 72.19% என்பதைவிட அதிகமாகும். எழுத்தறிவு பெற்ற ஆண்கள் சதவீதம் 82.53% ஆகவும் பெண்களின் எழுத்தறிவு 63.14% ஆகவும் இருந்தது. \n"}
{"id": "326848", "url": "https://ta.wikipedia.org/wiki?curid=326848", "title": "இளநகர் உடையீசுவரர் கோயில்", "text": "இளநகர் உடையீசுவரர் கோயில்\n\nஇளநகர் உடையீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் இளநகர் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக உடையீசுவரர் உள்ளார். இங்குள்ள இறைவி உமையம்பிகை ஆவார். இவர் சுகப்பிரசவ நாயகி என்றும் அழைக்கப்படுகிறார். கோயிலின் மரம் வில்வம் ஆகும். தைப்பூசம், சிவராத்திரி உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nதிருச்சுற்றில் விநாயகர், நவக்கிரகங்களின் சன்னதிகள் உள்ளன. மூலவர், சன்னதியில் உள்ளார். கோஷ்டத்தில் தட்சிணாமூர்த்தி, பிரம்மா, விஷ்ணு, துர்க்கை ஆகியோர் உள்ளனர். இங்குள்ள விநாயகர் சித்தி விநாயகர் ஆவார். பல வருடங்களுக்கு முன்பு இங்கு வசித்த சிவபக்தர் வயலை உழுதபோது ஏர்க்கால் ஒரு குறிப்பிட்ட இடத்தில் நின்றுவிட்டது. அதனை எடுக்க முயற்சி மேற்கொண்டபோது செம்மண்ணால் லிங்கம் இருப்பதைக் கண்டு அதனை அமைத்து கோயில் கட்டினார். ஏர்க்கால் தடுத்து கிடைக்கப்பெற்றதால் மூலவர் உடையீசுவரர் எனப்படுகிறார். ஏர்க்காலை உடை என்பர். இக்கோயிலின் திருப்பணி போது ஒரு நந்தி கிடைத்தபோது அதனை கோயிலில் வைத்து வழிபடத்தொடங்கியுள்ளனர். இறைவியை வழிபட வந்த நிறைமாத கர்ப்பிணி நந்தி மேல் சாயவே, நந்தி சிறிது சிறிதாக நகர்ந்தது. அவள் தடுமாறி தரையில் சாய்ந்தாள். அவளுக்கு ஒரு ஆண் குழந்தை பிறந்தது. அப்போது முதல் அந்த நந்தி சுகப்பிரசவ நந்தி என்றழைக்கப்படுகிறது.\n"}
{"id": "326851", "url": "https://ta.wikipedia.org/wiki?curid=326851", "title": "பொன்விளைந்த களத்தூர் முன்குடுமீசுவரர் கோயில்", "text": "பொன்விளைந்த களத்தூர் முன்குடுமீசுவரர் கோயில்\n\nபொன்விளைந்த களத்தூர் முன்குடுமீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் பொன்விளைத்த களத்தூர் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக முன்குடுமீசுவரர் உள்ளார். மூலவரின் லிங்க பாண உச்சியில் குடுமி போன்ற தோற்றம் காணப்படுவதால் அவர் அவ்வாறு அழைக்கப்படுகிறார்.இங்குள்ள இறைவி மீனாட்சி ஆவார். கோயிலின் மரம் வில்வம் ஆகும். தீர்த்தம் வில்வ தீர்த்தம் ஆகும். பங்குனியில் பிரம்மோற்சவம், சித்திரா பௌர்ணமி, ஆடிப்பூரம், ஐப்பசியின் அன்னாபிசேகம், நவராத்திரி, கந்த சஷ்டி, கார்த்திகை, மார்கழி, திருவாதிரை, சிவராத்திரி உள்ளிட்ட விழாக்கள் இங்கு நடைபெறுகின்றன. பிரம்மோற்சவத்தின்போது சண்டிகேசுவரருக்குப் பதிலாக கூற்றுவ நாயனார் புறப்பாடு நடைபெறுகிறது.\n\nSection::::அமைப்பு.\nமூலவர் கஜபிருஷ்ட விமானத்தின் கீழ் உள்ளார். திருச்சுற்றில் அணுக்கை விநாயகர், வள்ளி தெய்வானையுடன் கூடிய சுப்பிரமணியர்,\nகால பைரவர், நவக்கிரகங்கள் ஆகியோர் உள்ளனர். கோயில் முன் மண்டபத்தில் கூற்றுவ நாயனார் உள்ளார். சிவனால் மணிமகுடம் சூட்டப்பெற்ற அவர் பல கோயில்களில் திருப்பணிகள் செய்தார். அவ்வாறான கோயில்களில் இக்கோயில்களும் ஒன்றாகும். இப்பகுதியில் சிவ பக்தர் ஒருவர் அந்தணர் ஒருவரிடம் பணியாற்றினார். ஊதியமாக நிலத்தின் ஒரு பகுதியைப் பெற்றார். அவருக்கு வழங்கப்பட்ட நிலத்தில் குறிப்பிட்ட நேரத்தில் நெல்லுக்குப் பதிலாக பொன் விளைவதை அறிந்தார். தனது வயலில் விளையும் மொத்த நெல்லையும் எடுத்துக்கொண்டு அவருடைய வயலில் விளைவதை தனக்கு தரும்படி கேட்டுக்கொண்டார். பணியாளரின் வயலில் பொன் விளைந்தபோது அதனை இவ்வாறாக எடுத்துக்கொண்டார். இது மன்னனுக்குத் தெரியவர அந்த வயலை மன்னர் அரசுக்கணக்கில் எடுத்துக்கொண்டார். சிவனருளால் பணியாளருக்கு அதிக நெல் கிடைக்க ஆரம்பித்தது. பொன் விளைந்த ஊர் ஆதலால் இவ்வூர் பொன்விளைந்த களத்தூர் என்றழைக்கப்படுகிறது.\n"}
{"id": "326853", "url": "https://ta.wikipedia.org/wiki?curid=326853", "title": "பலாசுபரி", "text": "பலாசுபரி\n\nபலாசுபரி \"(Palasbari )\" இந்தியாவின் அசாம் மாநிலம், காமரூப் மாவட்டத்தில் உள்ள நகரம் மற்றும் நகராட்சியாகும்.\n\nSection::::புவியியல்.\n26.13°வடக்கு 91.5°கிழக்கு என்ற அடையாள ஆள்கூறுகளில். பலாசுபரி நகரம் கடல் மட்டத்திலிருந்து 46 மீட்டர் அல்லது 150 அடி உயரத்தில் அமைந்துள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி பலாசுபரி நகரத்தின் மக்கள்தொகை 4741 நபர்கள் ஆகும். இம்மக்கள்தொகையில் 51% நபர்கள் ஆண்கள் மற்றும் 49% நபர்கள் பெண்களாவர். பலாசுபரி நகரின் எழுத்தறிவு சதவீதம் 80% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 85% நபர்கள் ஆண்கள் மற்றும் 75% நபர்கள் பெண்களாவர். பலாசுபரி நகரின் மக்கள் தொகையில் 9% நபர்கள் 6 வயதுக்கு கீழ் உள்ளவர்களாகும்.\n\nகவுகாத்தி மக்களவைத் தொகுதிக்கு உட்பட்டு பலாசுபரி நகரம் உள்ளது\n"}
{"id": "326860", "url": "https://ta.wikipedia.org/wiki?curid=326860", "title": "ஆயிர்சையர் மாடு", "text": "ஆயிர்சையர் மாடு\n\nஆயிர்சையர் மாடு என்பது ஒரு ஐராப்பிய கறவை மாடு ஆகும். இவை தென்மேற்கு இசுக்கொட்லாந்தின் ஆயிர்சையர் பகுதியைப் பிறப்பிடமாகக் கொண்டவை. தோன்றிய இடத்தின் பெயரால் இவை அழைக்கப்படுகின்றன. வயது வந்த ஆயிர்சையர் மாடு 450 முதல் 600 கிலோகிராம் (990-1,320 பவுண்ட்) எடையுள்ளதாக இருக்கும். இந்த மாடுகள் பொதுவாக சிவப்பு நிறத்தோடு வெள்ளை திட்டுக்களோடு இருக்கும். சிவப்பு நிறம்கொண்டு அதில் அடர் பழுப்பு ஆரஞ்சு திட்டுகள் கூட இருக்கலாம். இவை மிகுந்த சுறுசுறுப்பான மாடுகளாக இருப்பதால் இவற்றை மேலாண்மை செய்வது கடினம். இவற்றின் பால் உற்பத்தி சொல்லும்படி இல்லை. இந்த மாடுகளின் பாலின் கொழுப்புச்சத்து மற்ற மாட்டினங்களை போலவே (4%) இருக்கும். இந்த மாட்டினம் டன்லப் மாடு அல்லது கன்னிங்காம் மாடு என்ற பெயர்களாலும் அழைக்கப்படுகிறது \n"}
{"id": "326877", "url": "https://ta.wikipedia.org/wiki?curid=326877", "title": "திரிசூலம் திரிசூலநாதர் கோயில்", "text": "திரிசூலம் திரிசூலநாதர் கோயில்\n\nதிரிசூலம் திரிசூலநாதர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் திரிசூலம் என்னுமிடத்தில் அமைந்துள்ளது. இவ்வூர் முன்னர் திருச்சுரம் என்றழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவராக திரிசூலநாதர் உள்ளார். இங்குள்ள இறைவி திரிபுரசுந்தரி ஆவார். கோயிலின் மரம் மரமல்லி ஆகும். தீர்த்தம் பிரம்ம தீர்த்தம் ஆகும். கார்த்திகை, ஆருத்ரா தரிசனம், சிவராத்திரி, பங்குனி உத்திரத்தன்று திருக்கல்யாணம் உள்ளிட்ட விழாக்கள் இங்கு நடைபெறுகின்றன.\n\nSection::::அமைப்பு.\nமூலவர் கஜபிருஷ்ட விமானத்தின் கீழ் உள்ளார். இறகு இல்லாத சரபேசுவரர் இக்கோயிலில் உள்ளார். தனி சன்சனதியில் மார்க்கண்டேசுவரர் 16 பட்டை லிங்க வடிவில் உள்ளார். யக்ஞோபவீத கணபதி இத்தலத்தின் கணபதி ஆவார். திருச்சுற்றில் சீனிவாசப் பெருமாள் உள்ளார். காசி விலாட்சி, வள்ளி தெய்வானையுடன் கூடிய முருகன் உள்ளிட்டோர் உள்ளனர். இங்கு இரு அம்பிகையர் உள்ளனர். மூலவர் அருகே சொர்ணாம்பிகை உள்ளார். கோஷ்டத்தில் வீராசன தட்சிணாமூர்த்தி இடது காலைக் குத்திட்ட நிலையில் உள்ளார். அவரது சீடர்கள் பொதுவாக வணங்கிய நிலையில் இருப்பர். இங்கு சின் முத்திரையுடன் உள்ளனர். பிரம்மா தனது படைத்தல் தொழில் சிறப்பாக நடைபெறுவதற்காக லிங்கத்திருமேனியை அமைத்து அதனைச் சுற்றிலும் நான்கு வேதங்களை வைத்து பூசை செய்தார். அவை மலைகளாக மாறின. மலைகளுக்கு இடைப்பட்ட பகுதி சுரம் என வழங்கப்படும் நிலையில் மூலவர் திருச்சுரமுடைய நாயனார் என அழைக்கப்பட்டு பின்னர் திரிசூலநாதர் என அழைக்கப்பட்டார்.\n"}
{"id": "326880", "url": "https://ta.wikipedia.org/wiki?curid=326880", "title": "பாரியூர் அமரபணீசுவரர் கோயில்", "text": "பாரியூர் அமரபணீசுவரர் கோயில்\n\nபாரியூர் அமரபணீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் ஈரோடு மாவட்டத்தில் பாரியூர் என்னுமிடத்தில் அமைந்துள்ளது. இவ்வூர் முன்னர் பழம்பெரும்பதி என்றழைக்கப்பட்டது. \n\nSection::::இறைவன், இறைவி.\nஇக்கோயிலின் மூலவராக அமரபணீசுவரர் உள்ளார். இங்குள்ள இறைவி சௌந்தரநாயகி ஆவார். இறைவி, இறைவனுக்கு இடது புறத்தில் தனிச் சன்னதியில் உள்ளார். கோயிலின் மரம் மகிழம் ஆகும். தீர்த்தம் கிணற்று நீர் ஆகும்.சித்திரையில் பிரம்மோற்சவம், ஆனித் திருமஞ்சனம், ஐப்பசி அன்னாபிசேகம் உள்ளிட்ட பல விழாக்கள் இங்கு கொண்டாடப்படுகின்றன. \n\nSection::::அமைப்பு.\nஇக்கோயில் முழுவதும் பளிங்குக் கல்லால் ஆனதாகும். மார்ச் மாதத்தில் இரு நாள்கள் சூரியன் மறையும் வேளையில் அதன் கதிர்கள் மூலவரின்மீது விழுவதைக் காணலாம். கருவறையில் மூலவர் மேற்கு நோக்கிய நிலையில் உள்ளார். ஆவுடையார் வலது புறத்தில் காணப்படுகிறது. நவக்கிரக சன்னதியில் சூரியன் கிழக்கு பார்த்த நிலையில் உள்ளார். திருச்சுற்றில் சிவனும், மீனாட்சியும்ம தனித் தனி சன்னதிகளில் கிழக்கு பார்த்த நிலையில் காணப்படுகின்றனர். பைரவர், துர்க்கை, பிரம்மா, லிங்கோத்பவர், பஞ்ச லிங்கங்கள், அறுபத்துமூவர் ஆகியோரும் உள்ளனர். தல விநாயகர் அனுக்கை விநாயகர் ஆவார். \n"}
{"id": "326883", "url": "https://ta.wikipedia.org/wiki?curid=326883", "title": "அத்தாணி சந்திரசேகரர் கோயில்", "text": "அத்தாணி சந்திரசேகரர் கோயில்\n\nஅத்தாணி சந்திரசேகரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் ஈரோடு மாவட்டத்தில் அத்தாணி என்னுமிடத்தில் அமைந்துள்ளது. \n\nSection::::இறைவன், இறைவி.\nஇக்கோயிலின் மூலவராக சந்திரசேகரர் உள்ளார். இங்குள்ள இறைவி ஆனந்தவல்லி ஆவார். சிவராத்திரி, மார்கழி திருவாதிரை உள்ளிட்ட பல விழாக்கள் இங்கு கொண்டாடப்படுகின்றன. \n\nSection::::அமைப்பு.\nஇருநிலைக் கோபுரங்களைக் கொண்ட இக்கோயிலின் மூலவர் சுயம்புவாக உள்ளார். திருச்சுற்றில் நவக்கிரகங்கள், விநாயகர், பிரம்மா, விஷ்ணு ஆகியோர் உள்ளனர். சந்திரசேகரருக்கு முன் உள்ள லிங்கத்திருமேனியைச் சுற்றி ஐந்து தலையுடைய நாகம் உள்ளது. \n"}
{"id": "326885", "url": "https://ta.wikipedia.org/wiki?curid=326885", "title": "கடைவீடு", "text": "கடைவீடு\n\nகடைவீடு (Shophouse) என்பது, தென்கிழக்காசிய நகரங்களில் பொதுவாகக் காணப்படும் நாட்டார் கட்டிடக்கலை சார்ந்த ஒரு கட்டிடவகை ஆகும். கடைவீடுகள் பெரும்பாலும் இரண்டு அல்லது மூன்று மாடிகளைக் கொண்டவையாகக் காணப்படுகின்றன. நிலத்தளத்தில் வணிகச் செயற்பாடுகளுக்கான பகுதியும், இவற்றுக்கு மேல், வசிப்பதற்கான இடவசதியும் இருக்கும். பெரும்பாலான தென்கிழக்காசிய நகரங்களின் வரலாற்றுப் பகுதிகளின் சிறப்பியல்பாக இந்த கலப்புப் பயன்பாட்டுக் கட்டிட வடிவம் விளங்குகின்றது.\n\nSection::::வடிவமைப்பும் அம்சங்களும்.\nSection::::பயன்பாடு.\nகடைவீடுகளின் கீழ்த்தளத்தில் அமையும் கடைகள் சாலை ஓரமாக அமையும் வளைவணிக்கோ (arcade) அல்லது ஐந்து அடி அகலம் கொண்ட நடை பாதைக்கோ திறந்திருக்கும். கடைகளுக்கு மேல் வீடுகள் இருக்கும். கட்டிடங்களின் பக்கச் சுவர்கள் பக்கத்துக் கட்டிடங்களுடன் ஒட்டியபடி காணப்படும். இதனால் கட்டிடங்கள் தொடர்ச்சியான வரிசையாக, அமைந்திருக்கும். \n\nஇக்கட்டிடவகையின் கீழ்த்தளம் அதன் பயன்பாட்டுக்கு ஒத்தவகையில் ஒரு பகுதிப் பொது இடமாகச் செயற்படும். வழக்கமாகவும், வரலாற்று அடிப்படையிலும் இப்பகுதி ஒரு கடையாக இருந்துவந்த போதிலும், இது ஒரு உணவுச்சாலையாகவோ, சேவை வழங்கும் இடமாகவோ, குடிசைக் கைத்தொழிலுக்கான இடமாகவோ இருக்கக்கூடும். வசிப்பதற்கான பகுதி ஒன்று அல்லது இரண்டு குடும்பங்கள் வாழக்கூடியதாகவோ, அல்லது தனியாட்களான தொழிலாளர்கள் சேர்ந்து வாழும் இடமாகவோ இருக்கலாம். முற்காலத்தில் மேற்பகுதியில் அமைந்த வீடுகளையும், கீழுள்ள வணிகப் பகுதியையும் ஒரே குடும்பத்தினரே பயன்படுத்தி வந்தனர். ஆனாலும், இவ்விரு வேறு பகுதிகளையும் உறவினரல்லாத வேறுவேறு ஆட்கள் பயன்படுத்துவது உண்டு. \n\nSection::::உயரம்.\nதொழில்நுட்பக் காரணங்களால், 19 ஆம் நூற்றாண்டையும், 20 ஆம் நூற்றாண்டின் தொடக்கப் பகுதியையும் சேர்ந்த கடைவீடுகள் பொதுவாக ஒன்று தொடக்கம் மூன்று மாடிகளைக் கொண்டவையாகவே அமைந்திருந்தன. இரண்டு மாடிகளே கூடுதலாகக் காணப்பட்டன. மக்கள்தொகை நெருக்கம் கூடிய நகர மையப் பகுதிகளில் மூன்று மாடிக் கடைவீடுகள் கூடுதலாக இருந்தன. வலிதாக்கிய காங்கிறீட்டு போன்ற நவீன கட்டிடப்பொருட்களின் அறிமுகத்துடன், 20 ஆம் நூற்றாண்டின் முன்னரையின் பிற்பகுதியில், போருக்கு முந்திய கடைவீடுகளிற் பல நான்கு மாடிகளைக் கொண்டனவாகவும் கட்டப்பட்டன.\n\nSection::::சாலை முகப்பு அகலம்.\nகடைவீடுகளின் முகப்பு ஒடுக்கமானது. ஆனால், இதன் ஆழம் மிகவும் கூடியதாக இருக்கக்கூடும். சில பின் சாலை வரை நீண்டிருப்பதும் உண்டு. முகப்பு ஒடுக்கமாக இருப்பதற்குப் பல காரணங்கள் கூறப்படுகின்றன. ஒரு காலத்தில் முகப்பு அகலத்தின் அடிப்படையில் வரி விதிக்கப்பட்டதால் முகப்பு அகலத்தைக் குறைவாக வைத்திருந்தனர் என்பது ஒரு கருத்து. கட்டிடத்தின் அகலம், கிடைக்கக்கூடிய மர வளையின் நீளத்தில் தங்கியிருந்ததால் அந்நீளமே கட்டிடத்தின் அகலத்தைத் தீர்மானித்தது என்பது இன்னொரு கருத்து. எல்லாக் கடைவீடுகளும் ஒடுக்கமானவை எனினும் அனைத்தும் ஒரேயளவு அகலம் கொண்டவை அல்ல. அகலத்தில் சிறு வேறுபாடுகள் காணப்படுகின்றன.\n\nSection::::நடை வழிகள்.\nசாலையோரம் அமையும் மேலே மூடிய நடைவழிகள் கடைவீட்டு நிலப்பகுதியுள் அமைந்த, ஆனால், பொதுப் பயன்பாட்டுக்கானவை. இவை நடந்து செல்பவர்களுக்கு வெய்யில். மழை ஆகியவற்றில் இருந்து பாதுகாப்பு வழங்குகின்றன. இந்த வழக்கம் மிகவும் பழைய காலத்திலிருந்தே தென்சீனப் பகுதிகளில் நடைமுறையில் இருந்தது. 1573ல் இரண்டாம் பிலிப்பு இதற்கான ஒரு சட்டத்தையும் இயற்றினார். பழங்கால மணிலாவிலும், நடை வழிகளுடன் கூடிய இரண்டு மாடி வீடுகள் கட்டப்பட்டன. 1822 இல் இயற்றப்பட்ட சிங்கப்பூருக்கான ராபிள்சு சட்டவிதிகள் குறிப்பிட்ட பகுதிகளில் சாலையோரம் அமைந்த எல்லாக் கட்டிடங்களும் குறிப்பிட்ட அளவு அகலம் கொண்ட மூடிய நடைவழிகளைக் கொண்டிருக்க வேண்டும் என விதித்தது. இந்த நடைமுறை பிரித்தானிய மலாயாவின் பல்வேறு மாநிலங்களுக்கும் பரவியது. இவ்விதிகளின்படி 7 அடி \"விறாந்தை வழியும்\", 5 அடி \"நடை வழியும்\" கட்டாயமாக்கப்பட்டது.\n\nகடைவீட்டு வடிவத்தின் படிமலர்ச்சியிலும், அதன் பாதுகாப்பிலும் சட்டங்களின் பங்கு முக்கியமானது. கட்டிட உரிமையாளர்கள் தமது நிலத்தைக் கூடிய அளவு தனிப்பட்ட பயன்பாட்டுக்கு உட்படுத்தவே விரும்புகின்றனர். தற்காலத்திலும், கடைக்காரர்கள் தமது வணிகப் பொருட்களை நடை வழிகளிகளில் வைத்து அதைத் தடை செய்வதைத் தடுக்க உள்ளூராட்சிச் சபைகள் அவ்வப்போது நடவடிக்கைகளை எடுக்கவேண்டி உள்ளது.\n\nதென்கிழக்காசியாவின் சில பகுதிகளில் காணப்படும் கடைவீடுகளில் நடை வழிகள் காணப்படுவதில்லை. எடுத்துக்காட்டாக, பாங்காக் நகரில் சில பழைய கடைவீடுகள் மேலே மூடப்படாத நடை வழிகளைக் கொண்டுள்ளன. புதிதாகக் கட்டப்படுபவற்றில் இக்கட்டிடக்கூறு காணப்படுவதில்லை.\n\nSection::::உள் முற்றங்கள்.\nசூரிய ஒளியையும், காற்றோட்டத்தையும் கட்டிடத்துக்குள் வர விடுவதற்காக அமைக்கப்படும் பல வகையான திறந்த முற்றங்கள் கடைவீடுகளில் முக்கியமான அம்சங்கள் ஆகும். இவை பின்புற முற்றங்களாகவோ, சிறிய காற்று வழிகளாகவோ, உள் முற்றங்களாகவோ அமையக்கூடும். அவற்றின் அளவைப் பொறுத்து, பூஞ்செடிகள் நட்டு அழகுபடுத்துவதற்கான இடங்களாகவோ, தோய்த்த துணிகள் உலர்த்துவதற்கான இடங்களாகவோ, சமையல் புகை வெளியேறுவதற்கான வழிகளாகவோ, வேறு பல வீட்டுச் செயற்பாடுகளுக்கான பகுதிகளாகவோ பயன்படுகின்றன.\n\nSection::::முகப்பு.\nகடைவீட்டுப் பகுதிகளுக்குச் செல்லும் சுற்றுலாப் பயணிகளுக்கு அவற்றை அழகூட்டப் பயன்படுத்திய நிறங்கள் கவர்ச்சி ஊட்டுபவையாக உள்ளன. பழைய கடைவீடுகள் பெரும்பாலும் சாந்து பூசப்பட்டு மங்கலான வெண்ணிறம் பூசப்பட்டிருந்தது. கடும் நீலம், காவி போன்றனவும் அக்காலத்தில் பயன்பாட்டில் இருந்தன. 20 ஆம் நூற்றாண்டின் நடுப்பகுதியில் இளஞ் சிவப்பு, இள நீலம், இளம் மஞ்சள் போன்ற மென் நிறங்கள் மக்களால் விரும்பிப் பயன்படுத்தப்பட்டன. அண்மைக் காலத்தில் பல கடைவீடுகள், குறிப்பாகப் புதுப்பிக்கப்பட்ட கடைவீடுகள் கடுஞ் சிவப்பு, கறுப்பு, வெள்ளி நிறம், பொன் நிறம், ஊதா போன்ற கடும் நிறங்கள் தீட்டப்பட்டுக் காணப்படுகின்றன. \n\nபழைய கடைவீடுகளின் முகப்பு அலங்காரம் மலாய், சீன, ஐரோப்பிய மரபுகளின் கூறுகளிலிருந்து பெறப்பட்டவையாகக் காணப்பட்டன. ஐரோப்பிய புதிய செந்நெறி \"அம்பு - முட்டை\" அலங்காரப் பட்டி, அலங்கார அரைத் தூண்களில் அயனிய, கொரிந்தியத் தூண் போதிகைகள் போன்றவை அலங்காரக் கூறுகளாகப் பயன்பட்டன. செதுக்கப்பட்ட மரத்தட்டிகள், முகப்புப் பலகைகள், தட்டிகள், அலங்கார வெட்டு வேலைகள் போன்றவற்றுக்கான மரவேலை நுட்பங்கள் மலாய் கட்டிட மரபில் இருந்து பெறப்பட்டவை. இவற்றுடன் சீனத் தொன்மங்கள் சார்ந்த அலங்காரக் கூறுகளும் கடைவீடுகளில் பயன்பட்டன. கடைவீடுகளின் அலங்காரம் வீட்டு உரிமையாளர்களின் வசதியைப் பொறுத்தது. நகரத்துக் கடைவீடுகள் கூடிய அலங்கரங்களுடன் விளங்கிய அதேவேளை நாட்டுப்புறக் கடைவீடுகள் குறைந்த அலங்காரங்களைக் கொண்டவையாகக் காணப்பட்டன.\n"}
{"id": "326895", "url": "https://ta.wikipedia.org/wiki?curid=326895", "title": "முசாப்பர்கர் மாவட்டம்", "text": "முசாப்பர்கர் மாவட்டம்\n\nமுசாப்பர்கர் மாவட்டம் (Muzaffargarh District) () தெற்காசியாவின் பாகிஸ்தான் நாட்டின் பஞ்சாப் மாகாணத்தின் முப்பத்தி ஆறு மாவட்டங்களில் ஒன்றாகும். இதன் நிர்வாகத் தலைமையிடம் முசாப்பர்கர் நகரம் ஆகும். \nSection::::பெயர்க் காரணம்.\nமுகலாயப் பேரரசின் காலத்தில் 1794-இல் நவாப் முசாப்பர் கான் எனும் முகலாய ஆளுநர் இப்பகுதியில் கோட்டை (கர்) கட்டியதால் இந்நகரத்திற்கு முசாப்பர்கர் என பெயராயிற்று. 1861-இல் இந்நகரம் முசாப்பர்கர் மாவட்டத்தின் தலைமையிடமாக மாறியது.\n\nSection::::நகரம்.\nமுசாப்பர்கர் நகரம் செனாப் ஆற்றின் கரையில் உள்ளது. முசாப்பர்கர் நகரம் முல்தான் நகரத்தின் அருகில் அமைந்துள்ளது. முசாப்பூர் நகரம் பஞ்சாப் மாகாணத்தின் தெற்கில், பாகிஸ்தான் நாட்டின் மையப் பகுதியில் அமைந்துள்ளது.\n\nSection::::அமைவிடம்.\n8,249 சதுர கிலோ மீட்டர் பரப்பளவு கொண்ட இம்மாவட்டம் செனாப் ஆற்றிற்கும், சிந்து ஆற்றிற்கும் நடுவில் அமைந்துள்ளது இம்மாவட்டத்தின் வடக்கில் லய்யா மாவட்டமும், தெற்கில் பகவல்பூர் மாவட்டம், ரகீம்யார் மாவட்டமும், கிழக்கில் கானேவால் மாவட்டம் மற்று மூல்தன் மாவட்டங்களும், வடகிழக்கில் ஜாங் மாவட்டமும், மேற்கில் தேரா காஜி கான் மாவட்டம் மற்றும் ராஜன்பூர் மாவட்டங்களும் எல்லைகளாகக் கொண்டுள்ளது.\n\nSection::::நிர்வாகம்.\nமுசாப்பர்கர் மாவட்டத்தை நிர்வாக வசதிக்காக முசாப்பர்கர், அலிப்பூர், ஜாடொய், கோட் அட்டு என நான்கு வட்டங்களாகப் பிரிக்கப்பட்டுள்ளது. இந்நான்கு வருவாய் வட்டங்களில் 93 கிராம ஒன்றியக் குழுக்கள் உள்ளது. \n\nSection::::மக்கள் தொகையியல்.\n1998 மக்கள் தொகை கணக்கெடுப்பின் படி இம்மாவட்ட மக்கள் தொகை 26,35,903 ஆகும். மக்கள் தொகையில் 12.75% நகர்புறங்களில் வாழ்கின்றனர். \nஇம்மாவட்டத்தின் முக்கிய மொழியாக சராய்கி மொழி விளங்குகிறது. மாவட்ட மக்களில் 86.3% சராய்கி மொழியைத் தாய் மொழியாக கொண்டுள்ளனர். பஞ்சாபி மொழியைப் பேசுவோர் 7.4% ஆகவும், உருது மொழியைப் பேசுவோர் 4.9% ஆக இருந்தனர்.\n\nSection::::வரலாறு.\nகஜினி முகமது கி பி 1005-இல் சாகி குல மன்னர்களை வென்று காபூலைப் கைப்பற்றி பஞ்சாபின் முசாப்பர்கர் நகரத்தையும் கைப்பற்றினார்.\n\n1185-இல் கோரி முகமது காலத்தில் முசாப்பர்கர் மாவட்ட மக்களை சிறிது சிறிதாக இசுலாம் சமயத்திற்கு மாற்றினார். பின்னர் முகலாயர் காலத்தில் இப்பகுதி மக்களில் பெரும்பான்மையோர் இசுலாம் சமயத்திற்கு மாற்றப்பட்டனர். \nமுகலாயப் பேரரசின் வீழ்ச்சிக்குப் பின்னர் 1765 - 1846 கால கட்டத்தில் சீக்கியப் பேரரசின் கீழ் இம்மாவட்டம் அமைந்தது.\nஆங்கிலேய-சீக்கியப் போர்களின் முடிவில் 1849-இல் இப்பகுதி அடங்கிய பஞ்சாப் முழுமையும் கம்பெனி ஆட்சியின் கீழ் சென்றது.\n\n1947-இல் இந்தியப் பிரிவினைக்குப் பின்னர் முசாப்பர்கர் மாவட்டம், பாகிஸ்தானின் பஞ்சாப் மாகாணத்தில் அமைந்தது.\n\nSection::::தட்ப வெப்பம்.\nகோடைக்காலத்தில் அதிகபட்சமாக 54 பாகை செல்சியஸ் வெப்பமும்; குளிர்காலத்தில் அதிகபட்ச பூஜ்ஜியம் 1 பாகை செல்சியஸ் வெப்பமும் காணப்படுகிறது. ஆண்டு சராசரி மழைப் பொழிவு 127 செண்டி மீட்டராக உள்ளது. \n\nSection::::பொருளாதாரம்.\nSection::::வேளாண்மை.\nவேளாண்மைப் பொருளாதாரத்தை முக்கியமாகக் கொண்ட இம்மாவட்டத்த்தில் செனாப் மற்று சிந்து ஆற்றின் நீர் பாசானம் வேளாண்மைத் தொழில் வளர்ச்சி உகந்ததாக உள்ளது. \nஇங்கு கோதுமை, நெல், பருத்தி, பருப்பு வகைகள், பயறு வகைகள், நிலக்கடலை, சோளம், எண்ணெய்வித்துக்கள், ஆமணக்கு, சூரியகாந்தி பூக்கள், வாழை, பேரீச்சம் பழம், வெங்காயம், காய்கறிகள், கரும்பு, எலுமிச்சம் பழம், மா பயிரிடப்படுகிறது. \nஇம்மாவட்டம் 100,864 ஏக்கர் பரப்பில் காடுகளைக் கொண்டுள்ளது. காடுகளில் மல்பெரி, யூகலிப்டஸ், கிக்கர், மூங்கில் முதலிய மரங்கள் வளர்கிறது.\n\nSection::::தொழில்கள்.\nஇங்கு பருத்தி ஆலைகள், மாவு ஆலைகள், சணல் நெசவு ஆலைகள், எண்ணெய்வித்துக்கள் பிழியும் ஆலைகள், காகிதம்/அட்டை தயாரிக்கும் ஆலைகள், பெட்ரோலிய பொருட்கள் உற்பத்தி ஆலைகள், ஆயத்த ஆடைகள் தயாரிப்பு நிறுவனங்கள், கரும்பாலைகள், துணி நெசவாலைகள், அனல் மின் நிலையங்கள் உள்ளது.\n\nSection::::சமயங்கள்.\nஇம்மாவட்டத்தில் சுன்னி முஸ்லீம் பெரும்பான்மையாகவும், சியா முஸ்லீம்கள் சிறுபான்மையாகவும் உள்ளனர். முசாப்பர்கர் நகரத்தில் இந்துக்களும், கிறித்தவர்களும் சிறிதளவில் உள்ளனர்.\n\nSection::::கல்வி.\nமுசாப்பர்கர் மாவட்டத்தில் அரசின் 1072 ஆண்கள் பள்ளியும்; 1009 பெண்கள் பள்ளியும் உள்ளது. இப்பள்ளிகளில் 5023 ஆண் ஆசியர்களும், 4130 பெண் ஆசிரியர்களும் பணியில் உள்ளனர். \n"}
{"id": "326902", "url": "https://ta.wikipedia.org/wiki?curid=326902", "title": "வில்லெம் தெ சிட்டர்", "text": "வில்லெம் தெ சிட்டர்\n\nவில்லெம் தெ சிட்டர் (\"Willem de Sitter\", 6 மே 1872 - 20 நவம்பர் 1934) ஒரு டச்சு கணிதவியலாளரும் இயற்பியலாளரும் வானியலாளரும் ஆவார்.\n\nSection::::வாழ்வும் பணியும்.\nசுனீக்கில் பிறந்த இவர், கணிதவியலைக் குரோனிங்கன் பல்கலைக்கழகத்தில் பயின்றார். குரோனிங்கன் வானியல் ஆய்வகத்தில் பிறகு சேர்ந்தார். இவர் தென்னாப்பிரிக்கா, நன்னம்பிக்கை முனையில் உள்ள அரசு வான்காணகத்தில் 1897 முதல் 1899 வரை பணிபுரிந்தார். பின்னர், 1908 இல் இவர் இலெய்டன் பல்கலைக்கழக வானியல் கட்டிலில் பணியமர்த்தப்பட்டார். இவர் 1919 இல் இருந்து தனது இறப்பு வரை இலெய்டன் பல்கலைக்கழக இயக்குநராக இருந்தார்.\n\nஇவர் அண்டப் புறநிலைக் கட்டமைப்புப் புலத்தில் விரிவான ஆய்வு செய்துள்ளார். ஆல்பர்ட் ஐன்சுட்டைனுடன் இணைந்து இவர் 1932 இல் ஓர் ஆய்வுரை வெளியிட்டார். இதில் இருவரும் புடவி வளைமைக்கான அண்டத் தரவுகளின் விளைவுகள் பற்றி விவாதித்துள்ளனர். இவர் தே சிட்டர் வெளி, தெ சிட்டர் புடவி ஆகிய கருத்துப் படிமங்களை விவரித்துள்ளார். இது ஐன்சுட்டைனின் பொது சார்பியலுக்கான ஒரு தீர்வாகும். இதில் பொருண்மமோ நேரியல் அண்ட மாறிலியோ அமையவில்லை. இது இயல்வலர்ச்சிப் போக்கில் தொடர்ந்து விரிவுறும் வெற்றுப் புடவி ஆகும். இவர் வியாழன் கோள் பற்றிய ஆய்வுக்கும் புகழ்பெற்ரவர் ஆவார்.\n\nஇவர் சிறிதுகாலம் உடல்நலமில்லாமல் இருந்த்தால் 1934 நவம்பரில் இறந்தார்.\n\nSection::::தகைமைகள்.\nஇவர் 1912 இல் நெதர்லாந்து அரசு கலை, அறிவியல் கல்விக்கழகத்தின் உறுப்பினர் ஆனார்.\n\n\n\nSection::::குடும்பம்.\nஇவரது மகன்களில் ஒருவரான [[உல்போ தெ சிட்டர் (1902 – 1980),ஒரு டச்சு புவியியலாளர் ஆவார். மற்றொருமகனாகிய உல்போ தெ சிட்டர் (1930 – 2010). ஒரு சமூகவியலாளர் ஆவார்.\n\nவில்லெம் அயேர்னவுட் தெ சிட்டர் (1905 – 15 செப்டம்பர் 1944)), டச்சு கிழக்கிந்தியாவாக அன்று விளங்கிய இந்தோனேசியாவில் உள்ள இலெம்பாங்கில் அமைந்த போசுச்சா வான்காணகத்தின் இயக்குநராக இருந்தார். இவர் இங்கே மெசியர் 4 எனும் பேரியல் விண்மீன்கொத்தை ஆய்வு செய்தார்.\n\nSection::::தேர்ந்தெடுத்த வெளியீடுகள்.\n[[File:PhysicistsinLeiden.jpg|thumb|right|300px|இலெய்டனில் ஐன்சுட்டைன், எகிரென்ஃபெசுட்டு, வில்லெம் தே சிட்டர், எடிங்டன், இலாரன்சு (1923)]]\n\n\n\n\n\nSection::::வெளி இணைப்புகள்.\nSection::::நினைவேந்தல்கள்.\n[[பகுப்பு:1872 பிறப்புகள்]]\n[[பகுப்பு:1934 இறப்புகள்]]\n[[பகுப்பு:டச்சு வானியலாளர்கள்]]\n[[பகுப்பு:டச்சு இயற்பியலாளர்கள்]]\n[[பகுப்பு:டச்சு கணிதவியலாளர்கள்]]\n[[பகுப்பு:அண்டவியலாளர்கள்]]\n[[பகுப்பு:சார்பியல் கோட்பாட்டாளர்கள்]]"}
{"id": "326905", "url": "https://ta.wikipedia.org/wiki?curid=326905", "title": "லர்கானா மாவட்டம்", "text": "லர்கானா மாவட்டம்\n\nலர்கானா மாவட்டம் (Larkana District) (சிந்தி: ضلعو لاڙڪاڻو) ; ) தெற்காசியாவியன் பாகிஸ்தான் நாட்டின் சிந்து மாகாணத்தின் 27 மாவட்டங்களில் ஒன்றாகும். லர்கானா கோட்டத்தில் அமைந்துள்ள இம்மாவட்டத்தின் நிர்வாகத் தலைமையிடம் லர்கானா நகரம் ஆகும். மொகெஞ்சதாரோ தொல்லியல் களங்கள் லர்கானா நகரத்தில் உள்ளது.\n\nபாகிஸ்தான் நாட்டின் முன்னாள் பிரதமர்களான சுல்பிக்கார் அலி பூட்டோ மற்றும் பெனசீர் பூட்டோ மற்றும் சிந்து மாகாணத்தின் முன்னாள் முதலமைச்சர் \"மும்தாஜ் அலி புட்டோ\" லர்கானா நகரத்தைச் சேர்ந்தவர்கள் ஆவார்.\n\nSection::::மாவட்ட நிர்வாகம்.\n7423 சதுர கிலோ மீட்டர் பரப்பளவு கொண்ட லர்கான மாவட்டம் ஆறு வட்டங்களைக் கொண்டிருந்தது. 2005-இல் இம்மாவட்டத்தின் இரண்டு வட்டங்களைக் கொண்டு பாகிஸ்தான் அதிபர் பர்வேஸ் முசாரப் குவாம்பர் சதாக்கோட் மாவட்டத்தை துவக்கினார். \nதற்போது லர்கானா மாவட்டத்தை டோக்கிரி, பாக்ரனி, லர்கானா, ரட்டோதேரா என நான்கு வட்டம் (தாலுகா)|வட்டங்களாகப்]] பிரித்து நிர்வகிக்கப்படுகிறது. \n\nSection::::பொருளாதாரம்.\nஇம்மாவட்டம் வேளாண்மைப் பொருளாதாரத்தை மட்டுமே நம்பியுள்ளது. இங்கு கரும்பு, கோதுமை, நெல், மிளகாய், கொய்யா அதிக அளவில் பயிரிடப்படுகிறது.\n\nSection::::முக்கிய கல்வி நிறுவனங்கள்.\nஇம்மாவட்டத்தில் லர்கானா இராணுவப் பயிற்சிக் கல்லூரிமற்றும் சுபில்கர் அலி புட்டோ வேளாண்மைக் கல்லூரி முக்கியமானவைகள் ஆகும்.\n\nSection::::போக்குவரத்து.\nஇம்மாவட்டத்தின் தலைமையிடமான லர்கானாவிலிருந்து இருபது கிலோ மீட்டர் தொலைவில் மொகெஞ்சதாரோ உள்நாட்டு வானூர்தி நிலையம், நாட்டின் பிற நகரங்களுடன் இணைக்கிறது.\nSection::::மக்கள் தொகையியல்.\n7423 சதுர கிலோ மீட்டர் பரப்பளவு கொண்ட லர்கானா மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 19,27,066 ஆகும். அதில் ஆண்கள் 993576 (51.56 %); பெண்கள் 933576 ( 48.44 %) ஆக உள்ளனர். மக்கள் தொகை வளர்ச்சி (1981 - 98) 3.14% ஆக உள்ளது. பாலின விகிதம் 100 பெண்களுக்கு 106.4 ஆண்கள் வீதம் உள்ளனர். மக்கள் அடர்த்தி ஒரு சதர கிலோ மீட்டர் பரப்பளவில் 259.6 ஆக உள்ளனர். நகர்ப்புற மக்கள் தொகை 28.90% ஆக உள்ளது. சராசரி எழுத்தறிவு 34.9% ஆக உள்ளது. ஆண்கள் எழுத்தறிவு 48.56% ஆகவும்; பெண்கள் எழுத்தறிவு 20.48% ஆக உள்ளது. மக்கள் தொகையில் சிந்தி மொழியை 97.93% மக்கள் பேசுகின்றனர். \n\nSection::::விளையாட்டு.\nபாகிஸ்தான் கிரிக்கெட் வாரியம் லர்கானா நகரத்தில் கட்டிய பெனாசிர் புட்டோ கிரிக்கெட் விளையாட்டுத் திடல் பன்னாட்டுத் தரத்தில் உள்ளது. கட்டப்பட்டதாகும்.\n\n\n"}
{"id": "326909", "url": "https://ta.wikipedia.org/wiki?curid=326909", "title": "இஸ்தான்புல் இரவுவிடுதி துப்பாக்கிச் சூடு, 2017", "text": "இஸ்தான்புல் இரவுவிடுதி துப்பாக்கிச் சூடு, 2017\n\nதுருக்கி நாட்டின் இஸ்தான்புல் நகரில் இரவு விடுதியில் புத்தாண்டுக் கொண்டாட்டத்தில் இருந்த மக்கள் மீது 2017, ஜனவரி 1 அன்று தாக்குதல் நடத்தப்பட்டது. இத்தாக்குதலில் 39 மக்கள் கொல்லப்பட்டனர் மேலும் சுமார் 70 பேர் காயமடைந்தனர். துப்பாக்கிச் சூட்டை நடத்தியதாக \"அப்துல்காதிர் மாஷிர்போவ்\" (Abdulkadir Masharipov) என்பவர் ஜனவரி 17 அன்று கைது செய்யப்பட்டார்.\nSection::::தாக்குதல்.\nஇரவுவிடுதியில் அதிகாலை 01:15 மணியளவில் ஏகே 47 வகை துப்பாக்கி மூலம் துப்பாக்கிச் சூடு நடத்தப்பட்டது. தாக்குதலில் ஈடுபடும்போது அரபி மொழியில் பேசிக்கொண்டே தாக்குதல் நடத்தினார் மேலும் 'அல்லாஹூ அக்பர்' எனும் கோசத்தையும் எழுப்பினார். மொத்தம் ஏழு நிமிடம் நடத்தப்பட்ட இந்தத் தாக்குதல் 180 சுற்றுகளாக நடத்தப்பட்டது. தாக்குதலுக்குப் பின்னர் தீவிரவாதி சமயலறைக்குள் புகுந்து உடைகளை மாற்றிவிட்டு பொதுமக்களோடு கலந்து தப்பிச் சென்றார்.\n\nSection::::பாதிக்கப்பட்டவர்கள்.\nஇத்தாக்குதலில் பதினான்கு நாட்டைச் சார்ந்தவர்கள் பாதிக்கப்பட்டனர். அதில் இருவர் இந்தியாவைச் சார்ந்தவர்.\n"}
{"id": "326913", "url": "https://ta.wikipedia.org/wiki?curid=326913", "title": "தேசிய தொழில்நுட்பக் கழகம், புதுச்சேரி", "text": "தேசிய தொழில்நுட்பக் கழகம், புதுச்சேரி\n\nதேசிய தொழில்நுட்பக் கழகம், புதுச்சேரி (\"National Institute of Technology, Puducherry\", NITPDY), என்பது இந்தியாவின் புதுச்சேரி மாநிலத்தில் உள்ள காரைக்கால் மாவட்டத்தில் இருக்கும் திருவேட்டக்குடியில் அமைந்துள்ள அரசுப் பொறியியல், மற்றும் தொழில்நுட்பப் பல்கலைக்கழகம் ஆகும்.பதினோராம் ஐந்துஆண்டு திட்டத்தின் கீழ் (2007-12) 2009 ஆம் ஆண்டு இந்தியா அரசால் ஒப்புதல் அளிக்கப்பட்டு தொடங்கப்பட்ட 10 தேசிய தொழில்நுட்ப கழங்கங்களில் இதுவும் ஒன்று ஆகும். 2014 ஆம் ஆண்டு முதல் கணினியில் முதுகலை பொறியியல் தொடங்கப்பட்டது . \n\n"}
{"id": "326915", "url": "https://ta.wikipedia.org/wiki?curid=326915", "title": "வில்லியம் வாலசு கேம்ப்பெல்", "text": "வில்லியம் வாலசு கேம்ப்பெல்\n\nSection::::வாழ்க்கை.\nஇவர் ஓகியோவில் உள்ள ஏன்காக் ஊரில் ஒரு பண்ணையில் பிறந்தார். இவரதந்தையார் இராபர்ட் வில்சன் ஆவார். இவரது தாயார் ஆரியத்வேல்சு கேம்ப்பெல் ஆவார். இவர் தன் ஊரில் பள்ளிப் படிப்பு முடித்துவிட்டு, மிச்சிகன் பல்கலைக்கழ்கத்தில் 1882 இல் சேர்ந்தார்.அங்கே கட்டிடப் பொறியியலில் அறிவியல் இளவல் பட்டம் பெற 1886 இல் சேர்ந்தார்.பல்கலைக்கழகத்தில் பயிலும்போதே சைமன் நியூகோம்பின் மக்கள் வானியல் நூலைப் படித்ததால் இவர் வானியலில் ஆர்வத்தை வளர்த்துக்கொண்டார்.\n\nபட்டம் பெற்றதும் இவர் கொலராடோ பல்கலைக்கழகத்தில் கணிதவியல் பேராசிரியராக பணியமர்த்தப்பட்டார். விரைவில் இவர் மிச்சிகனுக்குத் திரும்பிவந்து வானியல் பயிற்றுநராக வேலையில் சேர்ந்தார். இவர் 1891 இல் கலிபோர்னியாவில் உள்ள இலிக் பல்கலைக்கழகத்தில் கதிர்நிரலியலில் பணிபுரிய அழைக்கப்பட்டார். இவர் வானியல் கதிர்நிரலியலில் முன்னோடியாவார். இவர் விண்மீன்களின் ஆர விரைவுகளை அட்டவணைப்படுத்தினார். இவர் 1893 இல் வுல்ஃப்-இரேயத் விண்மீன் HD 184738 ஐக் கண்டுபிடித்தார். இது கேம்ப்பெல் நீரக உறை விண்மீன் எனவும் அழைக்கப்படுகிறது. இவர் 1901 முதல் 1930 வரை இலிக் வான்காணக இயக்குநராகவும் பணியமர்த்தப்பட்டார். இவரது 1919 நோக்கிடுகள் பொய்த்துவிட்டதால், இவர் அவற்றை 1922 இல் மீண்டும் மேற்கொண்டார். எனவே ஆத்திரேலியாவில் இவர் 1922 இல் ஒரு குழுவுக்குத் தலைமைதாங்கிச் சூரிய ஒளிமறைப்பை ஒளிப்படம் எடுத்தார். இந்த்த் தரவுகள் ஆல்பர்ட் ஐன்சுட்டைனின் சார்பியல் கோட்டுக்கு மேலும் சான்றாக விளங்கியது. மூன்றாண்டுகளுக்குப் பின்னர், எடிங்டன் 1931 இல் அமெரிக்கத் தேசிய அறிவியல் கல்விக்கழகத்தின் தலைவர் பொறுப்பை வாழ்சிங்டனில் ஏற்றார் (1931–1935).\n\nஇவர் 1923 முதல் 1930 வரை கலிபோர்னியா பல்கலைக்கழக தலைவரானார். இவர் அரிவியல் சேவைக்கான வாரியத்திலும் அறக்கட்டளைக்குழுவில்1923 முதல் 1926 வரை இருந்துள்ளார். இது இப்போது [[அறிவியலுக்கும் மக்களுக்குமான கழகம் எனப்படுகிறதுஇவர் 1895, 1909, 1918 ஆகிய ஆண்டுகளில் மும்முறை பசிபிக் வானியல் கழகத்தின் தலைவராகத் திகழ்ந்துள்ளார்.\n\nசான்பிரான்சிசுகோவில் உள்ள நான்காம் மாடிச் சாளரத்தில் இருந்து பாய்ந்து இவர், 1923 இல் தன் 76 ஆம் அகவையில் தற்கொலை செய்து கொண்டார். இவர் பெரும்பாலும் பார்வையின்றி தவித்துள்லார். மேலும் இவர் பேச்சு, எழுத்து, தகவல் தொடர்புத் துண்டிப்பு நோயால் அல்லல்பட்டுள்ளார். இவர் தனது குடும்பத்துக்கு இதனால் காப்பும் பணமும் தரவியலாத, எதற்குமே பயன்படாத நிலைகண்டு நொந்து வாடியுள்ளார். இச்செய்திகள் அவரது இறப்புக் குறிப்புகளில் இருந்து அறியமுடிகிறது. இவர் எலிசபெத் பல்லார்டு தாம்சனை மணந்துகொண்டார். இவருக்கு மூன்று மகன்கள் உண்டு. இவர்களில் ஒருவர் வான்வலவராகிய டகுலாசு கேம்ப்பெல் ஆவார்.\n\n\nSection::::கேம்ப்பெல் தலைமையேற்ற குரோக்கர் தேட்டங்கள்.\nசார்லசு பிரெடரிக் குரோக்கரும் என்றி பிரெடரிக் குரோக்கரும் பல இலிக்-குரோக்கர் சூரிய ஒளிமறைப்புத் தேட்டங்களுக்கு நிதிநல்கை அளித்துள்ளனர். கேம்ப்பெல் இவற்றில் பல தேட்டங்களுக்குத் தலைமைதாங்கி வழிநடத்தினார்.\n\n\n\nSection::::வெளி இணைப்புகள்.\n[[பகுப்பு:1862 பிறப்புகள்]]\n[[பகுப்பு:1938 இறப்புகள்]]\n[[பகுப்பு:அமெரிக்க வானியலாளர்கள்]]"}
{"id": "326922", "url": "https://ta.wikipedia.org/wiki?curid=326922", "title": "பெர்ராக்சில் நிறங்காட்டி", "text": "பெர்ராக்சில் நிறங்காட்டி\n\nபெர்ராக்சில் நிறங்காட்டி \"(Ferroxyl indicator)\" என்பது பொட்டாசியம் எக்சாசயனோபெர்ரேட்டு(III) சேர்மமும் பினாப்தலீனும் சேர்ந்த கரைசலாகும். Fe2+ அயனிகள் முன்னிலையில் இச்சேர்மம் நீலமாகவும், ஐதராக்சைடு அயனிகள் முன்னிலையில் இளஞ் சிவப்பாகவும் மாறுகிறது. உலோக ஆக்சிசனேற்றத்தைக் கண்டறியவும், பல்வேறு சூழல்களில் துருப்பிடித்தலைக் கண்டறியவும் பயன்படுத்தப்படுகிறது.\n\n10 கிராம் சோடியம் குளோரைடுடன் 1 கிராம் பொட்டாசியம் எக்சாசயனோபெர்ரேட்டு(III) கலந்து காய்ச்சி வடிகட்டிய நீரில் கரைத்துக் கொள்ள வேண்டும். 10 செ,மீ3 பினாப்தலீன் நிறங்காட்டியைச் சேர்த்து பின்னர் காய்ச்சி வடிகட்டிய நீரைப் பயன்படுத்தி 500 செமீ 3 கரைசலாக உருவாக்கிக் கொள்ளவேண்டும் \n"}
{"id": "326931", "url": "https://ta.wikipedia.org/wiki?curid=326931", "title": "போலினின் வினைப்பொருள்", "text": "போலினின் வினைப்பொருள்\n\nபோலினின் வினைப்பொருள் (\"Folin's reagent\", ஃபோலினின் வினைப்பொருள்) என்பது வகையிடும் முகவராகப் பயன்படுத்தப்படுகிறது. சோடியம் 1,2-நாப்தோகுயினோன்-4-சல்போனேட்டு என்ற பெயராலும் இது அழைக்கப்படுகிறது. அமீன்கள் மற்றும் அமினோ அமிலங்களின் மட்டத்தை அளந்தறியப் பயன்படுகிறது . இவ்வினைப்பொருள் காரக்கரைசலில் அவற்றுடன் வினைபுரிந்து எளிதில் கண்டுணரக்கூடிய ஒளிர்பொருளை உருவாக்குகிறது .\n\nஃபோலின்-சியோகால்டியு வினைப்பொருள் பீனாலிக் சேர்மங்களைக் கண்டறியப் பயன்படுத்தப்படுகிறது என்பதால் ஃபோலின் வினைப்பொருளை அதிலிருந்து வேறுபடுத்தி அறிய வேண்டும்.\n\nஃபோலின் வினைப்பொருளை ஓர் அமில இரண்டாம் நிலை வினைப்பொருளுடன் சேர்த்து 3,4-மெத்திலின்டையாக்சிமெத்தம்பீட்டமைன் மற்றும் அதன் தொடர்பு சேர்மங்களை பாரா-மெத்தாக்சி-என்-மெத்திலம்பீட்டமைன் மற்றும் இதன் தொடர்பு சேர்மங்களிலிருந்து வேறுபடுத்தி அறியப் பயன்படுத்தப்படுகிறது \n"}
{"id": "326933", "url": "https://ta.wikipedia.org/wiki?curid=326933", "title": "தஞ்சாவூர் நாகநாகேசுவரர் கோயில்", "text": "தஞ்சாவூர் நாகநாகேசுவரர் கோயில்\n\nதஞ்சாவூர் நாகநாகேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். \n\nSection::::அமைவிடம்.\nஇந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியின் அருகே வெண்ணாற்றங்கரையில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள இறைவன் நாகநாகேசுவரர் என்றழைக்கப்படுகிறார். இறைவி வேதவல்லி ஆவார். \n\nSection::::அமைப்பு.\nசிறிய கோயிலான இக்கோயிலில் மூலவர் சன்னதிக்கு முன்பாக பலிபீடமும், நந்தியும் காணப்படுகின்றன. ஒரே திருச்சுற்றினையும், கருவறையையும் கொண்டுள்ள இக்கோயிலில் மூலவர் சன்னதிக்கு இடப்புறம் இறைவி சன்னதி உள்ளது. திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் ஆகிய நால்வர், வெற்றி விநாயகர், காசி விசுவநாதர், விசாலாட்சி, வள்ளி தெய்வானையுடன் கூடிய சுப்பிரமணியர், அன்னபூரணி, கஜலட்சுமி, ஆடல் அரசர், சிவகாமி ஆகியோரின் சன்னதிகள் காணப்படுகின்றன. கோயிலின் இடப்புறம் கால பைரவர் உள்ளார். கோஷ்டத்தில் தட்சிணாமூர்த்தி, லிங்கோத்பவர், துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது. \n\nSection::::அருகிலுள்ள கோயில்கள்.\nஇக்கோயிலுக்கு மிக அருகில் கரந்தை ஆதீஸ்வரசுவாமி ஜினாலயம் எனப்படுகின்ற சமணக் கோயிலும் சித்தாநந்தீசுவரர் கோயில் எனப்படுகின்ற சிவன் கோயிலும் உள்ளன.\n"}
{"id": "326936", "url": "https://ta.wikipedia.org/wiki?curid=326936", "title": "தஞ்சாவூர் சித்தாநந்தீசுவரர் கோயில்", "text": "தஞ்சாவூர் சித்தாநந்தீசுவரர் கோயில்\n\nசித்தாநந்தீசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். \n\nSection::::அமைவிடம்.\nஇந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியில் உள்ளது. வெண்ணாற்றங்கரையில் அமைந்துள்ள இக்கோயிலுக்கு மிக அருகில் கரந்தை ஆதீஸ்வரசுவாமி ஜினாலயம் எனப்படுகின்ற சமணக் கோயிலும் நாகநாகேசுவரர் கோயில் எனப்படுகின்ற சிவன் கோயிலும் உள்ளன.\n\nSection::::இறைவன், இறைவி.\nஇக்கோயிலில் உள்ள இறைவன் சித்தாநந்தீசுவரர் என்றழைக்கப்படுகிறார். இறைவி அமுதமொழியாள் ஆவார். சிதையில் ஆடும் பெருமான் என்று குறிக்கும் வகையில் மூலவர் சிதாநந்தீசுவரர் என்றும் அழைக்கப்படுகிறார். \n\nSection::::அமைப்பு.\nசிறிய கோயிலான இக்கோயிலின் வாயிலைக் கடந்து உள்ளே செல்லும்போது வலது புறம் மகாகணபதியும், இடது புறம் பால தண்டாயுதபாணி சன்னதியும் உள்ளன. மூலவர் சன்னதிக்கு முன்பாக பலிபீடமும், நந்தியும் காணப்படுகின்றன. ஒரே திருச்சுற்றினையும், கருவறையையும் கொண்டுள்ள இக்கோயிலில் மூலவர் சன்னதிக்கு இடப்புறம் இறைவி சன்னதி உள்ளது. திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் ஆகிய நால்வர், கன்னி மூல கணபதி, காசி விசுவநாதர், விசாலாட்சி, வள்ளி தெய்வானையுடன் கூடிய சுப்பிரமணியர், கஜலட்சுமி, இராணிய முனாபாய் நடராசர், சிவகாமி ஆகியோரின் சன்னதிகள் காணப்படுகின்றன. அருகே அகத்தீசுவரர், உலோப முத்திராதேவி ஆகியோர் உள்ளனர். கோயிலின் இடப்புறம் கால பைரவர் உள்ளார். மூலவர் கருவறைக்கு முன்பாக வலது புறம் விநாயகர் உள்ளார். கோஷ்டத்தில் தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது. \n\nSection::::வரலாறு.\nவடவாற்றங்கரையில் சிலாத முனிவர் வேள்வி செய்தபோது இரு அசுரர்கள் அதற்குத் தொந்தரவு செய்தனர். அவர் நடத்திய வேள்வியால் அதிலிருந்து வந்த ஆனந்தவல்லி அசுரர்களை அழித்தார். முனிவர் வேள்வி செய்த இடம் ஐந்துப்பட்டை கொண்ட குளமாக கோயிலின் தென்புறத்தில் உள்ளது.அசுரர்கள் சிவ வழிபாடு செய்ததால் அவர்களுடைய இறுதிக்காரியங்கள் இவ்வாற்றங்கரையில் செய்யப்பட்டன. அன்னையின் அருளால் வதம் செய்யப்பட்ட அவர்களுடைய உடல்கள் சிதைமூட்டி எரித்து பின்னர் ஆற்றில் கரைக்கப்பட்ட போது எலும்புகள் பூக்களாக மாறியதாகக் கூறுவர்.ஆதலால் இவ்விடம் மணிமுத்தாறு என வழங்கப்பட்டது. அந்த முனிவருக்குக் கிடைத்த அமுதத்தினை க்ரைத்த காரணத்தால் குளம் அமுத சாகரம் என்று பெயர் பெற்றது. குளத்தை நோக்கி இறைவி அருள்வதால் அமுதமொழியாள் எனப்படுகிறார். அசுரர்களின் உடலுக்கு சிதை மூட்டியதால் இறைவனுக்கு சிதாநந்தீசுவரர் என்ற பெயர் வழங்கப்படலாயிற்று. கொங்கண சித்தரின் குருவான உரோம ரிஷியின் சமாதி கூடிய இடம் கோயிலின் ஈசான மூலையில் உள்ளது. \n\nSection::::குடமுழுக்கு.\n30 ஜனவரி 2012 திங்கட்கிழமையன்று குடமுழுக்கு ஆனதற்கான குறிப்பு கோயிலில் காணப்படுகிறது.\n"}
{"id": "326941", "url": "https://ta.wikipedia.org/wiki?curid=326941", "title": "சோலிஸ்தான் பாலைவனம்", "text": "சோலிஸ்தான் பாலைவனம்\n\nசோலிஸ்தான் பாலைவனம் (Cholistan Desert) (; பஞ்சாபி: ), தெற்காசியாவின் பாகிஸ்தான் நாட்டின் பஞ்சாப் மாகாணத்தின் பகவல்பூர் மாவட்டத் தலைமையிட நகரமான பகவல்பூரிலிருந்து முப்பது கிலோ மீட்டர் தொலைவில் இந்தியாவின் தார் பாலைவனத்தை ஒட்டி அமைந்துள்ளது. உள்ளூரில் சோலிஸ்தான் பாலைவனத்தை ரோகி என அழைப்பர். சோலிஸ்தான் பாலைவனம் 26,300 சதுர கிலோ மீட்டர் பரப்பளவில் நீண்டு பரவியுள்ளது. இப்பாலைவனத்தில் அமைந்த பதினோறு கோட்டைகளில் தராவர் கோட்டை மிகவும் நீண்டதும், உயரமும் கொண்டது.\n\nசோல் எனும் துருக்கி மொழிச் சொல்லிற்கு பாலைவனம் என்பர். சோலிஸ்தான் பாலைவனத்தில் நீரையும், புல்லையும் தேடி ஒரளவு நாடோடி வாழ்க்கை நடத்தும் ஆடு, மாடு, ஒட்டகம் போன்ற கால்நடைகளை மேய்க்கும் மக்கள் வாழ்கின்றனர். ஹக்ரா ஆற்றின் உலர் வடிநிலம் சோலிஸ்தான் பாலைவனம் வழியாகச் செல்கிறது. இப்பாலைவனத்தில் சிந்துவெளி நாகரீகத்தின் எச்சங்கள் கிடைத்துள்ளது.\n\nஇப்பாலைவனத்தில் ஆண்டு தோறும் மிகப் பெரிய அளவில் நடைபெறும் மோட்டார் கார் பந்தய நிகழ்ச்சிகள் பாகிஸ்தானில் புகழ் பெற்றது.\n\nSection::::பண்பாடு மற்றும் மரபுகள்.\nSection::::கலைகள் மற்றும் கைவினைப் பொருட்கள்.\nசோலிஸ்தான் பாலைவனத்தின் கடுமையான பகல் வெயிலையும், கடுமையான இரவுக் குளிரையும் தாங்கிக் கொண்டு, மிகக் குறைந்த மழை நீர் மற்றும் புல்வெளிகளை நம்பி, ஒட்டகம், ஆடு மற்றும் மாடு போன்ற கால்நடைகளை பாலைவனத்தின் பல்வேறு இடங்களுக்குச் சென்று மேய்த்து வாழும் சோலிஸ்தான் மக்கள் பருத்தி நூலைக் கொண்டு கதர் துணி நெய்தல், கால்நடைகளின் முடிகளைக் கொண்டு கம்பளித் துணி நெய்தல், தோல் பதனிடுதல், தோல் காலணிகள் தயாரித்தல் மற்றும் மட்பாண்டங்கள் தயாரிக்கும் வேலைகளை குடிசைத் தொழிலாகச் செய்கின்றனர்.\n\nமுகலாயப் பேரரசர் அக்பரின் காலத்தில், வெளி உலகை அறியாத சோலிஸ்தான் பகுதியை தனது ஆட்சியின் கீழ் கொண்டு வந்து, இப்பகுதி மக்களைக் கொண்டு கோட்டைகள் மற்றும் அரண்மனைகள் கட்டும் பணி துவக்கினார். மேலும் சோலிஸ்தான் மக்களின் பண்பாடு மற்றும் மரபுகள் காக்கும் பொருட்டு சுடுமட் பாண்டங்கள், கைநெசவுத் தொழில், கட்டுமானம் முதலிய வேலைகளுக்கு ஆதரவளித்தார்.\n\nSection::::கால்நடைகள்.\nசோலிஸ்தானின் பொருளாதாரம் கால்நடை வளர்ப்புத் தொழிலை மட்டும் நம்பியுள்ளது. இப்பகுதி மக்கள் கால்நடைகள் மூலம் பெறப்படும் பால், தோல், மாமிசங்களை விற்பனை செய்து தங்களது வாழ்க்கைக்கான பிற தேவைகளை நிறைவு செய்து கொள்கின்றனர். இப்பாலைவனத்தில் 1.6 மில்லியன் கால்நடைகள் இருப்பதாக மதிப்பிட்டுள்ளனர்.\n\nSection::::பருத்தி மற்றும் கம்பளி உற்பத்தி.\nசோலிஸ்தான் கால்நடைகளின் முடிகளைக் கொண்டு கை நெசவுத் தறிகளில் மூலம் உயர்தர கம்பளி போர்வைகள், கால்மிதிகள் மற்றும் கம்பளித் துணிகளை குடிசைத் தொழிலாக உற்பத்தி செய்கின்றனர்.\n\nSection::::நெசவுத் தொழில்.\nபாலைவனத்தின் வெயிலை தாங்கும் பொருட்டு பருத்தி நூலிலான கதர் துணிகள், குல்லாய்கள், லுங்கிகள், தலைப்பாகைகள், மேலடைகள் கை நெசவுகளின் மூலம் உற்பத்தி செய்கின்றனர்.\n\nSection::::ஒட்டக வளர்ப்பு.\nபோக்குவரத்திற்கும், சரக்குகளை கையாளுவதற்கும், கம்பளித் துணி நூலூக்காகவும், தோலுக்காகவும் சோலிஸ்தான் பாலைவன மக்கள் ஒட்டகங்களை பேணி வளர்க்கின்றனர்.\n\nSection::::தோல் உற்பத்தி.\nகால்நடைகளின் மூலம் கிடைக்கப் பெறும் தோலிருந்து அழகிய வேலைப்பாடுகளுடன் கூடிய காலணிகளை குடிசைத் தொழிலாக சோலிஸ்தான் மக்கள் உற்பத்தி செய்கின்றனர்.\n\nSection::::சோலிஸ்தான் கோட்டைகள்.\nசோலிஸ்தான் பாலவனத்தில் தராவர் கோட்டை, இஸ்லாம்கான் கோட்டை, மீர்கர் கோட்டை, ஜாம்கர் கோட்டை, மோஜ்கர் கோட்டை, மரோட் கோட்டை, பூல்ரா கோட்டை, கன்கர் கோட்டை, கைகர் கோட்டை, நவான்கோட் கோட்டை மற்றும் பிஜ்னோட் கோட்டை என பதினோறு கோட்டைகள் உள்ளது. இக்கோட்டைகளில் தராவர் கோட்டைய பாகிஸ்தான் அரசு உலகப் பாரம்பரியக் களங்களில் ஒன்றாக அறிவிக்கக் கோரி யுனெஸ்கோ நிறுவனத்திற்கு கோரிக்கை வைத்துள்ளது.\n\nSection::::சுடுமட்கலம்.\nசிந்துவெளி நாகரீகக் காலத்திய சோலிஸ்தானில் சுடுமண் சிற்பங்கள் மற்றும் சுடுமண் பாண்டங்கள், பீங்கான் பாண்டங்கள் சோலிஸ்தானில் கண்டெடுக்கப்பட்டுள்ளது. கி பி ஏழாம் நூற்றாண்டிற்குப் பின்னர் சோலிஸ்தான் பகுதியில் கோயில்கள், அரண்மனைகள், கோட்டைகள் கட்டப்பட்டது.\n\n\n"}
{"id": "326942", "url": "https://ta.wikipedia.org/wiki?curid=326942", "title": "பிரெட் கோரெமாட்சு", "text": "பிரெட் கோரெமாட்சு\n\nபிரெட் டொயோசபுரோ கோரெமாட்சு (\"Fred Toyosaburo Korematsu\", சனவரி 30, 1919 – மார்ச் 30, 2005) அமெரிக்க மனித உரிமைப் போராளி. இரண்டாம் உலகப்போரின் போது சப்பானிய அமெரிக்கர்களை தடுப்பு முகாமில் வைத்ததை இவர் எதிர்த்தார். முடியாட்சியிலிருந்த சப்பானிய கடற்படை பேர்ள் துறைமுகத்தை இரண்டாம் உலகப்போரின்  போது தாக்கியதை தொடர்ந்து  பிராங்க்ளின் ரூசவெல்ட் அனைத்து சப்பானிய அமெரிக்கர்களையும் தடுப்புக்காவலில் வைக்க தன்  அதிகாரத்தை பயன்படுத்தி அதிபர் ஆணை 9066 என்பதை பிறப்பித்தார். இதனை எதிர்த்த கோரெமாட்சு தலைமறைவாக இருந்தார்.\n\nதடுப்புக் காவல் முகாம்களில் சப்பானிய அமெரிக்கர்களை அடைத்தது தொடர்பான  ஆணை\\சட்டத்தை எதிர்த்து அதைக்குறித்து அமெரிக்க உச்ச நீதிமன்றத்தில் அமெரிக்க அரசுக்கு எதிராக வழக்கு தொடுத்தார். நீதிமன்றம்  இந்த ஆணை சட்டபூர்வமாக  செல்லும்  என்று கூறி அமெரிக்க அரசுக்கு ஆதரவாக தீர்ப்பு கூறியது கோரெமாட்சு அதிபர் ஆணையை மீறியதற்கான தண்டனையை பல பத்தாண்டுகளுக்கு பின் நீதிமன்றம் ஆச்சட்டத்திதன் (ஆணையின்) அவசயம் தேவையா என்பது குறித்து புதிய ஆதாரங்கள் கிடைத்ததையடுத்து குற்றமற்றவர் என தீர்ப்பளித்தது. போர் நடந்து கொண்டிருந்த போது  இவ்வாதரத்தை அமெரிக்க  அரசு  நீதிமன்றத்தில் இருந்து மறைத்துவிட்டது.\n\nஇவரது போட்டத்தின் நினைவாக மனித பிரெட் கோரெமாட்சுவின் உரிமையும் அரசமைப்புமாகிய  நாள் என்அபதை 2011 சனவரி 30 முதல் கலிபோர்னியா மாநிலம் கடைபிடிக்கிறது . வர்சீனியா 2015 அன்று இவரது நினைவை சனவரி 30  கொண்டாட சட்டம் இயற்றியுள்ளது. இது இவரது நினைவை கொண்டாடும் இரண்டாவது மாநிலமாகும்\n\nபிரெட் டி கோரெமாட்சு கழகம் 2009இல் இவரது சிறப்புகளை கொண்டாட கற்க மனித உரிமைகளை அனைத்து குமகத்திற்கும் எடுத்து சொல்ல ஆரம்பிக்கப்பட்டது\n"}
{"id": "326946", "url": "https://ta.wikipedia.org/wiki?curid=326946", "title": "டைமெத்தில் ஆக்சலேட்டு", "text": "டைமெத்தில் ஆக்சலேட்டு\n\nடைமெத்தில் ஆக்சலேட்டு \"(Dimethyl oxalate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்சாலிக் அமிலத்தினுடைய இருமெத்தில் எசுத்தர் சேர்மமான இது ஆக்சலேட்டுகள் என்ற தொகுதியில் வகைப்படுத்தப்பட்டுள்ளது.\n\nSection::::தயாரிப்பு.\nகந்தக அமில வினையூக்கி முன்னிலையில் ஆக்சாலிக் அமிலத்துடன் மெத்தனாலை வினைபுரியச் செய்து டைமெத்தில் ஆக்சலேட்டு தயாரிக்கப்படுகிறது. \n\nஆக்சிசனேற்ற கார்பனைலேற்றம் மூலமாகவும் டைமெத்தில் ஆக்சலேட்டு தயாரிக்கலாம்\n\nமெத்தனாலை ஆக்சிசனேற்ற கார்பனைலேற்றம் செய்யும் போது பாரம்பரிய C1 தொகுதி தொகுப்பு வாயுவில் இருந்து C2 தொகுப்பு டைமெத்தில் ஆக்சலேட்டு உருவாகிறது. இவ்வினையில் Pd2+-வினையூக்கியாகச் செயல்படுகிறது. மிதமான செயன்முறை நிபந்தனைகள் பின்பற்றப்பட்டு அதிகமான டைமெத்தில் ஆக்சலேட்டு விளைகிறது . தொகுப்பு வாயு பெரும்பாலும் நிலக்கரியில் இருந்து அல்லது உயிர்த்திரளில் இருந்து பெறப்படுகிறது.நைட்ரசன் ஓராக்சைடும் ஆக்சிசனும் சமன்பாடு 1 இல் உள்ளபடி வினைபுரிந்து பின்னர் சமன்பாடு 2 இல் உள்ளபடி மெத்தனாலுடன் வினைபுரிந்து இருநைட்ரசன் மூவாக்சைடு வழியாக ஆக்சிசனேற்ற வினை நிகழ்ந்து மெத்தில் நைட்ரைல் உருவாகிறது:\n\nஇருகார்பனைலேற்ற வினையின் அடுத்த படிநிலையில் சமன்பாடு 3 இல் உள்ளபடி பல்லேடியம் வினையூக்கி முன்னிலையில் கார்பனோராக்சைடு ஆவிநிலையுடன் வளிமண்டல அழுத்தம் மற்றும் 80 முதல் 120 பாகை செல்சியசு வெப்பநிலையில் மெத்தில் நைட்ரைலுடன் வினைபுரிந்து டைமெத்தில் ஆக்சலேட்டு உருவாகிறது. \n\nஆக்சிசன் அசலாக வினைபொருட்கள் மற்றும் மெத்தில் நைட்ரைல் மீது இருநைட்ரசன் மூவாக்சைடுடன் ஆக்சிசன் அசலாக ஆக்சிசனேற்ற முகவராகச் செயல்படுவதை பின்வரும் தொகுப்பு சமன்பாடு விளக்குகிறது.\n\nமெத்தில் நைட்ரைலுடன் ஒப்பிடுகையில் இம்முறை இழப்பு குறைவான வினையாகக் கருதப்படுகிறது. நடைமுறையில் ஒர் ஆக்சிசன் கடத்தியாகவே மெத்தில் நைட்ரைல் செயலாற்றுகிறது. எனினும் உருவாகும் நீர் கண்டிப்பாக அகற்றப்பட வேண்டும். இல்லையெனில் உருவான டைமெத்தில் ஆக்சலேட்டு நீராற்பகுப்பு அடைந்துவிடும். \n\nஎக்சு-இசட் இயியாங் கருத்தின்படி ஒட்டுமொத்த வினையும் பயன்படுத்தப்படும் பல்லேடியம் வினையூக்கி செலுத்தப்படும் கடத்தியின் அடிப்படையில் மாற்றமடைகிறது என்பதும் கவனத்தை ஈர்க்கிறது. இருகார்பனைலேற்ற வினையில் 1% Pd/α-Al2O3 டைமெத்தில் ஆக்சலேட்டு உருவாகிறது. ஒற்றை கார்பனைலேற்ற வினையில் 2% Pd/C டைமெத்தில் கார்பனேட்டு உருவாகிறது.\n\nமாறாக மெத்தனாலின் ஆக்சிசனேற்ற கார்பனைலேற்ற வினை 1,4-பென்சோகுயினோனை ஆக்சிசனேற்றியாகப் பயன்படுத்தி Pd(OAc)2/PPh3/பென்சோகுயினோன் திட்டத்தில் 1/3/100 என்ற விகிதத்தைக் கடைபிடித்து 65 பாகை செல்சியசு வெப்பநிலையில் 70 வளிமண்டல் அழுத்த கார்பன் மோனாக்சைடு அழுத்தம் நிபந்தனையில் வினையை நிகழ்த்தினால் அதிக விளைச்சலாக டைமெத்தில் ஆக்சலேட்டு பெறலாம். \n\nSection::::பண்புகள்.\nடைமெத்தில் ஆக்சலேடு நிறமற்ற ஒரு திண்மமாகும். இது தண்ணீரில் கரைகிறது. \n\nSection::::பயன்கள்.\nஆல்க்கைலேற்றத்திற்காகவும் அழகியல் துறையில் கொடுக்கிணைப்பு முகவராகவும் டைமெத்தில் ஆக்சலேட்டு பயன்படுத்தப்படுகிறது.\n\nஎண்ணெய் குறைவாகவும் அதிக நிலக்கரி வளமும் உள்ள சீனா போன்ற நாடுகளில் அதாவது தொகுப்பு வாயு அடிப்படையிலான வினையின் அடிப்படையில், மெத்தனாலை ஆக்சிசனேற்ற கார்பனைலேற்ற அணுகுமுறை C2 அடிப்படைவேதியியல் எத்திலீன் கிளைக்கால் முக்கியத்துவம் பெறுகிறது Dimethyl oxalate can be converted into ethylene glycol in high yields (94.7%). டைமெத்தில் ஆக்சலேட்டு பயன்படுத்தப்பட்டு தாமிரம் இடம்பெற்றுள்ள வினையூக்கியைப் பயன்படுத்தி ஐதரசனேற்றம் நிகழ்ந்து அதிக அளவில் 94.7% எத்திலீன் கிளைக்கால் உண்டாகிறது:.\n\nவினையில் உருவான மெத்தனால் ஆக்சிசனேற்ற கார்பனைலேற்ற வினைக்கு மறு சுழற்சிக்குப் பயன்படுத்தப்படுகிறது. கார்பனோராக்சைடு, ஆக்சிசன், ஐதரசன் மட்டுமே மூலப்பொருள்களாகப் பயன்படுத்தப்படுகின்றன. நிலக்கரியை அடிப்படையாகக் கொண்ட இத்தயாரிப்பு முறையில் மங்கோலியாவில் உள்ள ஒரு தொழிற்சாலையில் ஆண்டிற்கு 2 இலட்சம் டன் எத்திலீன் கிளைக்கால் தயாரிக்கப்பட்டு வருகிறது. எனானில் உள்ள மற்றொரு தொழிற்சாலையில் 2012 ஆம் ஆண்டு மட்டும் 2,50,000 டன் எத்திலீன் கிளைக்கால் உற்பத்தி செய்யப்பட்ட்டது. மற்ற தொழிற்சாலைகள் மொத்தமாக ஆண்டுக்கு 1 மில்லியன் டன் எத்திலீன் கிளைக்கால் தயாரிக்கத் திட்டமிட்டுள்ளன. \n\nடைமெத்தில் ஆக்சலேட்டை காரவுலோக ஆல்ககாலேட்டுகள் முன்னிலையில் 100 பாகை செல்சியசு வெப்பநிலையில் கார்பனைல் நீக்கம் செய்தும் டைமெத்தில் கார்பனேட்டைப் பெறலாம்.காரவுலோக ஆல்ககாலேட்டுகள் உயிர்திரளில் இருந்து பெறப்படும் எரிபொருள் கூட்டு விளைபொருள்களாகும்.:\n\nஉருவாகும் கார்பனோராக்சைடு டைமெத்தில் ஆக்சலேட்டு உருவாகும் வினைக்கு பின்னூட்டம் அளிக்கிறது. -வினை (3).\n\nடைமெத்தில் ஆக்சலேட்டை பீனாலுடன் சேர்த்து தைட்டானிய வினையூக்கியின் முன்னிலையில் மாற்று எசுத்தராக்கல் வினைக்கு உட்படுத்தி டைபீனைல் ஆக்சலேட்டு தயாரிக்கலாம். இது மறுபடியும் கார்பனைல்நீக்கம் செய்து டைபீனைல் கார்பனேட்டு உருவாக்கலாம். டைபீனைல் கார்பனேட்டு பாசுகீனுக்கு மாற்றாகப் பயன்படுத்தப்பட்டு பாலிகார்பனேட்டுகள் தயாரிப்பில் பயன்படுத்தப்படுகிறது\n"}
{"id": "326950", "url": "https://ta.wikipedia.org/wiki?curid=326950", "title": "மெத்தில் தயோசயனேட்டு", "text": "மெத்தில் தயோசயனேட்டு\n\nமெத்தில் தயோசயனேட்டு \"(Methyl thiocyanate)\" என்பது CHSCN. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வெங்காயத்தின் மணம் கொண்ட இது நிறமற்ற ஒரு நீர்மம் ஆகும். தயோசயனேட்டு உப்புகளை மெத்திலேற்றம் செய்வதன் மூலமாக மெத்தில் தயோசயனேட்டு தயாரிக்கலாம். மெத்தில் ஐசோதயோசயனேட்டு (CH3NCS) என்ற மிகவும் பயனுள்ள மாற்றியனைத் தயாரிப்பதற்கு உதவும் ஒரு முன்னோடி சேர்மமாக இது பயன்படுகிறது.\nவாய்வழியாக எலிகளுக்கு கொடுக்கப்படும் போது மெத்தில் தயோசயனேட்டின் உயிர்கொல்லும் அளவு 60 மி.கி/கி.கி என மதிப்பிடப்பட்டுள்ளது. மிகவும் ஆபத்தான சேர்மம் என்று அமெரிக்க தீங்கு விளைவிக்கும் பொருட்களை பட்டியலிடும் நிறுவனம் பட்டியலிடப்பட்டுள்ளது. \n"}
{"id": "326951", "url": "https://ta.wikipedia.org/wiki?curid=326951", "title": "தராவர் கோட்டை", "text": "தராவர் கோட்டை\n\nதராவர் கோட்டை (Derawar Fort) (உருது: قلعہ دراوڑ) தெற்காசியாவின் பாகிஸ்தான் நாட்டின் பஞ்சாப் மாகாணத்தின், பகவல்பூர் மாவட்டத்தில் உள்ள சோலிஸ்தான் பாலைவனத்தில் அமைந்துள்ள பதினோறு கோட்டைகளில் பெரியதும், மிகவும் புகழ் பெற்றதும் ஆகும். \n\nஇக்கோட்டைச் சுற்றுச் சுவர்களின் சுற்றளவு 1500 மீட்டர்களும், உயரம் முப்பது மீட்டரும் கொண்டது. நீண்ட சதுர வடிவிலான இக்கோட்டையின் மீதுள்ள நாற்பது காவல் கோபுரங்களை (கொத்தளம்) பாலவனத்திலிருந்து பல கிலோ மீட்டர் தொலவிலிருந்தும் சாதராணமாக காணலாம்.\n\nSection::::வரலாறு.\nதராவர் கோட்டையை இராஜபுத்திர நிர்வாகியும், பட்டி குலத்தவரான இராய் ஜஜ்ஜா என்பவரால் கிபி ஒன்பதாம் நூற்றாண்டில் கட்டப்பட்டு, தால்த்துருவா நகரத்தை தலைநகராகக் கொண்ட ஜெய்சல்மேர் மற்றும் பகவல்பூர் பகுதியின் மாமன்னர் ராவல் தேவராஜ் பட்டிக்கு அர்பணிக்கப்பட்டது.இக்கோட்டையைத் துவக்கத்தில் தேரா ரவார் என அழைக்கப்பட்டது. பின்னர் மருவி தற்போது \"தராவர்\" என அழைக்கப்படுகிறது.\n\nஇந்தியாவில் கம்பெனி ஆட்சியின் ஆட்சியின் போது, கி பி பதினெட்டாம் நூற்றாண்டில் தராவார் கோட்டையை, பகவல்பூர் சுதேச சமஸ்தான நவாப் கைப்பற்றினார்.\n\nSection::::உலகப் பாரம்பரியக் களம்.\nசோலிஸ்தான் பாலைவனத்தின் இதயமாக விளங்கும் தராவர் கோட்டையை, \nஉலகப் பாரம்பரியக் களங்களில் ஒன்றாக அறிவிக்கக் கோரி ஐக்கிய நாடுகள் கல்வி, அறிவியல், பண்பாட்டு நிறுவனத்திற்கு (யுனெஸ்கோ) பாகிஸ்தான் அரசு கோரிக்கை வைத்துள்ளது. \n\nSection::::படக்காட்சிகள்.\nதராவர் கோட்டையின் காட்சிகள்\n\n"}
{"id": "326955", "url": "https://ta.wikipedia.org/wiki?curid=326955", "title": "கருப்புக் கவுனி (நெல்)", "text": "கருப்புக் கவுனி (நெல்)\n\nகருப்புக் கவுனி அல்லது கருப்புக்கவுணி என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் சிவகங்கை மாவட்டத்திலுள்ள அனுமந்தக்குடி எனும் நாட்டுப்புற பகுதியில் அதிகளவில் பயிரிடப்படுவதாக கருதப்படும் இது, சாப்பாடு (உணவு) தயாரிக்க உகந்ததல்ல என கூறப்படுகிறது. \n\nSection::::கால அளவு.\nநீண்டகால நெற்பயிரான இது, சுமார் ஐந்து மாதகாலம் முதல், ஆறுமாத காலத்தின் முடிவில் (150 - 170 நாட்கள்) அறுவடைக்கு வரக்கூடிய நெல் இரகமாகும்.\n\nSection::::பருவகாலம்.\nசுமார் 150 - 170 நாட்கள் மொத்தப் பயிர்க்கால அளவுடைய இதன் நெற்பயிர்கள், நீண்டகால நெற்பயிர்கள் சாகுபடி செய்யக்கூடிய சனவரி மாதம் தொடங்கும் நவரைப் பருவமும், மற்றும் செப்டம்பர் மாதம் தொடங்கும் பின் சம்பா பருவமும் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.\n\nSection::::வளருகை.\nநேரடி விதைப்பு முறைக்கு ஏற்றதாக உள்ள இவ்வகை நெற்பயிர், இயற்கை உறங்களான பசுந்தாள், பசுந்தழை, மற்றும் சிதைவடைந்த இயற்கை உரங்களைக் கொண்டு வேளாண்மை செய்ய உகந்தாக கருதப்படுகிறது. மேலும், மட்டற்ற களைப்புத் திறனோடு அதிகக் கதிர் எடுக்கும் தன்மையுடைய இந்த நெல் இரகம், சாயாத ஆற்றால் உடையதாகும். கருப்புக் கவுனியின் நெற்பயிர் ஒப்பிடத்தக்களவில் நீர் குறைந்த மற்றும், உலர் நிலங்களிலும், கரிசல் மற்றும் செம்மண் போன்ற நிலப்பகுதிகளில் செழித்து வளரக்கூடிய நெல் இரகமாகும்.\n\n\n"}
{"id": "326958", "url": "https://ta.wikipedia.org/wiki?curid=326958", "title": "சராய்கி மொழி", "text": "சராய்கி மொழி\n\nசராய்கி மொழி அல்லது சிராய்கி மொழி (Saraiki) ( \"\", பாகிஸ்தான் நாட்டின் தெற்கு பஞ்சாப் பகுதியின் மக்களால் பேசப்படும் இந்திய ஆரிய மொழிகளில் ஒன்றான பஞ்சாபி மொழியின் ஒரு வட்டார வழக்கு மொழியாகும். பாகிஸ்தானில் இம்மொழிக்கு பாரசீகம் மற்றும் அரேபிய எழுத்துருக்களை பயன்படுத்துகின்றனர். சிராய்கி மொழி பேசுவோர், சிராய்கி மொழி பஞ்சாபி மொழியின் வட்டார வழக்கல்ல; தங்களின் சொந்த மொழி என வாதிடுகின்றனர்.\n2013-ஆம் ஆண்டின் மதிப்பீட்டின் படி, பாகிஸ்தானின் பஞ்சாப் மாகாணத்தின் தெற்கு பகுதி, வடமேற்கு எல்லைப்புற மாகாணத்தின் தெற்கு பகுதி, சிந்து மாகாணத்தின் வடக்குப் பகுதி, பலுசிஸ்தான் மாகாணத்தின் கிழக்குப் பகுதி மற்றும் இந்தியாவின் மேற்கு பஞ்சாப் பகுதிகளில் இருபது மில்லியன் மக்கள் சிராய்கி மொழியை பேசுகின்றனர்.\n\nSection::::சராய்கி மொழியின் வட்டார வழக்கு மொழிகள்.\nமத்திய சராய்கி மொழி வழக்கு பாகிஸ்தான் நாட்டின் தேரா காஜி கான் மாவட்டம், முசாப்பர்கர் மாவட்டம், லைய்யா மாவட்டம், மூல்தான் மாவட்டம் மற்றும் பகவல்பூர் மாவட்டங்களில் பேசப்படுகிறது.\nதெற்கு சிராய்கி வழக்கு மொழி ராஜன்பூர் மாவட்டம் மற்றும் ரகீம் யார் கான் மாவட்டங்களிலும்; சிந்தி சிராய்கி வழக்கு சிந்து மாகாணம் முழுவதும் பேசப்படுகிறது. \nவடக்கு சிராய்கி மொழியின் தாளி வழக்கு தேரா இஸ்மாயில் கான் மாவட்டம் மற்றும் மியான்வாலி மாவட்டங்களில் பேசப்படுகிறது. கிழக்கு சிராய்கி மொழி பாகிஸ்தானின் பஞ்சாப் பகுதிகளில் பேசப்படுகிறது.\n\nSection::::பாகிஸ்தானில் சிராய்கி மொழி.\nபாகிஸ்தான் நாட்டின் வடக்கு சிந்து மாகாணம், தெற்கு பஞ்சாப் மாகாணம் கிழக்கு பலுசிஸ்தான் மாகாணம் மற்றும் தெற்கு வடமேற்கு எல்லைப்புற மாகாணங்களில் இருபது மில்லியன் மக்கள் சிராய்கி மொழியை பேசுகின்றனர்.\n\nSection::::இந்தியாவில் சிராய்கி மொழி.\n2001-ஆம் ஆண்டின் மக்கள் தொகை கணக்கெடுப்பின் படி, சிராய்கி மொழி பேசுவோரி எண்ணிக்கை 68,000 ஆக உள்ளது. இந்தியப் பிரிவினையின் போது, பாகிஸ்தான் நாட்டின் பஞ்சாப் மாகாணம் மற்றும் சிந்து மாகாணங்களிலிருந்து இந்தியாவின் கர்னால், பரிதாபாத், பல்லாப்கர், பால்வல், ரேவாரி, சிர்சா, பதேபாத், ஹிஸ்சர், பிவானி, பானிபட், தில்லி, கங்கா நகர் போன்ற வட இந்திய நகரங்களில் அகதிகளாக குடியேறியவர்களில் பலர் சிராய்கி மொழியைப் பேசுகின்றனர்.\n\n\n"}
{"id": "326975", "url": "https://ta.wikipedia.org/wiki?curid=326975", "title": "1,3-புரோப்பேன் சல்டோன்", "text": "1,3-புரோப்பேன் சல்டோன்\n\n1,3-புரோப்பேன் சல்டோன் \"(1,3-Propane sultone)\" என்பது (CH)SO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கந்தகக் கரிமச் சேர்மமான இது ஒரு சைக்ளிக் சல்போனேட்டு எசுத்தர் ஆகும். வளைய சல்போனேட்டு எசுத்தர்கள் பொதுவாக சல்டோன்கள் எனப்படுகின்றன. நிறமற்ற திண்மமான இச்சல்டோன் விரைவாக உருகுகிறது. \n\nSection::::தயாரிப்பு.\nஅல்லைல் ஆல்ககாலையும் சோடியம் பைசல்பைட்டையும் சேர்த்து அமில வினையூக்க வினைக்கு உட்படுத்தினால் 1,3-புரோப்பேன் சல்டோன் தயாரிக்கலாம்.\n\nSection::::வினைகள்.\n1,3-புரோப்பேன் சல்டோன் அணுக்கரு தாக்கத்தை ஏற்கின்ற ஒரு கிளர்வூட்டப்பட்ட எசுத்தர் ஆகும். நீராற்பகுப்பு அடைந்து ஐதராக்சிசல்போனிக் அமிலமாக மாறுகிறது. \n\nசிறப்புவகை புறப்பரப்பு செயலிகள் தயாரிப்பில் 1,3-புரோப்பேன் சல்டோன் பயன்படுத்தப்படுகிறது. \n\nSection::::முன்பாதுகாப்பு.\nகிளர்வூட்டப்பட்ட எசுத்தர்களில் குறிப்பாக 1,3-புரோப்பேன் சல்டோன் ஒரு ஆல்க்கைலேற்றும் முகவராகச் செயல்படுகிறது. நச்சுத்தன்மை, புற்றுநோயூக்கி, சடுதிமாற்றி, கருக்குலைப்புத் தன்மை முதலிய அபாயங்களைக் கொண்டுள்ளது. \n"}
{"id": "326979", "url": "https://ta.wikipedia.org/wiki?curid=326979", "title": "ஈரோடு மகிமாலீசுவரர் கோயில்", "text": "ஈரோடு மகிமாலீசுவரர் கோயில்\n\nஈரோடு மகிமாலீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் ஈரோடு மாவட்டத்தில் ஈரோட்டில் அமைந்துள்ளது. இரு ஓடைகளுக்கு நடுவில் இருப்பதால் இவ்வூர் ஈரோடை என்றழைக்கப்பட்டு, பின்னர் ஈரோடு என்றானது. இவ்வூர் முன்னர் மகிமாலீசுவரம் என்றழைக்கப்பட்டது. \n\nSection::::இறைவன், இறைவி.\nஇக்கோயிலின் மூலவராக மகிமாலீசுவரர் உள்ளார். இங்குள்ள இறைவி மங்களாம்பிகை ஆவார். சித்திரை சதய நட்சத்திரத்தில் தேர்த் திருவிழா சிறப்பாகக் கொண்டாடப்படுகிறது. \n\nSection::::அமைப்பு.\nஇக்கோயில் மேற்கு நோக்கி அமைந்துள்ளது. கோயிலின் விமானம் 35 அடி உயரத்துடன் நிழல் கீழே விழாத வகையில் உள்ளது. 63 நாயன்மார்கள் சிலைகளும் 16 வகை லிங்கத் திருமேனிகளும் உள்ளன. \n"}
{"id": "326981", "url": "https://ta.wikipedia.org/wiki?curid=326981", "title": "மாகூர், அசாம்", "text": "மாகூர், அசாம்\n\nமாகூர் \"(Mahur)\" இந்தியாவின் அசாம் மாநிலம், திமா அசாவ் மாவட்டத்தில் உள்ள நகர மையப் பகுதியாகும். \n\nSection::::புவியியல்.\n25.17°வடக்கு 93.12°கிழக்கு என்ற அடையாள ஆள்கூறுகளில் மாகூர் நகரம் கடல் மட்டத்திலிருந்து 727 மீட்டர் அல்லது 2385 அடி உயரத்தில் அமைந்துள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி மாகூர் நகரத்தின் மக்கள்தொகை 5485 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். மாகூர் நகரின் எழுத்தறிவு சதவீதம் 76% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 71% நபர்கள் பெண்களாவர். மாகூர் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.\n\nSection::::போக்குவரத்து.\nநேரடியான விமானப் போக்குவரத்து வசதி இல்லையென்றாலும், குவகாத்தி அல்லது திமாப்பூர் அல்லது சில்ச்சார் வரை விமானத்தில் சென்று அங்கிருந்து இரயிலில் மாகூர் செல்லலாம். லும்திங் பதார்ப்பூர் இரயில்வே பிரிவு மாகூரில் இருந்து குவகாத்தியையும் சில்ச்சாரையும் இணைக்கிறது. \n"}
{"id": "326983", "url": "https://ta.wikipedia.org/wiki?curid=326983", "title": "எழுமாத்தூர் ஆருத்ரா கபாலீசுவரர் கோயில்", "text": "எழுமாத்தூர் ஆருத்ரா கபாலீசுவரர் கோயில்\n\nஎழுமாத்தூர் ஆருத்ரா கபாலீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் ஈரோடு மாவட்டத்தில் எழுமாத்தூர் என்னுமிடத்தில் அமைந்துள்ளது. பெரிய நல்லக்காள் மலை, சின்ன நல்லக்காள் மலை என இங்குள்ள மக்கள் கூறுகின்றனர். பொன்னிறமாகக் காட்சியளிக்கும் மலையில் ஏழு மாற்றுள்ள பொன் கிடைத்ததால் இவ்வூர் எழுமாத்தூர் என்றழைக்கப்படுகிறது. இவ்வூர் முன்னர் திருத்தொண்டீசுவரம் என்றழைக்கப்பட்டது. \n\nSection::::இறைவன், இறைவி.\nஇக்கோயிலின் மூலவராக ஆருத்ரா கபாலீசுவரர் உள்ளார். இங்குள்ள இறைவி வாரணி அம்மாள் ஆவார். கோயிலின் மரம் வன்னி ஆகும். மகா சிவராத்திரி, மார்கழி திருவாதிரை, பங்குனி உத்திரம், கார்த்திகை உள்ளிட்ட விழாக்கள் இங்கு கொண்டாடப்படுகின்றன. \n\nSection::::அமைப்பு.\nஇக்கோயிலின் மூலவர் மீது மாசி மாதம் 24, 25, 26 ஆகிய நாள்களில் சூரிய ஒளி விழுகிறது. ஒரே லிங்கத்தில் 1008 லிங்கங்கள் காணப்படுகின்றன முராஜ கோபுரம் அழகிய வேலைப்பாட்டுடன் காணப்படுகிறது. முன் மண்டபத்துக்கும் மடப்பள்ளிக்கும் இடையில் சூரியன் தன் இரு தேவியர்களுடன் உள்ளார். தென் மேற்கில் கன்னி விநாயகர் உள்ளார். மேற்கில் தல விருட்சம் உள்ளது. பொல்லாப்பிள்ளையாரும், சப்த கன்னியர்களும், 63 நாயன்மார்களும் உள்ளனர். அடுத்து ஐந்து லிங்கங்களும் காணப்படுகின்றன. தட்சிணாமூர்த்தி உள்ளார். \n"}
{"id": "326985", "url": "https://ta.wikipedia.org/wiki?curid=326985", "title": "லிதோ நகரம்", "text": "லிதோ நகரம்\n\nலிதோ நகரம் \"(Lido Town )\" இந்தியாவின் அசாம் மாநிலம், தின்சுகியா மாவட்டத்தில் உள்ள கணக்கெடுப்பில் உள்ள ஊர் ஆகும். \n\nSection::::புவியியல்.\n27.5000°வடக்கு 95.3667°கிழக்கு என்ற அடையாள ஆள்கூறுகளில் லிதோ நகரம் அமைந்துள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி லிதோ நகரத்தின் மக்கள்தொகை 8572 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். லிதோ நகரத்தின் எழுத்தறிவு சதவீதம் 71% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 77% நபர்கள் ஆண்கள் மற்றும் 65% நபர்கள் பெண்களாவர். லிதோ நகரின் மக்கள் தொகையில் 10% நபர்கள் 6 வயதுக்கு கீழ் உள்ளவர்களாகும்.\n"}
{"id": "326987", "url": "https://ta.wikipedia.org/wiki?curid=326987", "title": "காங்கயம்பாளையம் நட்டாற்றீசுவரர் கோயில்", "text": "காங்கயம்பாளையம் நட்டாற்றீசுவரர் கோயில்\n\nகாங்கயம்பாளையம் நட்டாற்றீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் ஈரோடு மாவட்டத்தில் காங்கயம்பாளையம் என்னுமிடத்தில் அமைந்துள்ளது. \n\nSection::::இறைவன், இறைவி.\nஇக்கோயிலின் மூலவராக நட்டாற்றீசுவரர் உள்ளார். இங்குள்ள இறைவி நல்லநாயகி (அன்னபூரணி)ஆவார். கோயிலின் மரம் அத்தி ஆகும். கோயிலின் தீர்த்தம் காவிரி ஆகும். ஆடிப்பெருக்கு, சித்திரை முதல் நாள், திருவாதிரை உள்ளிட்ட விழாக்கள் இங்கு கொண்டாடப்படுகின்றன. கார்த்திகை மாதம் கடைசி வாரத்தில் இறைவனுக்கு 108 சங்காபிசேகம் நடைபெறுகிறது. அன்று நடராசப் பெருமான் பரிசலில் காவிரியாற்றில் கோயிலைச் சுற்றி வருவார். \n\nSection::::அமைப்பு.\n இக்கோயிலின் வளாகத்தில் உள்ள பாறை மீது தல மரம் காணப்படுகிறது. ஓங்கார வடிவில் அமைந்துள்ள இக்கோயிலைச் சுற்றி சொக்கராயன்பேட்டை முக்கூடநாதசுவாமி, சாத்தம்பூர் வல்லாளேசுவரர், காளமங்கலம் மத்தியபுரீசுவரர்,மொளசி முக்கண்ணீசுவரர் ஆகியோருக்கான நான்கு கோயில்கள் அமைந்துள்ளன. இவற்றுக்கு நடுவில் இக்கோயிலையும் சேர்த்து பஞ்சபூதத் தலங்கள் என்று கூறுகின்றனர்.மூலவர் சன்னதிக்கு இடப்புறம் இறைவியின் சன்னதி உள்ளது.இங்குள்ள முருகன் வலது காலை முன் வைத்தும் இடது காலை பின் வைத்தும் நடப்பது போன்ற நிலையில் காணப்படுகிறார். அகத்தியர் மூலவரைச் சந்திக்க வந்தபோது இவ்வாறு முருகன் வரவேற்றதாகக் கூறுவர். இடது கையில் கிளி காணப்படுகிறது. \n"}
{"id": "326989", "url": "https://ta.wikipedia.org/wiki?curid=326989", "title": "லிதோ டிகாக்", "text": "லிதோ டிகாக்\n\nலிதோ டிகாக் \"(Lido Tikok)\" இந்தியாவின் அசாம் மாநிலம், தின்சுகியா மாவட்டத்தில் உள்ள கணக்கெடுப்பில் உள்ள ஊர் ஆகும். \n\nSection::::புவியியல்.\n27.5000°வடக்கு 95.3667°கிழக்கு என்ற அடையாள ஆள்கூறுகளில் லிதோ டிகாக் நகரம் அமைந்துள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி லிதோ டிகாக் நகரத்தின் மக்கள்தொகை 6761 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். லிதோ டிகாக் நகரத்தின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 74% நபர்கள் ஆண்கள் மற்றும் 57% நபர்கள் பெண்களாவர். லிதோ டிகாக் நகரின் மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.\n"}
{"id": "326991", "url": "https://ta.wikipedia.org/wiki?curid=326991", "title": "முறப்பாநாடு கைலாசநாதர் கோயில்", "text": "முறப்பாநாடு கைலாசநாதர் கோயில்\n\nமுறப்பாநாடு கைலாசநாதர் கோயில் தமிழ்நாட்டில் திருநெல்வேலி மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் திருநெல்வேலி மாவட்டத்தில் முறப்பாநாடு என்னுமிடத்தில் அமைந்துள்ளது. இவ்வூர் முன்னர் கோவில்பத்து என்றழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவராக கைலாசநாதர் உள்ளார். இங்குள்ள இறைவி சிவகாமி ஆவார். கோயிலின் தீர்த்தம் தட்சிண கங்கை ஆகும். சிவராத்திரி, திருவாதிரை, பிரதோஷம், மாதப்பிறப்பு நாட்கள் மற்றும் குருப் பெயர்ச்சி போன்ற நாட்களில் விழாக்கள் இங்கு கொண்டாடப்படுகின்றன.\n\nSection::::அமைப்பு.\nதாமிரபருணியின் மேற்கு கரையில் இக்கோயில் உள்ளது. நவ கைலாசங்களில் இக்கோயில் ஐந்தாவது கைலாசமாகக் கூறப்படுகிறது. மூலவருக்கு எதிரே காணப்படுகின்ற நந்தி குதிரை முகத்துடன் உள்ளது. பைரவர் சன்னதியில் இரண்டு பைரவர்கள் உள்ளனர். திருச்சுற்றில் சூரியன், அதிகார நந்தி, ஜுரதேவர், சப்தகன்னியர், நாயன்மார், பஞ்சலிங்கம், கன்னி விநாயகர், வள்ளி தெய்வானையுடன் முருகன், சனீசுவரர் ஆகியோர் உள்ளனர். அகத்தியரின் சீடரான உரோமச ரிஷிக்கு இறைவன் இங்கு குருவாகக் காட்சி தந்ததாகக் கூறுவர்.\n"}
{"id": "326994", "url": "https://ta.wikipedia.org/wiki?curid=326994", "title": "ஆரப்பாளையம் புட்டு சொக்கநாதர் கோயில்", "text": "ஆரப்பாளையம் புட்டு சொக்கநாதர் கோயில்\n\nஆரப்பாளையம் புட்டு சொக்கநாதர் கோயில் தமிழ்நாட்டில் மதுரை மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் மதுரை மாவட்டத்தில் ஆரப்பாளையம் என்னுமிடத்தில் அமைந்துள்ளது. இவ்வூர் முன்னர் புட்டுத்தோப்பு என்றழைக்கப்பட்டது. \n\nSection::::இறைவன், இறைவி.\nஇக்கோயிலின் மூலவராக புட்டு சொக்கநாதர் உள்ளார். இங்குள்ள இறைவி மீனாட்சி ஆவார். கோயிலின் மரம் வன்னி ஆகும். கோயிலின் தீர்த்தம் வைகை ஆகும். ஆவணி பூராடம் புட்டு திருவிழா, பிரதோஷம், சிவராத்திரி, தமிழ் மாதப்பிறப்பு, பௌர்ணமி உள்ளிட்ட விழாக்கள் இங்கு கொண்டாடப்படுகின்றன. \n\nSection::::அமைப்பு.\nஇறைவன், இறைவி தனி சன்னதிகளில் உள்ளனர். திருச்சுற்றில் விநாயகர், பாலமுருகன், மணக்கோலத்தில் மீனாட்சி சுந்தரேசுவரர், சரசுவதி, லட்சுமி, சுந்தரானந்தர், துர்க்கை, வீரபத்திரர், சப்த கன்னியர், கல்யாண விநாயகர், அப்பர், ஞானசம்பந்தர், சுந்தரர், மாணிக்கவாசகர், கலிய நாயனார், அய்யப்பன், கன்னிமூல கணபதி, தட்சிணாமூர்த்தி, வள்ளி தெய்வானையுடன் சுப்பிரமணியர், லிங்கோத்பவர், சண்டிகேசுவரர், இரட்டை கால பைரவர், ஆஞ்சநேயர், நவக்கிரகங்கள் ஆகியோர் உள்ளனர்.\n"}
{"id": "326996", "url": "https://ta.wikipedia.org/wiki?curid=326996", "title": "1,2,3,5-டெட்ரா ஐதராக்சிபென்சீன்", "text": "1,2,3,5-டெட்ரா ஐதராக்சிபென்சீன்\n\n1,2,3,5-டெட்ரா ஐதராக்சிபென்சீன் \"(1,2,3,5-Tetrahydroxybenzene)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பென்சீனும் நான்கு ஐதராக்சில் குழுக்களும் கொண்டுள்ளதால் இச்சேர்மம் பென்சீன் டெட்ரால் எனப்படுகிறது. 3,4,5-டிரை ஐதராக்சிபென்சோயேட்டு அல்லது காலிக் அமிலம், இயுபாக்டீரிய ஆக்சிசனேற்றற ஒடுக்கியால் குறைக்கப்படும் போது வளர்சிதைப் பொருளாக உருவாகிறது .\n\nபைரோகலால் ஐதராக்சிடிரான்சுபரேசு நொதி 1,2,3,5- டெட்ரா ஐதராக்சிபென்சீன் மற்றும் 1,2,3-டிரை ஐதராக்சிபென்சீன் இரண்டையும் பயன்படுத்திக் கொள்கிறது. 1,3,5-டிரை ஐதராக்சிபென்சீன் மற்றும் 1,2,3,5 டெட்ரா ஐதராக்சிபென்சீன் இரண்டும் விளை பொருட்களாகும் \n"}
{"id": "326998", "url": "https://ta.wikipedia.org/wiki?curid=326998", "title": "எஸ். டி. சுந்தரம்", "text": "எஸ். டி. சுந்தரம்\n\nஎஸ். டி. சுந்தரம் (பி. 22 ஜூலை 1921 - இ. 10 மார்ச்சு 1979) ஒரு இந்திய தமிழ் எழுத்தாளர், நாடகாசிரியர், நடிகர், கவிஞர், திரைப்பட இயக்குநர் ஆவார்.\n\nSection::::இளமைக் காலம்.\nஆத்திச்சூடி, கொன்றை வேந்தன், பட்டினத்தார் பாடல்கள், வள்ளலாரின் திருவருட்பா எல்லாம் இவருக்கு மனப்பாடம். தனது 12 ஆவது வயதில் நவாப் இராஜமாணிக்கம் நாடகக் குழுவில் சேர்ந்தார். இவருக்கிருந்த தமிழ்ப் புலமையைக் கண்ட நவாப் இராஜமாணிக்கம் இவரை 1934 ஆம் ஆண்டு திருவையாறு அரசு கலைக் கல்லூரியில் சேர்த்தார். அங்கு தமிழ் வித்வான் படிப்பில் முதல் வகுப்பில் தேர்ச்சி பெற்றார்.\n\n1942 ஆம் ஆண்டு சுதந்திரப் போராட்டத்தில் ஈடுபட்டதனால் சிறைத்தண்டனை பெற்றார். தஞ்சாவூர் சிறையில் 9 மாதங்கள் சிறைவாசம் அனுபவித்தார்.\n\nSection::::நாடக உலகில்.\nசிறைவாசத்திலிருந்து விடுதலையானதும் மீண்டும் நவாப் இராஜமாணிக்கம் நாடகக் குழுவில் சேர்ந்தார். சிறையிலிருந்தபோது \"கவியின்\" கனவு\" என்ற நாடகத்தை எழுதியிருந்தார். இது பெரும்பாலும் நாட்டு விடுதலை பற்றிய அவரின் சொந்தக் கனவை வைத்தே எழுதப்பட்டது.\n\n1945 ஆம் ஆண்டு குருநாதர் ஆசியுடன் இவரும் சக்தி கிருஷ்ணசாமியும் இணைந்து \"சக்தி நாடக சபா\" வைத் தொடங்கி இவரது கவியின் கனவு நாடகத்தை அரங்கேற்றினார்கள். இந்த நாடகத்தில் சிவாஜி கணேசன், எம். என். நம்பியார், எஸ். வி. சுப்பையா ஆகியோர் முக்கிய பாத்திரங்களில் நடித்தனர்.\n\n\"கவியின் கனவு\" நாடகம் மிகவும் புகழ் பெற்று 1500 தடவைகளுக்கு மேல் மேடையேறியது. ஒரு தடவை நாகப்பட்டினத்தில் இந்த நாடகம் அரங்கேறியபோது \"கவியின் கனவு ஸ்பெஷல்\" என ஒரு சிறப்பு தொடர்வண்டி திருச்சியிலிருந்து விடப்பட்டது.\n\nSection::::திரையுலக பங்களிப்புகள்.\n1946 ஆம் ஆண்டு எம். ஜி. ஆர். - வி. என். ஜானகி முதன்முதலாக ஜோடி சேர்ந்து நடித்த மோகினி திரைப்படத்துக்கு கதை வசனம், பாடல்கள் எழுதினார்.\n\n1953 ஆம் ஆண்டு மனிதனும் மிருகமும் என்ற திரைப்படத்தை கே. வேம்பு வுடன் சேர்ந்து இயக்கினார். சிவாஜி கணேசன், மாதுரிதேவி, கே. சாரங்கபாணி, டி. ஆர். ராமச்சந்திரன் இத்திரைப்படத்தில் நடித்தனர்.\n\n1962 ஆம் ஆண்டு இந்தியா - சீனா போரின் போது \"சிங்கநாதம் கேட்குது, சீன நாகம் ஓடுது\" என்ற ஆவணப்படத்தைத் தன் சொந்தச் செலவில் தயாரித்து வெளியிட்டார். தமிழ் நாட்டின் பட்டி தொட்டிகளிலெல்லாம் திரையிடப்பட்ட இத்திரைப்படத்தில் சிவாஜி கணேசன் உட்பட புகழ் பெற்ற நடிகர்கள் பலரும் நடித்திருந்தனர்.\n\n\n\n\nSection::::எழுதி வெளியிட்ட நூல்கள்.\nஅத்துடன் \"உலக நாடகம்\" என்ற மாத இதழை 1977 ஆம் ஆண்டிலிருந்து வெளியிட்டார்.\n\n\nSection::::மறைவு.\n1979 ஆம் ஆண்டு மார்ச்சு மாதம் 8-ந் திகதி சென்னை வானொலி விவித் பாரதியின் தேன் கிண்ணம் நிகழ்ச்சி ஒலிப்பதிவில் கலந்து கொண்டார். இதுவே இவரது கடைசி நிகழ்ச்சியாக அமைந்தது. இந்த நிகழ்ச்சி அவர் இறந்த அன்று ஒலிபரப்பானது.\n\n1979 ஆம் ஆண்டு மார்ச்சு மாதம் 10-ந் திகதி மாரடைப்பால் காலமானார்.\n\n"}
{"id": "326999", "url": "https://ta.wikipedia.org/wiki?curid=326999", "title": "மகாராசா அரேந்திரா கிசோர் பொது நூலகம்", "text": "மகாராசா அரேந்திரா கிசோர் பொது நூலகம்\n\nமகாராசா அரேந்திரா கிசோர் பொது நூலகம் \"(Maharaja Harendra Kishore Public Library)\" இந்தியாவின் பீகார் மாநிலம், மேற்கு சம்பாரண் மாவட்டத்தில் இருக்கும் பெட்டியா நகரத்தில் அமைந்துள்ள ஒரு நூலகம் ஆகும். விக்டோரியா நினைவு நூலகம் என்ற பெயரில் 1905 ல் நிறுவப்பட்ட இந்நூலகம் பின்னர் 1955 ஆம் ஆண்டில் மகாராசா அரேந்திரா கிசோரின் பிறந்த நாளின் போது தற்போதைய பெயரான மகாராசா அரேந்திரா கிசோர் பொது நூலகம் என்று பெயர் மாற்றம் செய்யப்பட்டது. \nபீகார் அரசு மற்றும் வளர்ச்சி நடவடிக்கைகள் பிரிவின் கீழ் நூலகம் செயல்படுகிறது. இதன் செயல்பாடுகளை இலக்கமுறை அதிகாரமளித்தல் அறக்கட்டளையும் பில் மற்றும் மெலிண்டா கேட்சு அறக்கட்டளையும் கவனிக்கின்றன. மாவட்டக் கல்வி அலுவலர் நூலகத்தின் தலைவராகச் செயல்படுகிறார். 2013 ஆம் ஆண்டு பிப்ரவை 21 இல், இலக்கமுறை அதிகாரமளித்தல் அறக்கட்டளை உதவியுடன் பீகார் மாநில அரசு பில் மற்றும் மெலிண்டா கேட்சு அறக்கட்டளையின் கேட்சு உலகளாவிய நூலகத்திட்டத்தை முன்னெடுத்தது. இதற்காக மகாராசா அரேந்திரா கிசோர் மாவட்ட பொதுநூலக வளமையத்தை நிறுவியது . \n\nSection::::வரலாறு.\nவிக்டோரியா நினைவு நூலகம் என்ற பெயரில் 1905 ல் நிறுவப்பட்ட இந்நூலகம் 1934 ஆம் ஆண்டுவரை பெட்டியாவிலுள்ள சித்ரகுப்த மெய்டனில் இயங்கி வந்தது. 1934 ஆம் ஆண்டு நிலநடுக்கத்திற்குப் பின்னர் இந்நூலகம் 1936 இல் பெட்டியா ராச் எனப்படும் மிகப்பெரிய பண்னைக்கு மாற்றப்பட்டது. 1955 ஆம் ஆண்டில் மகாராசா அரேந்திரா கிசோரின் பிறந்த நாளின் போது தற்போதைய பெயரான மகாராசா அரேந்திரா கிசோர் பொது நூலகம் என்று பெயர் மாற்றம் செய்யப்பட்டது. நூலக வளாகத்தில் மகாராசாவுக்கு ஒரு சிலையும் நிறுவப்பட்டது 1958 இல் துணைக் கோட்ட நூலகமாகவும், 1980 இல் மாவட்ட மைய நூலகமாகவும் பீகார் அரசு தரம் உயர்த்தியது. \n\nSection::::உள்கட்டமைப்பு.\n1.45 ஏக்கர் பரப்பளவில் நூலகம் அமைந்துள்ளது. நான்கு பிரதான கூடங்கள் நூலகத்தில் அமைக்கப்பட்டுள்ளன. அவற்றில் மூன்று கூடங்கள் நூல்கள் வைப்பு அறையாகவும் ஒரு கூடம் வாசிப்பு அறையாகவும் பயன்படுத்தப்படுகிறது. கிழக்குப் புறத்தில் ஒரு மேடை அமைக்கப்பட்டுள்ளது. இங்கு பல்வேறு கலாச்சார நிகழ்வுகளும் வேரு பல முக்கிய விழாக்களும் கொண்டாடப்படுகின்றன.\n\n\nSection::::வசதிகள்.\nஉறுப்பினர்களுக்கு இணையதள வசதி, நகல் எடுத்தல், புகைப்படம் எடுத்தல். அச்சிடல் வசதிகள் அளிப்பது, உள்ளூர் மக்களுக்கு தகவல் தொழில்நுட்ப பயிற்சியளித்தல், இளைஞர்களுக்கு வேலைவாய்ப்பு ஆலோசனை வழங்கல் போன்ற வசதிகள் இங்கு கடைப்பிடிக்கப்படுகின்றன.\n\nSection::::உறுப்பினர் சேர்க்கை.\nஇந்தியக் குடிமக்கள் எவர் வேண்டுமானாலும் இங்கு உறுப்பினராகச் சேரலாம்.\n"}
{"id": "327002", "url": "https://ta.wikipedia.org/wiki?curid=327002", "title": "எண்ணூர் துறைமுக கப்பல் மோதல் விபத்து", "text": "எண்ணூர் துறைமுக கப்பல் மோதல் விபத்து\n\nஎண்ணூர் துறைமுக கப்பல் மோதல் விபத்து என்பது இந்திய மாநிலமான தமிழ்நாட்டின் தலைநகர் சென்னை அருகே எண்ணூர் துறைமுகத்தில் இரண்டு கப்பல்கள் மோதிக்கொண்ட விபத்தாகும். இவ்விபத்து 28 சனவரி 2017 அன்று நடந்தது.\n\nSection::::கப்பல்கள் மோதல்.\nஈரானில் இருந்து எல்பிஜி எரிவாயுவை ஏற்றிக் கொண்டு பி. டபிள்யூ. மேப்பிள் என்ற கப்பல் எண்ணூர் துறைமுகத்துக்கு வந்தது. இந்த எரிவாயு, லாரிகள் மூலம் ஏற்றப்பட்டு அத்திப்பட்டு புதுநகரில் உள்ள எண்ணெய் நிறுவனத்துக்கு கொண்டுசெல்லப்பட்டது. சமையல் எரிவாயு இறக்கப்பட்ட பிறகு, துறைமுகத்தில் இருந்து அந்தக் கப்பல் 28 சனவரி 2017 அதிகாலை 3 மணிக்கு ஈரானுக்குப் புறப்பட்டது.\n\nஅப்போது, மும்பையில் இருந்து டீசல் ஏற்றிக்கொண்டு எம். டி. டான் காஞ்சிபுரம் என்ற கப்பல் எண்ணூர் துறைமுகத்துக்கு வந்துகொண்டிருந்தது. துறைமுகத்துக்கு வெளியே ஒரு கடல் மைல் தொலைவில் வந்தபோது, எதிர்பாராதவிதமாக இரண்டு கப்பல்களும் பயங்கர சத்தத்துடன் நேருக்கு நேர் மோதிக்கொண்டன. இதில் இரு கப்பல்களும் பலத்த சேதம் அடைந்தன.\n\nSection::::எண்ணெய்க் கசிவு.\nதுறைமுகத்தை ஒட்டியுள்ள பகுதி என்பதால், இரு கப்பல்களும் குறைந்த வேகத்திலேயே வந்தன. அதனால், பெரிய அளவிலான சேதம் தவிர்க்கப்பட்டது. கப்பல்களில் இருந்த 30-க்கும் மேற்பட்ட ஊழியர்கள் ஆபத்தின்றி தப்பினர். ஆனால், மும்பை கப்பலின் பாகங்கள் உடைந்ததால், அதில் கொண்டு வரப்பட்ட எண்ணெய்ப் பீப்பாய்களில் இருந்து கச்சா எண்ணெய் கசிந்து கடலில் கலந்தது.\n\nகடலில் கலந்த கச்சா எண்ணெய் கசிவு எண்ணூரில் இருந்து திருவான்மியூர் வரை பரவியது.\n\nSection::::உயிரினங்கள் அழிவு.\nஇரு கப்பல்கள் மோதியதில் 65 டன் கச்சா எண்ணெய் கடலில் கொட்டியது. கச்சா எண்ணெய் கடலில் கலந்து, கடல் நீர் மாசடைந்தது. கடலில் எண்ணெய் கலந்ததால் கடல்வாழ் உயிரினங்கள் உயிரிழந்தன.\nமீன் வளத்துக்கு பாதிப்பை உண்டாக்கிய இந்த எண்ணெய் படலம், கடல் வாழ் உயிரினமான அரிய வகை ஆமை இனங்கள் உயிர் இழப்பதற்கும் காரணமானதாக சுற்றுச்சூழல் ஆர்வலர்கள் கூறினர்.\n\nSection::::அப்புறப்படுத்தும் பணி.\nகடலில் இருந்து பிரித்தெடுக்கப்பட்ட எண்ணெய்க் கசிவுகளை பாதுகாப்பான முறையில் அப்புறப்படுத்த இந்தியன் ஆயில் கார்ப்பரேஷன் (ஐஓசி) ஆராய்ச்சித் துறையின் நிபுணர்கள் உதவியுடன் சேகரிக்கப்பட்ட கழிவுகளை 2000 சதுர மீ அளவுக்கு உருவாக்கப்பட்ட ஆழ் குழியில் புதைத்து அப்புறப்படுத்தினர்.\n\n"}
{"id": "327009", "url": "https://ta.wikipedia.org/wiki?curid=327009", "title": "இந்திய மருந்து மற்றும் மருந்து பொருட்கள் லிமிடெட்", "text": "இந்திய மருந்து மற்றும் மருந்து பொருட்கள் லிமிடெட்\n\nஇந்தியன் டிரக்ஸ் அண்ட் பார்மசூடிகல்ஸ் லிமிடெட் (Indian Drugs and Pharmaceuticals Limited (IDPL) என்பது இந்திய அரசுக்கு சொந்தமான பொதுத்துறை மருந்து நிறுவனமாகும். இது மருந்து உற்பத்தி மற்றும் மருந்து கண்டுபிடிப்பு செய்வதாற்காக நிறுவப்பட்ட நிறுவனம் ஆகும். இது புது தில்லியைத் தலைமையிடமாக்கொண்டும், மற்றும் ஐதராபாத், குர்கான், ரிஷிகேஷ் ஆகிய இடங்களில் ஆலைகளை அமைந்துள்ளது. இந்நிறுவனம், மருந்தியல் கல்வி மற்றும் ஆராய்ச்சிக்கான தேசிய நிறுவனத்துடன் இணைந்து மலிவு விளையில் மருந்துகள் வழங்க காப்புரிமை வளர்ச்சியில் ஈடுபட்டுள்ளது, மற்றும் அண்மையில் இது தன்னிச்சையாக மூன்று மருந்துகளை வெளியிட்டுள்ளது. 1979 ஆம் ஆண்டு இந்நிறுவனம் லாபம் ஈட்டியது. அதற்குப் பிறகு இறங்குமுகம்தான். 2013-14 ஆம் நிதி ஆண்டில் இந்நிறுவனத்தின் நஷ்டம் ரூ.171 கோடியாகும். விற்பனை வருமானம் ரூ. 60 கோடியாகும். இந்நிலையில் 2016 திசம்பர் மாதம் பிரதமர் நரேந்திர மோடி தலைமையில் கூடிய அமைச்சரவைக் குழு இந்தியாவில் மொத்தம் உள்ள 5 அரசு மருந்து தயாரிப்பு நிறுவனங்களில் வருவாயின்றி இயங்கும் நான்கு நிறுவனங்களை மூடிவிட ஒப்புதல் அளித்துள்ளது. மூட ஒப்பதல் அளிக்கப்பட்ட நிறுவனங்களில் இந்திய மருந்து மற்றும் மருந்து பொருட்கள் லிமிடெட் நிறுவனமும் அடங்கும். \n"}
{"id": "327013", "url": "https://ta.wikipedia.org/wiki?curid=327013", "title": "இராஜஸ்தான் மருந்து மற்றும் மருந்து பொருட்கள் லிமிடெட்", "text": "இராஜஸ்தான் மருந்து மற்றும் மருந்து பொருட்கள் லிமிடெட்\n\nராஜஸ்தான் டிரக்ஸ் அண்ட் பார்மசூடிகல்ஸ் லிமிடெட் (Rajasthan Drugs & Pharmaceuticals Limited (RDPL) என்பது இந்திய அரசு மற்றும் இராசத்தான் அரசுகள் சமமான பங்களைக் கொண்ட ஒரு பொதுத்துறை மருந்து நிறுவனமாகும். இது மருந்து உற்பத்தி மற்றும் மருந்து கண்டுபிடிப்பு செய்வதாற்காக நிறுவப்பட்ட நிறுவனம் ஆகும். இது அரசு மருத்துவமனைகளுக்குத் தேவையான மருந்துகளை பகிர்மானம் செய்வதில் இதற்கு முதன்மை பங்கு உண்டு. இந்த நிறுவனத்தில் 2013-14-ம் நிதி ஆண்டில் ரூ. 19 கோடி இழப்பு ஏற்பட்டது. மொத்த வருமானம் ரூ. 43 கோடியாகும். இந்நிலையில் கடந்த 2016 திசம்பர் மாதம் பிரதமர் நரேந்திர மோடி தலைமையில் கூடிய அமைச்சரவைக் குழு இந்தியாவில் மொத்தம் உள்ள 5 அரசு மருந்து தயாரிப்பு நிறுவனங்களில் வருவாயின்றி இயங்கிவரும் நான்கு நிறுவனங்களை மூடிவிட ஒப்புதல் அளித்துள்ளது. மூட ஒப்பதல் அளிக்கப்பட்ட நிறுவனங்களில், இராஜஸ்தான் மருந்து மற்றும் மருந்து பொருட்கள் லிமிடெட் நிறுவனமும் அடங்கும். \n"}
{"id": "327027", "url": "https://ta.wikipedia.org/wiki?curid=327027", "title": "சண்டி கார் (நெல்)", "text": "சண்டி கார் (நெல்)\n\nசண்டிகார் (\"Sandikkar\") என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் சிவகங்கை மாவட்டத்திலுள்ள அனுமந்தக்குடி எனும் நாட்டுப்புற பகுதியில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு 800 கிலோ நெல் தானியமும், 1800 கிலோ வைக்கோலும் தரக்கூடியது.\n\nSection::::பருவகாலம்.\nசனவரி மாதம் தொடங்கும் நவரைப் பருவமும், மற்றும் செப்டம்பர் மாதம் தொடங்கும் பின் சம்பா பருவமும், இந்த நெற்பயிருக்கு ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.\n\nSection::::வளருகை.\nநேரடி விதைப்பு மற்றும் நாற்று நடவு முறைக்கும் ஏற்றதாக உள்ள இவ்வகை நெற்பயிர், கரிசல் மற்றும் செம்மண் போன்ற நிலப்பகுதிகளில் செழித்து வளரக்கூடிய நெல் இரகமாகும்.\n\n\n"}
{"id": "327030", "url": "https://ta.wikipedia.org/wiki?curid=327030", "title": "ஆசப் ஆல்", "text": "ஆசப் ஆல்\n\nமூன்றாம் ஆசப் ஆல் (\"Asaph Hall III\", அக்தோபர் 15, 1829 – நவம்பர் 22, 1907) ஓர் அமெரிக்க வானியலாளர் ஆவார். இவர் செவ்வாய் நிலாக்களாகிய தெய்மோசையும் போபோசையும் கண்டுபிடித்து பெயர்பெற்றவர். இவர் இவற்றை 1977 இல் கண்டுபிடித்தார். இவர் செவ்வாயின் பொருண்மையையும் காரிக்கோளின் சுழற்சியையும் பிற கோள்களின் துணைக்கோள்கள், இரட்டை விண்மீன்கள் ஆகியவற்றின் வட்டணைகளையும் தீர்மானித்தார்.\n\nSection::::வாழ்க்கை.\nஆல் கன்னெக்டிகட்டில் உள்ள கோழ்செனில் பிறந்தார். இவரது தந்தையார் இரண்டாம் ஆசப் ஆல் (1800-42) ஆவார். இவர் கடிகாரம் செய்வதில் வல்லவர். இவரது தாயார் கன்னா பால்மர் . (1804–80) ஆவார். இவரது பெற்றோரின் தாத்தா முதல் ஆசப் ஆல் (ஜூன் 11, 1735 – மார்ச்சு 29, 1800) ஒரு ப்ரட்சிப் போர் அலுவலரும் கன்னெக்டிகட் சட்டமன்ர உறுப்பினரும் ஆவார். இவரின் தந்தை இவரது 13 ஆம் அகவையிலேயே குடும்பத்தை நிதி நெருக்கடிக்கு உள்ளாக்கிவிட்டு இறந்துள்ளார்.எனவே இவர் தன்16 ஆம் அகவையில் பள்ளியில் இருந்து நின்றுவிட்டார்.ஒருதச்சரிடம் பயிற்சியில் சேர்ந்துள்ளார். இவர் பிறகு நியூயார்க்கில் உள்ள மெக்கிராவில்லி நகரின் நியூயார்க் நடுவண் கல்லூரியில் கணிதவியல் பயில சேர்ந்தார். அங்கே இவர் ஆஞ்சலின் சுடிக்னியிடம் செருமன் மொழியும் வடிவியலும் கற்றுக்கொண்டார். பின்னர் இருவரும் 1856 இல் திருமணம் புரிந்துகொண்டனர். ஆல் 1856 இல் மசாசூசட் கேம்பிரிட்ஜில் உள்ள ஆர்வார்டு வான்காணகத்தில் பணியில் சேர்ந்தார். அங்கே வாட்டணைகளைக் கணக்கிடுவதில் வல்லவர் ஆனார். இவர் 1862 இல் வாழ்சிங்டன் டி.சி.யில் உள்ள அமெரிக்கக் கடற்படை வான்கானகத்தில் உதவி வானியலாளர் ஆனார். அங்கே ஒராண்டிற்குள் பெராசிரியர் ஆனார்.\nஆல் 1875 இல் USNO 26-அங். (66-செமீ) தொலைநோக்கியின் பொறுப்பு தரப்பட்டது. அப்போது இது உலகிலேயே மிகப்பெரிய ஒளித்தெறிப்பு வகைத் தொலைநோக்கியாகும். இந்த்த் தொலைநோக்கியைப் பயன்படுத்தி இவர் 1877 ஆகத்தில் செவ்வாயின் நிலாக்களான போபோசையும் தெய்மோசையும் கண்டுபிடித்தார். இவர் காரிக்கோளில் ஒரு வெண்பொட்டைக் கண்டார். இதை வைத்து இவர் அக்கோளின் சுழற்சி அலைவுநேரத்தைக் கண்டுபிடித்தார். ஆல் 1884 இல் காரியின் நிலாவாகிய கைப்பெரியானின் வட்டணை நீள்வட்ட வடிவம் கொண்டது எனக் காட்டினார் அதன் இயக்கம் ஓராண்டுக்கு 20° அளவுக்குப் பிந்தேகும் தன்மையில் நிலவுவதையும் சுட்டிக் காட்டினார். இவர் விண்மீன்களின் இடமாறுதோற்றப் பிழைகளையும் ஆய்வு செய்தார். மேலும் திறந்தநிலை விண்மீன் கொத்து பிளையடெசில் உள்ள விண்மீன்களின் தொலைவுகளையும் கண்டுபிடித்தார். இவர்தான் 1875 இல் என்றி எசு. பிரிட்செட்டைக் கடற்படை வான்கானகத்துக்குத் தேர்ந்தெடுத்தார்.\nஇவர் 1872 ஜூன் 5 இல் கணிதவியல் தூதுவர் எனும் இதழுக்கு \"பை மதிப்பைச் செய்முறையால் தீர்மானித்தல்\" எனும் ஆய்வை அனுப்பினார். இது இவ்விதழில் 1873 தொகுதி 2 இல் 113–114 பக்கங்களில் வெளியாகியது. இந்த ஆய்வில் இவர் இரண்டாம் காளை விரட்டில் அடைபட்ட காயம் ஆற்ரிக் கொண்டிருந்த போது தன் நண்பராகிய தளபதி ஓ.சி. பாக்சு அவர்களைத் தான்தோன்றிப் போக்கில் பை மதிப்பைக் கண்டறிய, மேற்கொள்ளச்செய்த செய்முறையின் முடிவுகளை வெளியிட்டார். சமத் தொலைவில் இணைகோடுகள் இடப்பட்ட மரத்தள மேற்பரப்பில் தாந்தோன்றிப் போக்கில் நுண் எஃகுக் கம்பியைத் திரும்பத் திரும்பத் தொடர்ந்து எறிந்து இச்செய்முறை செய்யப்பட்டது. பையின் மதிப்பு 2mi/an எனும் வாய்பாட்டால் தீர்மானிக்கப்பட்டது. இங்கு m என்பது மேற்கொண்ட எறிவு எண்ணிக்கையையும் l என்பது நுண் எஃகுக் கம்பியின் நீளத்தையும் a என்பது இணைகோடுகளுக்கிடையில் அமைந்த தொலைவையும் n என்பது குறுக்குவெட்டுகளின் எண்ணிக்கையையும் குறித்தது. இந்த ஆய்வாகிய பப்பனின் ஊசிச் சிக்கல் ,தாந்தோன்றிப் பதக்கூறு எடுத்தலுக்கான மிகத் தொடக்கநிலைச் செய்முறையாகும். இதைப் பின்னர் இரண்டாம் உலகப் போரில் மேன்காட்டன் திட்டத்தின்போது நிகோலசு மெட்ரோபோலிசு என்பார் மாண்டோ கார்லே முறை என்று பெயரிட்டு அழைத்தார். \n\nஇவர் 1891 இல் கடற்படையில் இருந்து ஓய்வு பெற்றார். இவர் 1896 இல் ஆர்வார்டு பல்கலைக்கழகத்தில் வான்கோள இயக்கவியலில் விரிவுரை ஆற்றலானார். இப்பணியை 1901 வரை தொடர்ந்துள்ளார்.\n\nஇவருக்கு நான்கு குழந்தைகள் உண்டு: ஆசப் ஆல், இளவல். (1859–1930) எனும் வானியலாளர், சாமுவேல் சுடிக்னி ஆல் (1864–1936) எனும் பரிமாற்ர ஆயுள் காப்பீட்டு குழுமப் பணியாலர், ஆஞ்செலோ ஆல் (1868–1922) அமெரிக்க நாவாய் கல்விக்கழக கணிதவியல் பேராசிரியர், பெர்சிவால் ஆல் (1872–1953) கல்லவுதெத் பல்கலைக்கழகத் தலைவர். இவர்களில் ஆஞ்செலோ ஆல் 1892 இறந்துவிட்டார். ஆல் மேரி குத்தியரை 1901 ஓய்வுக்குப் பிறகு கன்னெக்டிகட்டில் கோழ்சென் சென்றதும் மணந்துகொண்டார்.\n\nமேரிலாந்தில் இருந்த மகன் ஆஞ்சலோவைச் சந்திக்க அன்னபோலிசுவுக்குச் சென்றபோது 1907 இல் ஆல் இறந்தார்.\n\nSection::::தகைமைகளும் விருதுகளும்.\nஇவர் பிரெஞ்சு அறிவியல் கல்விக்கழகத்தின் இலாலண்டே பதக்கத்தை 1878 இலும் அரசு வானியல் கழகத்தின் பொற்பதக்கத்தை 1879 இலும் அராகோ பதக்கத்தை 1893 இலும் பிரெஞ்சு அரசின் சிறப்பு ஆணையாகிய செவாலியர் ஆணையை 1896 இலும் பெற்றார்.\n\nநிலாவின் ஆல் குழிப்பள்ளமும் செவ்வாயின் நிலாவாகிய போபோசின் ஆல் குழிப்பள்ளமும் இவர் பெயர் இடப்பட்டுள்ளன குறுங்கோள் 3299 ஆல் இவரது பெயரால் அழைக்கப்படுகிறது.\n\n\n"}
{"id": "327031", "url": "https://ta.wikipedia.org/wiki?curid=327031", "title": "குழிவீடு", "text": "குழிவீடு\n\nகுழிவீடு (Pit-house) என்பது, பகுதியாக நிலத்தின் கீழ் அமைந்து கூரையால் மூடப்பட்டிருக்கும் கட்டிடம் ஆகும். மனிதருக்குக் கடுமையான வெப்பதட்ப நிலைகளில் இருந்து பாதுகாப்பு வழங்கும் அதேவேளை, இத்தகைய அமைப்புக்கள் உணவுப் பொருட்களைக் களஞ்சியப்படுத்துவதற்கும்; கதை சொல்லுதல், ஆடுதல், பாடுதல், கொண்டாட்டங்கள் போன்ற பண்பாட்டுச் செயற்பாடுகளுக்கும் பயன்பட்டுள்ளன. \n\nஇவ்வகை அமைப்புக்கள் உலகெங்கிலும் உள்ள பல்வேறு பண்பாடுகளில் காணப்படுகின்றன. பண்டைய புவெப்லோக்கள், பண்டைய பிரிமொண்ட் மற்றும் மங்கோலிய மக்கள், செரோக்கீ மக்கள், இனுவிட்டுகள், சமவெளி மக்கள், வியோமிங்கில் வசித்த பழங்கால மக்கள் போன்றோர் உள்ளிட்ட தென்மேற்கு அமெரிக்க மக்கள்; தென் அமெரிக்காவில் உள்ள தித்திக்காக்கா வடிநிலப் பகுதியில் வாழ்ந்த பழங்கால மக்கள்; ஐரோப்பாவில் வாழ்ந்த ஆங்கிலோ-சாக்சன் மக்கள்; சப்பானின் யோமொன் மக்கள் போன்றோர் இவர்களுள் அடங்குவர். ஆங்கிலோ-சாக்சன் குழிவீடுகள் வசிப்பதற்காக மட்டுமன்றி வேறு செயற்பாடுகளுக்கும் பயன்பட்டிருக்கக்கூடும். \n\nபழங்காலக் குழிவீடுகளில் எஞ்சியிருப்பவை நிலத்தில் வெட்டப்பட்ட குழிகளும், இருக்கக்கூடிய தூண்குழிகளும் மட்டுமே. பெரும்பாலான வரலாற்றுக்கு முந்தியகால மக்கள் குழிவீடுகளிலேயே வாழ்ந்திருக்கக்கூடும் என 19 ஆம் நூற்றாண்டின் ஆய்வாளர்கள் நம்பினர். ஆனாலும் பின்னர், வீடுகளாக இருக்கும் எனக் கருதப்பட்ட அமைப்புக்கள் கழஞ்சியக் குழிகள் அல்லது வேறு செயற்பாடுகளுக்குப் பயன்பட்டவை என அறியப்பட்டது. \n\nSection::::மாமூத் எலும்பு வீடுகள்.\nமிகப்பழைய குழிவீடுகள் மத்திய உக்ரேனில் உள்ள மெசிரிச் என்னும் இடத்தில் கண்டுபிடிக்கப்பட்டன. இவை 15,000 ஆண்டுகளுக்கு முந்திய மேல் பழங்கற்காலத்தைச் சேர்ந்தவை. இவ்வீடுகள், மாமூத் எலும்புகளால் ஆனவை. இதன் அடிப்பகுதி 12 தொடக்கம் 14 அடிகள் (4-6 மீட்டர்கள்) வரை விட்டம் கொண்ட வட்டம் அல்லது நீள்வட்ட வடிவமானவை. கால், கைகளுக்கு உரிய எலும்புகள் சுவர்ப் பகுதிக்கும், எடை குறைந்த தட்டையான எலும்புகள் கூரைக்கும் பயன்படுத்தப்பட்டன. வெப்பக் காப்புக்காக விலங்குத் தோலால் வெளிப்புறம் மூடப்பட்டது. ஒவ்வொரு வீட்டிலும் கணப்பு இருந்தது. ஒரு மைய அமைப்பைச் சுற்றிப் பல வீடுகள் அமைக்கப்பட்டன. இவ்வீடுகள், குடும்பத்தினர் அல்லது உறவினர் இவ்வீடுகளில் வசித்தனர்.\n\nSection::::தொடக்க மத்தியகால ஐரோப்பா.\nகிபி 5 ஆம் நூற்றாண்டுக்கும், 12 ஆம் நூற்றாண்டுக்கும் இடையில் வட ஐரோப்பாவின் பல பகுதிகளில் குழிவீடுகள் கட்டப்பட்டன. செருமனியில் இது \"குரூபென்ஃகவுசெர்\" எனவும், ஐக்கிய இராச்சியத்தில் சில வேளைகளில் இது \"கிரப்ஃகட்\" அல்லது \"கிரப்ஃகவுஸ்\" என அழைக்கப்பட்டது. \n\nதொல்லியல் சான்றுகளின்படி ஆழம் குறைவான செவ்வகக் குழிகளைக் கொண்டவையாக இவை அமைக்கப்பட்டதாகத் தெரிகிறது. குழிகளின் ஆழம் வேறுபட்டுக் காணப்பட்டது. சில 0.25 மீ X 2 மீ X 1.5 மீ அளவு கொண்டவையாக இருக்க, ஐக்கிய இராச்சியத்தில் மேற்கொள்ளப்பட்ட சில அண்மைக்கால அகழ்வாய்வுகளில் 3.7 மீ - 4.44 மீ X 2.72 மீ - 3.5 மீ X 0.58 மீ X 0.97 மீ ஆழம் கொண்ட குழிவீடுகளைக் கண்டறிந்துள்ளனர். இக்குழிகளுள் நீள அச்சின் இரு முனைகளிலும் இரண்டு தூண்கள் தூண்குழிகளுக்குள் நாட்டப்பட்டிருந்தன. குழிகளுக்கு மேல் மரத்தால் ஆன தளம் இருந்தது எனவும் அதன் கீழுள்ள பகுதி பொருட்களைக் களஞ்சியப்படுத்தப் பயன்பட்டது எனவும் சில தொல்லியலாளர் கருத்து வெளியிட்டுள்ளனர். ஆனால், வேறு சிலர் இவ்வாறான வீடுகள் மேல் தளம் ஒன்றைக் கொண்டிருக்கவில்லை எனக் கூறுகின்றனர். மரத் தூண்களால் தாங்கப்பட்ட கோம்பைக் கூரை குழிவீட்டை மூடியிருந்தது. இவ்வீடுகளுக்குச் சாளரங்கள் இருக்கவில்லை. ஆனால், ஒரு முனையில் கதவு இருந்தது. ஐக்கிய இராச்சியத்தில் வெஸ்ட் இசுட்டோ என்னும் இடத்தில் 1970 இல் மேற்கொள்ளப்பட்ட அகழ்வாய்வில் காக்கப்பட்ட நிலையில் இருந்த கருகிய மரப் பலகைகள் கிடைத்தன. இது மரத்தாலான மேல் தளம் இருந்ததற்கான சான்றாக இருக்கக்கூடும். இங்கே கணப்பும் காணப்பட்டது. இது குழியின் விளிம்பில் பகுதியாக இருக்கக் காணப்பட்டது.\n\n\"குரூபென்ஃகவுசெர்\"கள் பெரும்பாலும் வசிப்பிடங்கள் எனவே புரிந்துகொள்ளப்பட்டது. இருந்தாலும், குறிப்பாக பிரதேச அளவில் இவற்றுக்குப் பல்வேறு பயன்பாடுகள் இருந்திருக்கக்கூடும். மேற்கு ஐரோப்பாவில் அவற்றின் சிறிய அளவும், அவை வேறு கட்டிடங்களுக்கு அண்மையில் காணப்படுவதும், தறிகளோடு தொடர்பான பொருட்கள் அருகில் கண்டுபிடிக்கப்பட்டதும், இவை நெசவு வேலைக்குப் பயன்பட்டிருக்கலாம் என்ற கருத்துக்கும் இடம் தருகிறது. கிழக்கு ஐரோப்பாவைச் சேர்ந்த சிலவோனியப் பகுதிகளில் இக்குழிவீடுகள் பெரிய அளவுள்ளவை. இவற்றில் கணப்புகளும் காணப்பட்டன. \n\nபல திறந்தவெளி அருங்காட்சியகங்களில் குழிவீடுகளின் மீட்டுருவாக்கங்கள் காணப்படுகின்றன. இட்சாக்கர் தொல்லியல் மையம், கல்கிரீசு அருங்காட்சியகமும் பூங்காவும், ஆர்லிங்குசென் தொல்லியல் திறந்தவெளி அருங்காட்சியகம், ஓச்டோர்ஃப் குழுத்தலைவனின் சமாதி ஆகியவை இவற்றுக்கு எடுத்துக்காட்டு.\n\nSection::::வட அமெரிக்காவில் குழிவீடுகள்.\nபசிபிக் வடமேற்கின் உப்ககுதிகள் முழுவதிலும், தாயக மக்கள் கோடை காலங்களில் நாடோடிகளாக இருந்தனர். அவர்கள் பருவகாலத்தையும், மரபையும் பொறுத்து, வெவ்வேறு இடங்களில் வளங்களைச் சேகரித்தனர். குளிர் காலத்தில் உயரம் குறைந்த நிலப்பகுதியில், நிரந்தரமாக குழிவீடுகளில் வாழ்ந்தனர். பெரும்பாலும் இவ்வாறான வீடுகள், கொலம்பியா, பிரேசர் போன்ற முக்கியமான ஆறுகள், துணையாறுகள் போன்றவற்றின் ஓரமாக அமைந்திருந்தன. இவை பெரும்பாலும் வட்டமாகவும், சிறியனவாகவும் இருந்தன. மழை உள்ளே வராமல் தடுக்கவும் வெப்பம் உள்ளிருந்து வெளிச் செல்லாமல் காக்கவும் இவ்வீடுகள் பல படைகள் கொண்ட \"தூல்\" (tule) பாய்களால் மூடப்பட்டிருப்பது வழக்கம். உள்ளேயிருக்கும் புகை வெளியேற நடுவில் ஒரு புகைத்துளை இருக்கும். வீடுகளின் உள்ளே சூடாக இருந்தாலும் அளவுக்கு அதிகமான புகை காணப்படும். \n\nவடமேற்குப் பெரும் சமவெளிகளிலும், அண்மையில் காணப்படும் மேட்டுநிலப் பகுதிகளிலும் தட்பவெப்பநிலை மாற்றங்களும், கடும் வெப்பநிலையோடு கூடிய காலநிலையும் ஆண்டு முழுவதும் வாழ்வதைக் கடினமாக்குகின்றன. கோடையில் தேவையானபோது எடுத்துச் செல்லத்தக்க எளிமையான கூடாரம் போன்ற அமைப்புக்களில் வாழும் மக்களுக்கு, குளிரான மாதங்களில் குழிவீடுகள் வெப்பத்தையும், பாதுகாப்பையும் கொடுக்கின்றன.\n"}
{"id": "327036", "url": "https://ta.wikipedia.org/wiki?curid=327036", "title": "வரப்புக் குடைஞ்சான் (நெல்)", "text": "வரப்புக் குடைஞ்சான் (நெல்)\n\nவரப்புக் குடைஞ்சான் (\"Varappu Kudainchan\") என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டத்திலுள்ள ‘சத்திரகுடி’ எனும் நாட்டுப்புற பகுதியில் பிரதானமாக பயிரிடப்படுகிறது. இது மூன்று மாதகாலப் பயிராகும். ஒரு ஏக்கருக்கு சுமார் 1000 கிலோ முதல், 1200 கிலோ வரையில் மகசூல் தரக்கூடிய இந்த நெல் வகை, கேரளா மாநிலத்தில் அதிக விலையாக உருபாய் (र) 7.50/கிலோ விலையைப் பெறுகிறது.\n\nSection::::பெயர் மரபு.\nஇவ்வகை நெற்பயிர்களின் வேர்கள் வரப்பு முகடுகளை ஊடுருவி ஆழமாகச் செல்வதால் இந்த நெற்பயிருக்கு வரப்புக் குடைஞ்சான் எனப் பெயர்பெற்றதாக கூறப்படுகிறது.\n\nSection::::பருவகாலம்.\nபொதுவாக இந்நெல் இரகம் செப்டம்பர் மாதம் தொடங்கும் பின் சம்பா பருவத்தில் (புரட்டாசியின் நடுப்பகுதியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதே பின் சம்பா பருவத்தில், தமிழகத்தின் அனைத்து மாவட்டங்களிலும் நீண்டகால வகை நெல் சாகுபடி செய்யப்படுகிறது.\n\nSection::::வளருகை.\nமானாவாரி நிலம் எனப்படும் புன்செய் நிலப்பரப்பில் வறட்சியைத் தங்கி வளரக்கூடிய வரப்புக் குடைஞ்சான், அதிக உயரம் வளர்ந்து வைக்கோலைப் பெருக்கிக் கொடுக்கக்கூடியது.\n\n\n\n"}
{"id": "327048", "url": "https://ta.wikipedia.org/wiki?curid=327048", "title": "பகவல்பூர் மாவட்டம்", "text": "பகவல்பூர் மாவட்டம்\n\nபகவல்பூர் மாவட்டம் (Bahawalpur District) (பஞ்சாபி, ) தெற்காசியாவின் பாகிஸ்தான் நாட்டின் பஞ்சாப் மாகாணத்தின் மாவட்டங்களில் ஒன்றாகும். இம்மாவட்டம் பஞ்சாப் மாகாணத்தில் தெற்கில் அமைந்துள்ளது. பகவல்பூர் கோட்டத்தில் உள்ள இதன் நிர்வாகத் தலைமையிட நகரம் பகவல்பூர் ஆகும். \n\nSection::::மாவட்ட எல்லைகள்.\nபஞ்சாப் மாகாணத்தின் தெற்கில் பகவல்பூர் கோட்டத்தில் அமைந்த பகவல்பூர் மாவட்டத்தின் தெற்கிலும், தென்கிழக்கிலும் இந்தியாவும், கிழக்கில் பகவல்நகர் மாவட்டமும், வடக்கில் வெகாரி மாவட்டம், லோத்ரான் மாவட்டம் மற்றும் மூல்தான் மாவட்டங்களும், மேற்கில் ரகீம்யார்கான் மாவட்டமும், வடமேற்கில் முசாப்ப்பர்கர் மாவட்டமும் எல்லைகளாகக் கொண்டது.\n\nSection::::மாவட்ட நிர்வாகம்.\n24,830 சதுர கிலோ மீட்டர் பரப்பளவு கொண்ட பகவல்பூர் மாவட்டத்தின் நிர்வாக வசதிக்காக பகவல்பூர், அகமதுபூர் கிழக்கு, ஹசில்பூர், கைப்பூர் மற்றும் யாஸ்மன் என ஐந்து [[வட்டம் (தாலுகா)|வட்டங்களாகவும், நூற்றி எட்டு கிராம ஒன்றியக் குழுக்களாகவும், 1216 வருவாய் கிராமங்களாகவும் பிரிக்கப்பட்டுள்ளது. \n\nSection::::ஊர்களும் நகரங்களும்.\nஇம்மாவட்டத்தில் நான்கு நகராட்சி மன்றங்களும், மூன்று நகர் பஞ்சாயத்துகளும், ஒரு இராணுவப் பாசறை ஊரும் உள்ளது.\n\nSection::::சோலிஸ்தான் பாலைவனம்.\nபகவல்பூர் மாவட்டத் தலைமையிட நகரமான பகவல்பூரிலிருந்து முப்பது கிலோ மீட்டர் தொலைவில் [[இந்தியா]]வின் [[தார் பாலைவனம்|தார் பாலைவனத்தை]] ஒட்டி அமைந்துள்ளது. உள்ளூரில் சோலிஸ்தான் பாலைவனத்தை ரோகி என அழைப்பர். சோலிஸ்தான் பாலைவனம் 26,300 சதுர கிலோ மீட்டர் பரப்பளவில் நீண்டு பரவியுள்ளது. இப்பாலைவனத்தில் கால்நடைகளை மேய்க்கும் நாடோடி இன மக்கள் வாழ்கின்றனர். \n\nSection::::தராவர் கோட்டை.\n[[File:Darawar Fort.jpg|thumb|250px|தராவர் கோட்டை, [[சோலிஸ்தான் பாலைவனம்]], பகவல்பூர் மாவட்டம், [[பாகிஸ்தான்]]]]\n\nபகவல்பூர் மாவட்டத்தில் உள்ள [[சோலிஸ்தான் பாலைவனம்|சோலிஸ்தான் பாலைவனத்தில்]] அமைந்துள்ள பதினோறு கோட்டைகளில் [[தராவர் கோட்டை]] பெரியதும், மிகவும் புகழ் பெற்றதும் ஆகும். \n\nஇக்கோட்டைச் சுற்றுச் சுவர்களின் சுற்றளவு 1500 மீட்டர்களும், உயரம் முப்பது மீட்டரும் கொண்டது. நீண்ட சதுர வடிவிலான இக்கோட்டையின் மீதுள்ள நாற்பது காவல் கோபுரங்களை (கொத்தளம்) பாலவனத்திலிருந்து பல கிலோ மீட்டர் தொலவிலிருந்தும் சாதராணமாக காணலாம்.\n\nSection::::மக்கள் தொகையியல்.\n1998-ஆம் ஆண்டின் மக்கள் தொகை கணக்கெடுப்பின் படி, 24,830 சதுர கிலோ மீட்டர் பரப்பளவு கொண்ட பகவல்பூர் மாவட்டத்தின் மக்கள் தொகை 24,33,091 ஆகுன். அதில் ஆண்கள் 1278775 (52.56%); பெண்கள் 1154316 ( 47.44 %)ஆக உள்ளனர். மக்கள் தொகை வளர்ச்சி விகிதம் (1981 - 98) 3.08% ஆக உயர்ந்துள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பளவில் 98 பேர் வீதம் வாழ்கின்றனர். பாலின விகிதம் 100 பெண்களுக்கு 110.8 ஆண்கள் வீதம் உள்ளனர். எழுத்தறிவு விகிதம் 35% ஆக உள்ளது. \n\nமக்கள் தொகையில் [[சராய்கி மொழி|சராய்கி மொழியை]] 64.3% மக்களும், [[பஞ்சாபி மொழி|பஞ்சாபி மொழியை]] 28.4% மக்களும் மற்றும் [[உருது]] மொழியை 5.5% மக்களும் தாய் மொழியாகக் கொண்டுள்ளனர். \nஇம்மாவட்ட மக்கள் தொகையில் 27.01% மக்கள் நகர்புறங்களில் வாழ்கின்றனர். \n\nSection::::பொருளாதாரம்.\nஇம்மாவட்டத்தின் முக்கிய வேளாண் விளைபொருள் [[பருத்தி]] ஆகும். தோல் பதனிடுதல், தோல் செருப்புகள், பைகள், ஆடைகள் தயாரித்தல், கம்பளித் துணி நெய்தல் பிற முக்கியத் தொழில்கள் ஆகும்.\n\nSection::::மேற்கோள்காள்.\n[[பகுப்பு:பாக்கித்தானின் மாவட்டங்கள்]]\n[[பகுப்பு:பஞ்சாப் (பாகிஸ்தான்)]]"}
{"id": "327052", "url": "https://ta.wikipedia.org/wiki?curid=327052", "title": "தஞ்சாவூர் பிள்ளையார்பட்டி ஹரித்ரா விநாயகர் கோயில்", "text": "தஞ்சாவூர் பிள்ளையார்பட்டி ஹரித்ரா விநாயகர் கோயில்\n\nதஞ்சாவூர் பிள்ளையார்பட்டி ஹரித்ரா விநாயகர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள விநாயகர் கோயில்களில் ஒன்றாகும். \n\nSection::::அமைவிடம்.\nஇக்கோயில் தஞ்சாவூர்-வல்லம் சாலையில் தஞ்சாவூரிலிருந்து 10 கிமீ தொலைவில் உள்ள பிள்ளையார்பட்டியில் அமைந்துள்ளது. தஞ்சாவூரில் உள்ளோரும் இக்கோயிலுக்கு வருவோரும் இவ்விநாயகரை பிள்ளையார்பட்டி விநாயகர் என்றே கூறுகின்றனர். \n\nSection::::அமைப்பு.\n இக்கோயிலின் வாயிலைக் கடந்து உள்ளே செல்லும்போது பலி பீடமும், நந்தியும் உள்ளன. அடுத்து கருவறைக்குச் செல்வதற்கு முன்பாக வலது புறம் விநாயகரும், இடது புறம் வள்ளி தெய்வானையுடன் கூடிய சுப்பிரமணியரும் உள்ளனர். கருவறையில் மூலவராக விநாயகர் அமர்ந்த நிலையில் உள்ளார். மூலவருக்கு முன்பாக வலது புறம் மற்றொரு விநாயகர் உள்ளார். இடது புறம் லிங்கம் உள்ளது. திருச்சுற்றில் கால பைரவர் சன்னதி உள்ளது. கோஷ்டத்தில் நாகர், தட்சிணாமூர்த்தி, துர்க்கை ஆகியோரின் சிலைகளும், விஷ்ணு மற்றும் பிரம்மாவின் ஓவியங்களும் உள்ளன.\n\nSection::::விழாக்கள்.\nமாதந்தோறும் வருகின்ற சங்கடகர சதுர்த்தி, விநாயகர் சதுர்த்தி ஆகியவை இக்கோயிலில் நடைபெறுகின்ற விழாக்களாகும். கார்த்திகை சோம வாரத்தில் விபூதி அலங்காரம் செய்யப்படுகிறது. இக்கோயில் ராஜராஜ சோழன் காலத்தில் கட்டப்பட்டதாகக் கூறப்படுகிறது. காரைக்குடிக்கு அருகிலுள்ள பிள்ளையார்பட்டி கற்பக விநாயகரைப் போல இவரை வழிபட்டால் சர்வ மங்களமும் கிடைக்குமென்று மக்கள் நம்புகின்றனர். \n"}
{"id": "327055", "url": "https://ta.wikipedia.org/wiki?curid=327055", "title": "பைசலாபாத் மாவட்டம்", "text": "பைசலாபாத் மாவட்டம்\n\nபைசலாபாத் மாவட்டம் (Faisalabad District) ()\nதெற்காசியாவின் பாகிஸ்தான் நாட்டின் பஞ்சாப் மாகாணத்தில் அமைந்த மாவட்டங்களில் ஒன்றாகும். பைசலாபாத் கோட்டத்தில் அமைந்த இம்மாவட்டத்தின் நிர்வாகத் தலைமையிடம் பைசலாபாத் நகரம் ஆகும். \n1998-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 54,29,547ஆகும். மக்கள் தொகையில் 42% பைசலாபாத் நகரத்திலும், நகர்புறங்களிலும் வாழ்கின்றனர்.\nபாகிஸ்தானில் கராச்சி மற்றும் லாகூர் அடுத்து அதிக மக்கள் தொகை கொண்ட நகரமாக பைசலாபாத் உள்ளது.\n\nSection::::மாவட்ட நிர்வாகம்.\nபைசலாபாத் மாவட்டத்தின் நிர்வாக வசதிக்காக பைசலாபாத், மதினா, ஜின்னா, இக்பால், சக் ஜும்ரா, ஜரண்வாலா, சமுந்திரி மற்றும் தண்டிலியான்வாலா எட்டு வட்டங்களாகப் பிரிக்கப்பட்டுள்ளது. எட்டு வட்டங்களை 820 வருவாய் கிராமங்களாகப் பிரிக்கப்பட்டுள்ளது. \nஇம்மாவட்டத்தில் பைசலாபாத் பெருநகர மாநகராட்சியும், நான்கு நகராட்சி மன்றங்களையும் கொண்டுள்ளது. \n\nSection::::மக்கள் தொகையியல்.\n1998-ஆம் ஆண்டில் மக்கள் தொகையியல் கணக்கெடுப்பின் படி, 5,856 சதுர கிலோ மீட்டர் பரப்பளவு கொண்ட பைசலாபாத் மாவட்டத்தின் மொத்த மக்கள் தொகை 54,29,547 ஆகும். அதில் ஆண்கள் 28,26,908 (50.07%); பெண்கள் 26,02,639 (49.93%) ஆக உள்ளனர். பாலின விகிதம் 100 பெண்களுக்கு 108.6 ஆண்கள் வீதம் உள்ளனர். நகரபுற மக்கள் தொகை 2318433 (42.70%) ஆக உள்ளது. எழுத்தறிவு விகிதம் 51.9% ஆக உள்ளது. தொகை வளர்ச்சி விகிதம் (1981 - 1998) 2.51% ஆக உள்ளது. \n\nSection::::மொழிகள்.\n1998-ஆம் ஆண்டின் மக்கள் தொகை கணக்கெடுப்பின் படி பஞ்சாபி மொழி 97.5% மக்களின் தாய் மொழியாக உள்ளது. உருது மொழி 1.2% மக்கள் பேசுகின்றனர். உருது மொழி தேசிய மொழியாகவும்; ஆங்கில மொழி அலுவல் மொழியாகவும், பள்ளி மற்றும் கல்லூரிகளில் கற்பிக்கப்படுகிறது.\n\n"}
{"id": "327057", "url": "https://ta.wikipedia.org/wiki?curid=327057", "title": "யோகான் கோட்பிரீடு கல்லே", "text": "யோகான் கோட்பிரீடு கல்லே\n\nSection::::இளம்பருவம்.\nகல்லே கிராப்பன்கைனிசென் நகருக்கு அருகில் அமைந்த இரேடிசுக்கு இரு கி.மீ தள்ளியிருந்த பாப்சுவுட் வீட்டில் பிறந்தார். இவரது தந்தையார் யோகான் கொட்பிரீடு கல்லெ (1790-1853) ஆவார். இவரது தாயார் பன்னியர் எனப்படும் என்றியேட்டே (1790–1839) ஆவார். இவரது தந்தையார் தார் அடுப்பு இயக்கியவர் ஆவார். இவர் விட்டென்பர்கு பள்லியில் படித்தார். பின்னர் பெர்லின் அம்போல்ட் பல்கலைக்கழகத்தில் 1830 முதல் 1833 வரை கல்வி பயின்றார். பிரகு கூபென் பள்ளியில் கணிதவியல், இயற்பியல் ஆசிரியர் ஆனார். பின்னர், பெர்லின் பள்ளிக்கு மாற்றப்பட்டார்.\n\nSection::::பெர்லின் வான்காணகம்.\nபுதிய பெர்லின் வான்காணகம் முழுமையடைந்த்தும், கல்லே 1835 இல் [[யோகான் பிரான்சு என்கே]] அவர்களிடம் உதவியாலராகச் சேர்ந்தார்.அங்கே இவர் 16 ஆண்டுகள் தொடர்ந்து பணிபுரிந்தார். அப்போது ஜோசப் வான் பிரான்கோபரின் 9 அங். (22.5 செமீ) பொருள்வில்லையுள்ள தொலைநோக்கியைப் பயன்படுத்தினார். இவர் 1838 இல் காரிக்கோளின் உள்வலயத்தைக் கண்டுபிடித்தார். 1839 திசம்பர் 2 இல் இருந்து 1840 மார்ச்சு 6 வரையிலான கால இடைவெளியில் இரண்டு புதிய வால்வெள்ளிகளைக் கண்டுபிடித்தார்.\nகல்லேவுக்கு 1845 இல், முனைவர் பட்டம் அளிக்கப்பட்டது. இவரது முனவர் பட்ட ஆய்வுரை 1706 ஆம் ஆண்டு அக்தோபர் 20 முதல் 23 வரையிலான நாட்களில் ஓலே உரோமரின் விண்மீன்கள், கோள்கள் வான் நடுவரைக்கடப்புகலைப் பற்றிய நோக்கீடுகளை உய்யநிலையில் ஆய்வு செய்து விவாதிப்பதே ஆகும்.\n\nSection::::பிந்தைய வாழ்க்கை.\nகல்லே 1897 இல் போட்சுடாமுக்குத் திரும்பினார். அங்கே இவர் தன் 98 ஆம் அகவையில் இறந்தார். இவர் மனைவியும் இரு மகன்களாகிய ஆந்திரேயாசு கல்லேவும் ஜார்ஜ் கல்லேவும் இவரைப் பிரிந்து வாழ்ந்தனர்.\n\nகிராப்பன்கைனிசெனில் (Gräfenhainichen)இவருக்கு ஒரு நினைவுச் சின்னம் 1977 இல் எழுப்பப்பட்டுள்ளது.\n\nகல்லே நிலாக் குழிப்பள்ளமும் ஏப்பி பேசு எனும் செவ்வாய்க் கல்லே குழிப்பள்ளமும் ஆகிய இருமொத்தல் குழிப்பள்ளங்கள் இவர் பெயர் இடப்பட்டுள்ளன.குறுங்கோள் [[2097 கல்லே]], நெப்டியூன் வலயங்களும் இவர் பெயரில் அழைக்கப்படுகின்றன.\n\nSection::::வெளி இணைப்புகள்.\nGoogle celebrated Johann Gottfried Galle's 200th Birthday with Google Doodle https://www.google.com/doodles/johann-gottfried-galles-200th-birthday!\n\n\nSection::::வானியல் காட்சிப் படிமங்கள்.\n[[பகுப்பு:1812 பிறப்புகள்]]\n[[பகுப்பு:1910 இறப்புகள்]]\n[[பகுப்பு:செருமானிய வானியலாளர்கள்]]\n[[பகுப்பு:வான்பொருள் கண்டுபிடிப்பாளர்கள்]]"}
{"id": "327066", "url": "https://ta.wikipedia.org/wiki?curid=327066", "title": "ஜார்ஜ் ஓவார்டு டார்வின்", "text": "ஜார்ஜ் ஓவார்டு டார்வின்\n\nசர் ஜார்ஜ் ஓவார்டு டார்வின் \"(Sir George Howard Darwin)\", KCB, FRS FRSE, (9 ஜூலை 1845 – 7 திசம்பர் 1912) ஓர் ஆங்கிலேய வழக்கறிஞரும் வானியலாளரும் கணிதவியலாளரும் ஆவார்.\n\nSection::::வாழ்க்கை.\nஜார்ஜ் டார்வின் கெண்டில் உள்ள டவுனவுசில் சார்லசு டார்வினுக்கும் எம்மா டார்வினுக்கும் இரண்டாவது மகனாகவும் ஐந்தாவது குழந்தையாகவும் பிறந்தார்.\n\nSection::::குடும்பம்.\nடார்வின், பிலடெல்பியாவைச் சேர்ந்த து புய் அவர்களின் மகளான மார்த்தா மவுடு து புய் அவர்களை 1884 இல் மண்ந்துகொண்டார்;\n\nஇவரது மனைவி மற்ற 11 உறுப்பினர்களுடன் சீமாட்டிகள் விருந்துண் கழகத்தில் உறுப்பினராக இருந்தார்.\n\nமவுடு 1947 பிப்ரவரி 6 இல் இறந்தார். இருவருக்கும் மூன்று மகன்களும் இரண்டு மகள்களும் பிறந்தனர்:\n\n\n\n\n"}
{"id": "327074", "url": "https://ta.wikipedia.org/wiki?curid=327074", "title": "வங்க ரசாயனங்கள் மற்றும் மருந்துகள் லிமிடெட்", "text": "வங்க ரசாயனங்கள் மற்றும் மருந்துகள் லிமிடெட்\n\nபெங்கால் கெமிகல்ஸ் அண்ட் பார்மசூடிகல்ஸ் லிமிடெட் (Bengal Chemicals and Pharmaceuticals Limited (BCPL), என்பது 1901 இல் துவக்கப்பட்ட இந்திய அரசுக்குச் சொந்தமான ஒரு பொதுத்துறை நிறுவனம் மற்றும் இந்தியாவின் முதல் மருந்து தயாரிப்பு நிறுவனமும் ஆகும். இந்நிறுவனத்தை இந்திய வேதியியல் தந்தை எனப்படும் பிரபுல்ல சந்திர ரே கல்கத்தாவில் துவக்கி வீட்டு உபயோகப் பொருட்களான \"Hospitol\", \"இரசகற்பூர உருண்டைகள்\", \"பினாயில்\" போன்ற பொருட்களைத் தயாரித்தார். இந்த நிறுவனத்தின் தலைமையகம் கல்கத்தாவில் உள்ளது. 2006 ஆம் நிதியாண்டில் ₹ 61,99 பில்லியன் (அமெரிக்க $ 920 மில்லியன்) திரட்டப்பட்டதாக வருவாய் அறிக்கையால் தெரியவருகிறது.. \nSection::::வரலாறு.\nபெங்கால் கெமிக்கல் & பார்மசூடிகல் ஒர்க் லிமிடெட். (BCPW) என்ற நிறுவனமே தற்போதைய பெங்கால் கெமிக்கல்ஸ் & பார்மசூடிகல் லிமிடெட் (BCPL) நிறுவனத்திற்கு முன்னோடியாக இருந்தது. ஆச்சார்யா பி சி ரே கல்கத்தாவின் 91 அப்பர் சர்குலர் சாலையில் ஒரு வீட்டை வாடகைக்கு எடுத்து ₹ 700 ($ 10) மூலதனத்தைக் கொண்டு ஒரு வணிக நிறுவனத்தைத் தொடங்கினார். அந்த நிறுவனத்தின் புகழ் வளர்ந்தது, இதனால் ஆச்சார்யா பி சி ரே நிறுவனத்தின் உற்பத்தித் திறனை அதிகரிக்க நிறுவனத்தில் மேலும் முதலீட்டை போட்டார். விரைவில் வணிக நிறுவனம் வளர்ந்து ஒரு லிமிடெட் நிறுவனமாக மாற்றப்பட்டது நிறுவனத்தின் பெயர் 1901 ஏப்ரல் 12 இல் 91 பெங்கால் கெமிக்கல் & பார்மசூடிகல் ஒர்க் லிமிடெட் என்ற பெயர் சூட்டப்பட்டது. நிறுவனம் கல்கத்தாவின் அப்பர் சர்குலர் சாலையில் இருந்த அதே வளாகத்தில் இயங்கியது. \n\nகல்கத்தாவின் கணிகட்டலாவில் 1905 இல் முதல் தொழிற்சாலை துவக்கப்பட்டது, மேலும் மூன்று தொழிற்சாலைகள் துவக்கப்பட்டன. இதில் ஒன்று பனிஹதி (கல்கத்தா-700114 (வடக்கு புறநகர்), மேற்கு வங்காளம்) 1920 இலும், மும்பையில் 1938 இலும், கான்பூரில் 1949 இல் துவக்கப்பட்டன. பதிவுபெற்ற அலுவலகம் 6 கணேஷ் சுந்தர் அவென்யூ, கொல்கத்தா – 700 013 என்ற முகவரியில் இயங்கியது. இந்த நிறுவனம் ஒன்பது விற்பனை நிலையங்கள் மற்றும் இந்தியா முழுவதும் இரண்டு சி & எஃப் ஏஜன்சிகள் கொண்டிருந்தது.\n\nஇந்நிறுவனம் 1977 திசம்பர் 15 ம் தேதி இந்திய அரசால் கையகப்படுத்தப்பட்டது அதன்பிறகு 1980 திசம்பர் 15 அன்று தேசியமயமாக்கப்பட்டது. தேசிய மயமாக்கப்பட்டபின் புதிய நிறுவனமாக 1981 இல் “பெங்கால் கெமிக்கல்ஸ் & பார்மச்சூடிகள் லிமிடெட்.” (BCPL) என பெயர் மாற்றப்பட்டது.\n\nநிறுவனம் விரிவாக்கம் செய்யப்பட்டு, பல பொருட்கள் தயாரிக்கும்விதமாக மூன்று பிரிவுகளா ஒரு கூட்டுக்குழுமாக விரிவுபடுத்தப்பட்டது.\nSection::::தற்போதைய நிலை.\nநட்டத்தில் இயங்கிவந்த இந்த நிறுவனம் அண்மைக்காலமாக மீண்டு வந்துள்ளது. 2015-16 ஆம் நிதி ஆண்டில் இந்நிறுவனத் தயாரிப்பு விற்பனை 5 மடங்கு அதிகரித்து ரூ. 88 கோடியைத் தொட்டுள்ளது. நடப்பு நிதி ஆண்டில் இந்நிறுவனம் ரூ. 4 கோடி முதல் ரூ. 5 கோடி வரை லாபம் ஈட்டும் என்று நிறுவனத்தின் நிர்வாக இயக்குநர் சந்திரய்யா தெரிவித்துள்ளார். இதனால் சிறந்த நிதி நிர்வாகம் காரணமாக விரைவிலேயே லாபப் பாதைக்கு நிறுவனம் திரும்பும் என்ற நம்பிக்கை உருவாகியுள்ளது. \n"}
{"id": "327075", "url": "https://ta.wikipedia.org/wiki?curid=327075", "title": "அந்தோனி எவிழ்சு", "text": "அந்தோனி எவிழ்சு\n\nஅந்தோனி எவிழ்சு \"(Antony Hewish)\", FRS, (பிரப்பு: 11 மே 1924, போவே, கார்ன்வால்) ஒரு பிரித்தானிய கதிர்வீச்சு வானியலாளர் ஆவார். இவர் 1974 இல் இயற்பியலில் நோபல் பரிசை கதிர்வீச்சு வானியலாளரான மார்ட்டின் இரைலுடன் இணைந்து பெற்றுள்ளார் . இவருக்கு இப்பரிசு கதிர்வீச்சு பொருள்வில்லைத் தொகுப்பை உருவாக்கியதற்காகவும் துடிவில்ண்மீன்களைக் காண்பதில் அதன் பங்களிப்புக்காகவும் தரப்பட்டுள்ளது. இவருக்கு அரசு வானியல் கழகத்தின் எடிங்டன் பதக்கமும் 1969 இல் வழங்கப்பட்டுள்ளது.\n\nSection::::இளமையும் கல்வியும்.\nஇவர் டாவுண்டன் கிங் கல்லூரியில் பயின்றார். இவரது கேம்பிரிட்ஜ் கோன்வில்லி, கையசு கல்லூரி, பட்டப்படிப்பு போரால் தடைப்பட்டுள்ளது. இவர் மாற்றாக அரசு வான்கல நிறுவனத்திலும் தொலைத்தொடர்பு ஆராய்ச்சி நிருவனத்திலும் மார்ட்டின் இரைலுடன் பணிபுரிய நேர்ந்துள்ளது. இவர் 1946 இல் கேம்பிரிட்ஜ் பல்கலைக்கழகத்துக்குத் திரும்பி வந்து தன் பட்டப்படிப்பை முடித்துள்ளார். உடனே இவர் இரைலின் குழுவில் அதாவது கேவண்டிழ்சு வானியற்பியல் குழுவில் கேவண்டிழ்சு ஆய்வகத்தில் சேர்ந்துள்ளார். இவர்1952 இல் முனைவர் பட்டம் பெற்றார்.\n\nSection::::தகைமைகளும் விருதுகளும்.\nஎவிழ்சு மான்செசுட்டர், கேம்பிரிட்ஜ், எக்சேட்டர் உட்பட, ஆறு பல்கலைக்கழகங்களில் தகைமைப் பட்டம் பெற்றுள்ளார். இவர் பெல்ஜியம் கலை, அரிவியல் அரசு கல்விக்கழகம், அமெரிக்க்கலை, அறிவியல் கல்விக்கழகம், இந்தியத் தேசிய அறிவியல் கல்விக்கழகம் ஆகியவற்றின் அயல்நாட்டு உறுப்பினர் ஆவார். இவரது மற்ற தகைமைகள், விருதுகளில் பின்வருவன அடங்கும்:\n\n\nSection::::சொந்த வாழ்க்கை.\nஇவர் மார்யோரி எலிசபெத் காதரைன் இரிச்சர்ட்சை 1950 இல் மண்ந்துகொண்டார். இவர்களுக்கு ஒரு மகனும் ஒரு மகளும் உண்டு. இவரது மகன் ஓர் இயற்பியலாளர் ஆவார். இவரது மகள் ஆங்கில ஆசிரியர் ஆவார்.\n"}
{"id": "327078", "url": "https://ta.wikipedia.org/wiki?curid=327078", "title": "கியூபெக் துப்பாக்கிச் சூடு, 2017", "text": "கியூபெக் துப்பாக்கிச் சூடு, 2017\n\nகியூபெக் துப்பாக்கிச் சூடு என்பது 2017 ஆம் ஆண்டு ஜனவரி 29 மாலை கனடாவின் கியூபெக் நகரின் \"இஸ்லாமியக் கலாச்சார மையத்தில்\" நடைபெற்ற துப்பாக்கிச் சூட்டுச் சம்பவமாகும். மசூதியில் நடைபெற்ற இச்சம்பவத்தில் ஏழு பேர் கொல்ல்ப்பட்டனர் மேலும் 17 பேர் காயமடைந்தனர். மாலைநேர தொழுகைக்குப் பின்னர் இச்சம்பவம் நடந்தது. 53 பேர் பங்கு பெற்ற தொழுகையில் நடத்தப்பட்ட இத்துப்பாக்கிச் சூட்டை கனடாவின் பிரத அமைச்சர் \"ஜஸ்டின் ருடுயூ\" தீவிரவாதச் செயல் என குறிப்பிட்டார். இத்தாக்குதலுக்கான சரியான காரணம் தெரியவில்லை.\n"}
{"id": "327081", "url": "https://ta.wikipedia.org/wiki?curid=327081", "title": "தோபா தேக்சிங் மாவட்டம்", "text": "தோபா தேக்சிங் மாவட்டம்\n\nதோபா தேக்சிங் மாவட்டம் (Toba Tek Singh District) () தெற்காசியாவின் பாகிஸ்தான் நாட்டின் பஞ்சாப் மாகாணத்தில் அமைந்துள்ளது. இதன் நிர்வாகத் தலைமையிடம் \"தோபா தேக்சிங்\" நகரம் ஆகும். இம்மாவட்டம் 1982-இல் புதிதாக துவக்கப்பட்டது. \n\nSection::::பெயர் காராணம்.\nசீக்கிய மத குரு தேக் பகதூர் நினைவாக இம்மாவட்டத்திற்கும், மாவட்டத்தின் தலைமையிட நகரத்திற்கும் \"தோபா தேக்சிங்\" எனப் பெயரிடப்பட்டுள்ளது.\n\nSection::::மாவட்ட நிர்வாகம்.\n3,252 சதுர கிலோ மீட்டர் பரப்பளவு கொண்ட தோபா தேக்சிங் மாவட்டத்தை நிர்வாக வசதிக்காக தோபா தேக்சிங், கோஜ்ரா, பீர் மகால் மற்றும் கமாலியா என நான்கு வருவாய் வட்டங்களாக பிரித்துள்ளனர். இம்மாவட்டத்தில் எண்பத்தி இரண்டு கிராம ஒன்றியக் குழுக்கள் உள்ளது. \n\nSection::::நகரங்கள்.\nதோபா தேக்சிங் மாவட்டத்தில் பீர் மகால், கோஜ்ரா, கமாலியா, இராஜானா, சண்டியலியான்வாலி, சக்#270 மற்றும் தோபா தேக் சிங் முக்கிய நகரஙகள் ஆகும். \n\nSection::::மக்கள் தொகையியல்.\nடிசம்பர் 2012-ஆம் ஆண்டின் மாவட்ட ஆட்சியாளரின் அறிக்கைப் படி, 3,252 சதுர கிலோ மீட்டர் பரப்பளவு கொண்ட தோபா தேக்சிங் மாவட்டத்தின் மக்கள் தொகை 19,93,000 ஆகும். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 613 நபர்கள் வீதம் வாழ்கின்றனர். இம்மாவட்டத்தில் பஞ்சாபி மொழி, சராய்கி மொழி, உருது மொழி மற்றும் ஆங்கிலம் பேசப்படுகிறது.\n\nSection::::பொருளாதாரம்.\nSection::::வேளாண் பொருளாதாரம்.\nதோபா தேக்சிங் மாவட்டத்தின் முக்கிய வேளாண் பயிர்கள் கரும்பு, கோதுமை, பருத்தி, நெல், பருப்பு, பயறு வகைகள், உருளைக்கிழங்கு, வெங்காயம், மா, ஆரஞ்ச், கொய்யா, எலுமிச்சம் பழம் ஆகும். \n\nSection::::தொழில்கள்.\nஇம்மாவட்டத்தில் வேளாண்மைத் தொழிலுக்கான கருவிகாள், மிதிவண்டிகளின் உதிரி பாகங்கள், சிமெண்ட், பருத்திப் பஞ்சு ஆலைகள், ரொட்டி தயாரித்தல், மருத்துவமனைக்கான மருந்து & மாத்திரைகள் உற்பத்தி, கோதுமை மற்றும் அரிசி மாவு ஆலைகள், தோல் காலணிகள் தயாரித்தல், கோழி வளர்ப்பு, மின் உற்பத்தி, சோப்பு தயாரிப்பு,\nகரும்பாலைகள், சேமியா, துணி மற்றும் ஆடை உற்பத்தி தொழிற்சாலைகள் உள்ளது.\n\nSection::::கல்வி.\nதோபா தேக்சிங் மாவட்டம் கல்வி வளர்ச்சி கொண்டது. இங்குள்ள முக்கிய கல்வி நிறுவனங்கள்: கமாலியா அரசு பட்டமேற்படிப்பு கல்லூரி, தேபோ தேக்சிங் அரசு மகளிர் பட்டப்படிப்புக் கல்லூரி, தோபா தேக்சிங் மருத்துவக் கல்லூரி, கோஜ்ரா அரசுக் கல்லூரி, கோஜ்ரா அரசு பெண்கள் கல்லூரி, கோட்ட பொதுப் பள்ளி & கல்லூரி தோபா தேக்சிங், தோபா தேக்சிங் பஞ்சாப் கல்லூரி, தோபா தேக்சிங் இசுலாமியக் கல்லூரி, தோபா தேக்சிங் தேசியக் கல்லூரி, தோபா தேக்சிங் சுல்தான் அறக்கட்டளை கல்லூரி, தோபா தேக்சிங் ஸ்டாண்டர்டு கல்லூரி, தோபா தேக்சிங் சுப்பீரியர் கல்லூரி, கோஜ்ரா சிப்லீ கல்லூரி, கமாலியா குவாதி ஆசம் கல்லூரி, பீர் மகால் ஜின்னா கல்லூரி, பீர் மகால் பர்கான் கல்லூரி, பீர் மகால் அறிஞர்கள் கல்லூரி ஆகும். \n\nSection::::அரசியல்.\nஇம்மாவட்டம் பாகிஸ்தான் தேசிய நாடாளுமன்றத்திற்கு மூன்று உறுப்பினர்களைதேர்ந்தெடுத்து அனுப்பிகிறது. மேலும் பஞ்சாப் மாகாண சட்டமன்றத்திற்கு ஏழு உறுப்பினர்களைத் தேர்ந்தெடுக்கிறது. \n\n"}
{"id": "327082", "url": "https://ta.wikipedia.org/wiki?curid=327082", "title": "இந்துஸ்தான் ஆண்டிபயோடிக்ஸ்", "text": "இந்துஸ்தான் ஆண்டிபயோடிக்ஸ்\n\nஇந்துஸ்தான் ஆண்டிபயோடிக்ஸ் லிமிடெட்ஸ் (Hindustan Antibiotics Limited (HAL), என்பது இந்தியாவின் பிம்புரியை அடிப்படையாக கொண்டு இயங்கும் ஒரு மருந்து பொருள் தயாரிக்கும் நிறுவனமாகும். இதுதான் இந்தியாவின் முதல் நோய் எதிர்ப்பு மருந்து பொருள்களை தயாரிக்கும் நிறுவனமாக இருந்த்து.\n\nSection::::வரலாறு.\nஎச்ஏஎல் இந்தியாவில் மலிவு விலையில் மருந்துகள் வழங்கும் சமூக நோக்கத்துடன் உலக சுகாதார அமைப்பு மற்றும் யுனிசெப் ஆகியவற்றின் ஒத்துழைப்புடன் 1954 இல் இந்தியாவின் மூதல் பிரதமரான சவகர்லால் நேருவால் துவக்கப்பட்டது. இதில் 1955 இல் உற்பத்தி துவங்கியது. இது இந்தியாவில் ஏழைகள் மலிவு விலையில் மருந்துகள் பெற வேண்டும் என்று மகாத்மா காந்தியின் தொலைநோக்குப் பார்வை அடிப்படையாக கொண்டது. இந்நிறுவனத்துக்கு ரிஷிகேஷ் மற்றும் ஹைதராபாதில் ஆலைகள் உள்ளன. இந்நிறுவனத்தின் துணை நிறுவனங்களுக்கு இரண்டு ஆலைகள் சென்னை மற்றும் முஸாபர்பூரில் உள்ளன. புணேயை ஆடுத்துள்ள பிம்பிரியில் அமைந்துள்ள இந்நிறுவன ஆலையில்தான் பென்சிலின் தயாரிக்கப்பட்டது.\nSection::::தற்போதைய நிலை.\nஇந்நிறுவனம் இழப்பை சந்தித்ததால் 2014 மற்றும் 2015 ஆகிய இரு ஆண்டுகளிலும் உற்பத்தி முற்றிலுமாக நிறுத்தப்பட்டது. மொத்த வர்த்தகம் ரூ. 14 கோடி. இழப்பு ரூ. 75 கோடியாக உயர்ந்தது. இந்நிறுவனத்தை சீரமைக்க எடுக்கப்பட்ட முதல்கட்டப் பணிகள் தோல்வியடைந்தன. அதன்பிறகு இரண்டாம் கட்ட சீரமைப்பு நடவடிக்கைகள் எடுக்கப்பட்டு வருகின்றன.\n"}
{"id": "327090", "url": "https://ta.wikipedia.org/wiki?curid=327090", "title": "வில்லியம் இலாசல்", "text": "வில்லியம் இலாசல்\n\nவில்லியம் இலாசல் \"(William Lassell)\", , (18 ஜூன் 1799 - 5 அக்தோபர் 1880) ஓர் ஆங்கிலேய வானியலாளர்ரும் வணிகரும் ஆவார்.\n\nவில்லியம் இலாசல், மான்செசுட்டருக்கு மேற்கே அமைந்த நகரான இலங்காசயரில் உள்ள போல்ட்டனில் பிறந்தார். இவர் உரோச்டேலில் கல்விகற்றார். தன் தந்தை இறந்த்தும், 1814 முதல் 1821 வரை இலிவர்பூலில் இருந்த வணிகர் ஒருவரிடம் பயிற்சியில் சேர்ந்தார். பின்னர் இவர் பீர் வணிகராகச் செல்வம் ஈட்டியுள்ளார். எனவே இவரால் தன் வானியல் ஆர்வத்தை நிறைவுசெய்ய முடிந்தது. மேற்கு டெர்பையில் இருந்த சுடார்பீல்டு எனும் தன் வீட்டிலேயே ஒரு வான்காணகத்தை நிறுவினார். இது இலிவர்பூலின் புறநகராகும். இங்கு இவர் 24 அங். ஒளித்தெறிப்புவகைத் தொலைநோக்கியைப் பெற்றிருந்தார். for which he pioneered the use of an equatorial mount for easy tracking of objects as the Earth rotates. He ground and polished the mirror himself, using equipment he constructed. The observatory was later (1854) moved further out of Liverpool, to Bradstone.\n\nஇவர் 1846 இல் நெப்டியூனின் மிகப்பெரிய நிலாவாகிய டிரைட்டானை செருமானிய வானியலாரான யோகான் கோட்பிரீடு கல்லே நெப்டியூனைக் கண்டுபிடித்த 17 ஆம் நாளிலேயே கண்டுபிடித்தார்.\nஇவர் 1848 இல் தனியாக காரிக்கோளின் கைப்பெரியான் நிலாவைக் கண்டுபிடித்தார். இவர் 1851 இல் யுரேனசின் இரு நிலாக்களான ஏரியலையும் உம்பிரியேலையும் கண்டுபிடித்தார்.\n\nவிக்டோரியா அரசி 1851 இல் இலிவர்பூலுக்கு வந்தபோது இவரை சந்திக்கச் சொல்லி அழைத்துள்ளார். அரசி சந்திக்க விரும்பிய வட்டர ஆளுமையாக இவர் மட்டுமே திகழ்ந்துள்ளார். \n\nஇவர் 1839 இல் இருந்து அரசு வானியல் கழகத்தின் உறுப்பினர் ஆவார். மேலும் அரசு வானியல் கழகப் பொற்பதக்கத்தையும் 1849 இல் பெற்றுள்ளார். இவர் அதன் தலைவராக 1870 இல் இரண்டு ஆண்டுகல் இருந்துள்ளார்.\n\nஇவர் அரசு கழக உறுப்பினராக 1849 இல் தேர்வு செய்யப்பட்டார். மேலும் இவர் அரசு கழகத்தின் பதக்கத்தை 1858 இல் பெற்றாஎ. Lassel was also a Fellow of the Royal Society of Literature (FRSL). He was furthermore elected an honorary Fellow of the Royal Society of Edinburgh (HonFRSE) and of the Society of Sciences of Upsala, and received an honorary LL.D. degree from the University of Cambridge in 1874.\n\nஇவர் 1880 இல் மெய்டன்கெட் எனும் இடத்தில் இறந்தார். இறப்பின்போது இவரது சொத்து 80,000 பவுண்டுகள் ஆகும்.இவரது தொலைநோகி கிரீன்விச்சில் உள்ள அரசு வான்காணகத்துக்குத் தரப்பட்டது.\n\nநிலாவின் இலாசல் குழிப்பள்ளமும் செவ்வாயின் இலாசல் குழிப்பள்ளமும் இவர் பெயரால் அழைக்கப்படுகின்றன. குறுங்கோள் 2636 இலாசல், நெப்டியூனின் வலயங்களும் இவரது பெயர் இடப்பட்டுள்ளன.\n\n"}
{"id": "327096", "url": "https://ta.wikipedia.org/wiki?curid=327096", "title": "துத்தநாக பெர்ரைட்டு", "text": "துத்தநாக பெர்ரைட்டு\n\nதுத்தநாக பெர்ரைட்டுகள் \"(Zinc ferrites)\" என்பவை துத்தநாகம் மற்றும் இரும்பு (பெர்ரைடு) ஆகியவற்றைச் சேர்த்து செயற்கையாக உருவாக்கும் வரிசைத் தொடர் சேர்மங்களாகும். இவற்றின் பொது வாய்ப்பாடு ZnxFe3-xO4. ஆகும். Zn(NO3)2, Fe(NO3)3, டிரையெத்தனாலமீன் ஆகியனவற்றின் முதிர் கரைசலை ஐதரசீன் முன்னிலையிலோ அல்லது ஐதரசீன் இல்லாமலோ அல்லது இரும்பு ஆக்சைடு மற்றும் துத்தநாக ஆக்சைடுகளை உயர்வெப்பநிலையில் வினைபுரியச் செய்தும் துத்தநாக பெர்ரைட்டு சேர்மத்தை தயாரிக்கமுடியும். \nசிப்பைனல் (Zn, Fe) Fe2O4 எனப்படும் கனிமம் வெளிர்பழுப்பு நிற திண்மமாகும். ஒளிர்வு காரணமாக இக்கனிமம் தண்ணீர், அமிலங்கள், அல்லது நீர்த்த காரம் ஆகியவற்றில் கரையாது. துத்தநாக பெர்ரைட்டுகளை நிறமிகளாகப் பயன்படுத்தமுடியும். அதிலும் குறிப்பாக வெப்ப நிலைப்புத்தன்மை தேவைப்படும் பொருட்களுக்கு நிறமியாக இதைப் பயன்படுத்தலாம். உதாரணமாக, மஞ்சள் இரும்பாக்சைடைக் கொண்டு தயாரிக்கப்படும் துத்தநாக பெர்ரைட்டை 177° செல்சியசு வெப்பநிலைக்கு மேற்பட்ட பயன்பாடுகளுக்கு பதிலியாகப் பயன்படுத்தமுடியும். உயர் அரிமானத்தடுப்பு பூச்சாகப் பூசப்படும் போது துத்தநாகப் பெர்ரைட்டு சேர்க்கப்படும் அடர் அளவுக்கு ஏற்ப பாதுகாப்பும் அதிகரிக்கின்றது A recent investigation shows that the zinc ferrite, which is paramagnetic in the bulk form, becomes ferrimagnetic in nanocrystalline thin film format. . மொத்தமாக இருக்கும் போது துத்தநாக பெர்ரைட்டு, நுண்படிக மென்படல வடிவத்தில் பெர்ரி காந்தமாக மாற்றமடைந்து இணை காந்தப்பண்பை வெளிப்படுத்துகிறது. இம்மென்படலங்களை கட்டுப்படுத்தி அதிக அறைவெப்பநிலை காந்தமாக்கல் மற்றும் பெர்ரோகாந்த ஒத்திசைவு அகன்றவரிசையை எட்டமுடிகிறது.\n"}
{"id": "327099", "url": "https://ta.wikipedia.org/wiki?curid=327099", "title": "குஜராத் மாவட்டம்", "text": "குஜராத் மாவட்டம்\n\nகுஜராத் மாவட்டம் (Gujrat) (), தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடக்கில் அமைந்துள்ளது. இதன் நிர்வாகத் தலைமையிட நகரம் குஜராத் ஆகும்.\n\nSection::::மாவட்ட எல்லைகள்.\nசெனாப் ஆறு மற்றும் ஜீலம் ஆறுகளுக்கு இடையே அமைந்துள்ள குஜராத் மாவட்டத்தின் வடக்கில் மிர்பூர் மாவட்டமும், வடகிழக்கில் ஜீலம் ஆறும், ஜீலம் மாவட்டமும், கிழக்கிலும், தென்கிழக்கிலும் குஜ்ரன்வாலா மாவட்டம் மற்றும் சியால்கோட் மாவட்டமும், மேற்கில் மண்டி பகாவுத்தீன் மாவட்டமும் எல்லைகளாக உள்ளது.\n3,192 சதுர கிலோ மீட்டர் பரப்பளவு கொண்ட குஜராத் மாவட்டம் வரலாற்று சிறப்பு மிக்க நகரங்களையும் , கிராமங்களையும் கொண்டது. அவற்றுள் முக்கியமானவைகள் ஜலால்பூர் ஜட்டான், சக்தினா, கர்னானா, குஞ்சா, சேக்னா மற்றும் லலாமூசா ஆகும்.\nSection::::மாவட்ட நிர்வாகம்.\nகுஜராத் மாவட்டத்தை நிர்வாக வசதிக்காக குஜராத், கரியான் மற்றும் ஜலால்பூர் ஜாத்தன் என மூன்று வட்டங்களாகப் பிரிக்கப்பட்டுள்ளது.இம்மாவட்டம் 119 கிராம ஒன்றியக் குழுக்களையும், 1065 வருவாய் கிராமங்களையும், நான்கு நகராட்சி மன்றங்களையும், ஒரு இராணுவப் பாசறை ஊரையும் கொண்டுள்ளது.\n\nSection::::மக்கள் தொகையியல்.\n3192 சதுர கிலோ மீட்டர் பரப்பளவு கொண்ட குஜராத் மாவட்டத்தின் 1998-ஆம் ஆண்டு மக்கள் தொகை கணக்கெடுப்பின் படி, மக்கள் தொகை 20,48,008 ஆக உள்ளது. மக்கள் தொகையில் ஆண்கள் 1026256 (50.10%); பெண்கள் 1021752 ( 49.89%) ஆக உள்ளனர். பாலின விகிதம் 100 பெண்களுக்கு 100.4% ஆண்கள் வீதம் உள்ளது. மக்கள் அடர்த்தியானது ஒரு சதுர கிலோ மீட்டர் பரப்பளவில் 641.6 நபர்கள் வீதம் உள்ளது. நகர்ப்புற மக்கள் தொகை 5,68,172 (27.74%) ஆக உள்ளது. சராசரி எழுத்தறிவு 62.2% ஆக உள்ளது. ஆண்களின் எழுத்தறிவு 73.0%; பெண்களின் எழுத்தறிவு 51.6% ஆகவுள்ளது. 1981 – 1998 காலகட்டத்தில் 2.22% வீதம் மக்கள் தொகை வளர்ச்சி அடைந்துள்ளது. இம்மாவட்டத்தில் பஞ்சாபி மொழி, ஆங்கிலம் மற்றும் உருது மொழிகள் பேசப்படுகிறது. \n\nSection::::தட்ப வெப்பம்.\nகுஜராத் மாவட்டத்தின் கோடைகாலத்தில் அதிகபட்ச வெப்பம் 50° செல்சியஸ் வரையிலும், குளிர்காலத்தில் குறைந்தபட்ச வெப்பம் 2° செல்சியஸ் அளவிற்கும் குறைவாக உள்ளது. ஆண்டு சராசரி மழைப் பொழிவு 750 மில்லி மீட்டராகும். \n\nSection::::கல்வி.\nகுஜராத் மாவட்டத்தில் 1,475 அரசு தொடக்கப் பள்ளிகள் மற்றும் உயர்நிலைப் பள்ளிகள் உள்ளது.இதில் 889 (60%) பள்ளிகள் பெண்களுக்கானது. \n\n"}
{"id": "327101", "url": "https://ta.wikipedia.org/wiki?curid=327101", "title": "கலப்பு உலோக ஆக்சைடு மின்முனை", "text": "கலப்பு உலோக ஆக்சைடு மின்முனை\n\nகலப்பு உலோக ஆக்சைடு மின்முனை \"(Mixed metal oxide electrodes)\" என்பவை மின்வேதியியல் மின்னாற்பகுப்பு வினைகளில் பயன்படுத்தப்படும் நேர்மின் முனையாகும். மிகுந்த பயனுள்ள சாதனமாக இம்மின்வாய் பயன்படுகிறது. மேற்பரப்பில் பல்வேறு வகையான உலோக ஆக்சைடுகளைப் பெற்றிருக்கும் என்பதே மின்வாய் என்ற சொல்லின் பொருளாகும். வழக்கமாக RuO2, IrO2,அல்லது PtO0.12, போன்றவற்றில் ஒன்று மின்வினையூக்கியாக பயன்படுத்தப்படும். இம்மின் வினையூக்கி மின்சாரத்தையும் கடத்தும் அதே சமயத்தில் குளோரின் வாயு உற்பத்தி போன்ற விரும்பத்தக்க வினையூக்கியாகவும் செயல்படுவது ஒரு வகையாகும். மற்றொரு உலோக ஆக்சைடான தைட்டானியம் டையாக்சைடு மின்சாரத்தை கடத்துவதும் இல்லை. வினையூக்கியாகவும் செயல்படுவதில்லை. ஆனால் விலைமதிப்பு குறைந்தும் உட்புறத்தை அரிமானத்திலிருந்து பாதுகாக்கவும் செய்கிறது. தைட்டானியம் தகடு அல்லது தைட்டானியம் வலைக்கண்ணில் மின்முனையில் உருவாகும் தளப்பொருள் சேர்கிறது.\n\nதளத்தில் கிடைக்கும் அரிய உலோகத்தின் அளவு ஒரு சதுர மீட்டருக்கு 10 முதல் 12 கிராம் ஆக இருக்கும் .\n\nநீச்சல்குளத்தில் இருக்கும் உப்பு நீரிலிருந்து தனிநிலை குளோரின் தயாரிக்கும் மின்பகுப்பு கலனில் நேர்மின்முணையாகப் பயன்படுத்த கலப்பு உலோக ஆக்சைடுகள் பயன்படுகின்றன. உலோகம் வெளிக் கொணர் மின்முறையிலும் இம்மின்வாய்கள் பயன்படுகின்றன. எஃகுக்கு மின்முலாம் பூசவும், மின்சுற்றுப் பலகைகள் தயாரிப்பிலும் இவை பயன்படுத்தப்படுகின்றன.\n"}
{"id": "327105", "url": "https://ta.wikipedia.org/wiki?curid=327105", "title": "இஸ்ரா மற்றும் மிஃராஜ் பயணம்", "text": "இஸ்ரா மற்றும் மிஃராஜ் பயணம்\n\nஇஸ்ரா மற்றும் மிஃராஜ் பயணம் (Isra and Mi'raj, )\nஎன்பது இசுலாமிய இறைத்தூதர் முகம்மது நபி நிகழ்த்திய அற்புதங்களில் ஒன்றாகும். இது இசுலாமிய நம்பிக்கையின் படி கி.பி. 621 இல் ஒரே இரவில் நிகழ்த்திய இரவுப் பயணம் ஆகும். இது உடல் மற்றும் ஆன்மீக பயணம் என இரு வழிகளில் விளக்கப்படுகிறது.\n\nSection::::குர்ஆன் மற்றும் ஹதீஸ்.\nஇஸ்ரா மற்றும் மிஃராஜ் பயணம் தொடர்பான செய்திகள் குர்ஆனில் அல்-இஸ்ரா அத்தியாயத்தில் விளக்கப்பட்டுள்ளது.\n\nSection::::பயணம்.\nமுகம்மது நபி அரேபிய பாலைவனத்தின் மக்கா நகரிலிருந்து ஜெருசலேம் நகரில் உள்ள அல் அக்சா பள்ளிவாசலுக்கு இரவோடு இரவாக வானவர் ஜிப்ரயீல் மூலம் புராக் வாகனத்தில் அழைத்துச் செல்லப்பட்ட நிகழ்ச்சி இஸ்ரா (இரவில் கூட்டிச் செல்லுதல் ) என்று சொல்லப்படும். \nபின்னர் பைத்துல் முகத்தஸ் என்று அழைக்கப்படும் அல் அக்சா பள்ளிவாசலில் இருந்து விண்ணுலகத்திற்கு அழைத்துச் செல்லப்பட்ட நிகழ்ச்சி மிஃராஜ் என்று அழைக்கப்படுகின்றது. விண்ணுலகம் சென்ற முகம்மது நபி இறைவனைச் சந்தித்துப் பேசினார் என்பது இசுலாமிய நம்பிக்கை ஆகும்.\n\nSection::::குர்ஆன் வசனங்கள்.\nமுகம்மது நபியின் மிஃராஜ் பயண நிகழ்வை பற்றிய குர்ஆன் வசனங்கள் வருமாறு:\n\n\"மஸ்ஜிதுல் ஹராமிலிருந்து, சுற்றுப்புறத்தைப் பாக்கியம் மிக்கதாக நாம் ஆக்கிய மஸ்ஜிதுல் அக்ஸா வரை தனது சான்றுகளைக் காட்டுவதற்காக ஓர் இரவில் தனது அடியாரை (முஹம்மதை) அழைத்துச் சென்றவன் (இறைவன்) தூயவன். அவன் செவியுறுபவன்; பார்ப்பவன்.\"\nSection::::ஹதீஸ்.\nமுகம்மது நபியின் மிஃராஜ் பயண நிகழ்வை நிகழ்வை பற்றிய ஹதீஸ் வசனங்கள் வருமாறு:\n\n\"பைத்துல் முகத்தஸுக்கு வந்ததும் நபிமார்கள் (வாகனத்தை) கட்டும் வளையத்தில் புராக்கை நான் கட்டினேன். பிறகு பள்ளிவாசலில் நுழைந்தேன். என்று முகம்மது நபி கூறியதாக அனஸ் எனும் நபித்தோழர் கூறினார்.\"\n"}
{"id": "327108", "url": "https://ta.wikipedia.org/wiki?curid=327108", "title": "ஆக்சலேட்டு", "text": "ஆக்சலேட்டு\n\nஆக்சலேட்டு \"(Oxalate)\" என்பது , என்ற மூலக்கூற்று வாய்ப்பாடு அல்லது என்ற அமைப்பு வாய்ப்பாடு கொண்ட ஒரு ஈரெதிர்மின் அயனியாகும். ஐயுபிஏசி முறையில் இவவயனியை எத்தேன்டையோயேட்டு என்று அழைக்கிறார்கள். ஆக்சாலிக் அமிலத்தின் உப்பான இந்த அயனிகளை இரண்டு பெயர்களாலும் அழைக்கலாம். உதாரணமாக சோடியம் ஆக்சலேட்டு ( Na2C2O4,), டைமெத்தில் ஆக்சலேட்டு ((CH3)2C2O4). ஆக்சலேட்டுகள் ஒருங்கிணைவுச் சேர்மங்களையும் உருவாக்குகின்றன. இங்கு சுருக்கமாக இவை ஆக்சு என்ற சுருக்கப்பெயரால் அழைக்கப்படுகின்றன.\n\nபல உலோக அயனிகள் ஆக்சலேட்டுடன் வினைபுரிந்து கரையாத வீழ்படிவுகலாக உருவாகின்றன. முக்கியமான உதாரணமாக கால்சியம் ஆக்சலேட்டு சேர்மத்தைக் கூறலாம். இதுவே சிறுநீரகக் கற்களில் காணப்படும் முதன்மையான பகுதிப்பொருளாகும்.\n\nSection::::ஆக்சாலிக் அமிலத்துடன் தொடர்பு.\nஆக்சாலிக் அமிலத்திலிருந்து பலபடிநிலைகளில் புரோட்டான் பிரிகையடைந்து பாலிபுரோட்டிக் அமிலங்களாகின்றன. ஒரு புரோட்டான் இழப்பு ஏற்படும் போது ஒற்றை இணைதிற ஐதரசன் ஆக்சலேட்டு எதிர்மின்னயனி . உருவாகிறது. \n\nஇந்த எதிர்மின் அயனியுடன் சேரும் உப்பு சிலசமயங்களில் அமில ஆக்சலேட்டு, ஒற்றைக்கார ஆக்சலேட்டு ஆல்லது ஐதரசன் ஆக்சலேட்டு என்ற பெயரால் அழைக்கப்படுகிறது. முதலாவது புரோட்டான் இழக்கும்போது சமநிலை மாறிலியின் மதிப்பு(Ka) 5.37 × 10−2 (pKa = 1.27) ஆகும். இரண்டாவது புரோட்டனை இழக்கும்போது ஆக்சலேட்டு அயனியை உருவாக்குகிறது. சமநிலை மாறிலியின் மதிப்பு(Ka) 5.25 × 10−5 (pKa = 4.28) ஆகும். நடுநிலை காரக்காடித்தன்மை ( pH) கரைசல்களில் இந்த சமநிலை மாறிலியின் மதிப்புகள் ஆக்சாலிக் அமிலமல்ல என்றும் மிகச்சிறிதளவில் ஐதரசன் ஆக்சலேட்டு மட்டுமே காணப்படுவதாகவும் சுட்டிக் காட்டுகின்றன . பெரும்பாலும் H2C2O4, HC2O−4, மற்றும் C2O2−4,ஆகிய மூன்றையும் தெளிவாக வேறுபடுத்திக் காட்டவில்லை என்றாலும் இம்மூன்றின் கலவையை ஆக்சாலிக் அமிலம் என்கிறார்கள்.\n\nSection::::கட்டமைப்பு.\nஎளிய ஆக்சலேட்டு உப்புகளில் இருக்கும் ஆக்சலேட்டு எதிர்மின் அயனிகள் D2h மூலக்கூற்று சமச்சீர்மை கொண்ட சமதள முப்பரிமாண அமைப்பை ஏற்கின்றன. அல்லது 90° அணுகுமுறையில் O–C–C–O இருமுகங்கள் தோராயமாக D2d சமசீர்மையை ஏற்கின்றன . என்று எக்சுகதிர் படிகவியல் ஆய்வுகள் தெரிவிக்கின்றன.\n\nகுறிப்பாக M2C2O4 கட்டமைப்பு திண்மங்களில் ஆக்சலேட்டு பகுதிக் கூறுகள் சமதள D2h முப்பரிமாண அமைப்பை ஏற்கின்றன. (M = Li, Na, K) எனினும் சேர்மம் Cs2C2O4 இல் O–C–C–O இருதளமிடைக் கோணம் 81(1)° ஆக இருக்கிறது. எனவே Cs2C2O4 தோராயமாக D2d சமசீர்மைக்கு மிக நெருக்கமாக உள்ளது. ஏனெனில் இரண்டு CO2 சமதளங்கள் எதிரெதிராக உள்ளன. சேர்மம் Rb2C2O4 இன் இரண்டு வடிவங்களில் ஒன்று சமதள முப்பரிமாணமும் மற்றொன்று எதிரெதிர் ஆக்சலேட்டாகவும் காணப்படுகிறது. \n\nஆக்சலேட்டு அயனி இணைந்துள்ள கார உலோகங்களின் அளவைப் பொறுத்தே அவை ஏற்கின்ற முப்பரிமாணங்களும் அமைகின்றன என்பதையே உதாரனங்கள் காட்டுகின்றன, அவற்றில் சில மைய C−C பிணைப்புகளின் சுழற்சிக்குத் தடையாக உள்ளன. கணக்கீட்டு முறைகளின் படிஉ இத்தடையை அளவிட்டால் தனி ஈரயனியின் மதிப்பு 2-6 கிலோகலோரிகள்/மோல் ஆக உள்ளது . மத்திய கார்பன் – கார்பன் பிணைப்பு சிறந்த ஒற்றைப் பிணைப்பாக காணப்படுகிறது என்று இத்தகைய முடிவுகள் பொருள் விளக்கம் அளிக்கின்றன, மேலும் இரண்டு CO−2 அலகுகளிடையில் குறைவான பை ஊடாட்டம் மட்டுமே உள்ளது எனவும் அறியப்படுகிறது .சமதள முப்பரிமாணம் மற்றும் எதிரெதிர் பரிமாணம் இவற்றுக்கு இடையிலான ஆற்றல் வித்தியாசமாகக் கருதப்படும் C−C பிணைப்புச் சுழற்சிக்கான தடை இயல்பாகவே நிலைமின் விசையாகும். சமதள வடிவத்தில் O−O பிணைப்பை இவ்விசை பெருமளவுக்கு விலக்கி ஒதுக்குகிறது.\n\nபொட்டாசியம் ஃபெர்ரியாக்சலேட்டு போன்ற சேர்மங்களில் ஆக்சலேட்டு பெரும்பாலும் இருபல் இடுக்கியிணைப்பு ஈந்தணைவியாகக் காணப்படுகிறது. ஒற்றை உலோக மையங்களுடன் இடுக்கி இணைப்பு சேரும்போதெல்லாம் சமதள முப்பரிமாணத்தையே ஏற்கின்றன.\n\nSection::::இயற்கைத் தோற்றம்.\nஇயற்கையில் பல தாவரங்களில் ஆக்சலேட்டு தோன்றுகிறது. கார்போவைதரேட்டுகளின் நிறைவடையாத ஆக்சிசனேற்றத்தால் இவை தோன்றுகின்றன. சில வகை கோதுமைகளில் ஆக்சாலிக் அமிலம் காணப்படுகிறது . \n\nSection::::பாதுகாப்பு.\nஉடலில் ஆக்சலேட்டு அளவு அதிகரிக்கும் போது சிறுநீரக நோய்கள் தோன்றி உயிருக்கு ஆபத்து விலைவிக்கின்றன. \n"}
{"id": "327110", "url": "https://ta.wikipedia.org/wiki?curid=327110", "title": "சியால்கோட் மாவட்டம்", "text": "சியால்கோட் மாவட்டம்\n\nசியால்கோட் மாவட்டம் (Sialkot District) (), தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடகிழக்கில் அமைந்துள்ளது. சியால்கோட் நகரம் இம்மாவட்டத்தின் நிர்வாகத் தலைமையிடம் ஆகும். \nவளமையான பாகிஸ்தான் நகரங்களில் சியால்கோட் நகரம் மூன்றாவது இடத்தை வகிக்கிறது. சியால்கோட் இராணுவப் பாசறை 1852-இல் நிறுவப்பட்டது. \n\nSection::::வரலாறு.\nபஞ்சாப் மாகாணத்தின் சியால்கோட், வேத காலம் முதல் இந்தோ ஆரியர்கள் மற்றும் நாகர் இன மக்கள் வாழ்ந்த பகுதியாகும். பண்டைய பரத கண்டத்து அரச குலங்களான காம்போஜர்கள், தராதரர்கள், கேயர்கள், மாத்ரிகள், பௌரவர்கள், யௌதேயர்கள், மாளவர்கள், மற்றும் குருக்கள் சியால்கோட் உள்ளடக்கிய பஞ்சாப் பகுதிகளை ஆண்டனர்.\n\nஅகாமனிசியப் பேரரசு இப்பகுதியை கி மு 550 முதல் 330 முடிய ஆண்டது. கி மு 331-இல் பேரரசர் அலெக்சாந்தர் 50,000 வீரர்களுடன் இப்பகுதியை முற்றுகையிட்டு போர் புரிந்தார்.\n\nசியால் கோட் பகுதி மௌரியப் பேரரசு, குப்தப் பேரரசு, குஷாணப் பேரரசு, ஹூணப் பேரரசு, ஹெப்தலைட்டுகள் மற்றும் காபூல் சாகி ஆட்சிப் பகுதியில் இருந்தது.\n\nகஜினி முகமது கி பி 1005-இல் காபூல் சாகி மன்னர்களை வென்று சியால்கோட் பகுதியைக் கைப்பற்றினார். மேலும் சியால்கோட் பகுதியை தில்லி சுல்தானகம் மற்றும் முகலாயப் பேரரசின் கீழ் இருந்தது. \nமுகலாயப் பேரரசின் வீழ்ச்சியின் போது சீக்கியப் பேரரசின் கீழ் சியால்கோட் இருந்தது. ஆங்கிலேய-சீக்கியப் போர்களுக்குப் பின்னர் பிரித்தானிய இந்தியாவின் ஆட்சிக் காலத்தில் பிரித்தானிய பஞ்சாப் மாகாணத்தின் ஒரு பகுதியாக சியால்கோட் விளங்கியது. \n\n1947 இந்தியப் பிரிவினையின் போது சியால்கோட் மாவட்டம் உள்ளிட்ட மேற்கு பஞ்சாப் பகுதிகள் பாகிஸ்தானின் ஆளுகைக்குள் சென்றது.\n\nSection::::மாவட்ட நிர்வாகம்.\nசியால்கோட் மாவட்டம் தசகா, பஸ்ரூர், சம்பிரியல் மற்றும் சியால்கோட் என நான்கு வட்டங்களைக் கொண்டுள்ளது. மேலும் 122 கிராம ஒன்றியக் குழுக்களையும், 1543 வருவாய் கிராமங்களைக் கொண்டுள்ளது. Tehsils & Unions in the District of Sialkot - Government of Pakistan</ref> இம்மாவட்டம் நான்கு நகராட்சி மன்றங்களையும், ஆறு நகரப் பஞ்சாயத்துக்களையும், ஒரு இராணுவப் பாசறையும் கொண்டுள்ளது.\n\nSection::::புவியியல் மற்றும் தட்ப வெப்பம்.\n3,016 சதுர கிலோ மீட்டர் பரப்பளவு கொண்ட சியால்கோட் மாவட்டத்தின் வடக்கிலும், கிழக்கிலும் இந்தியாவின் ஜம்மு காஷ்மீர் மாநிலமும், தெற்கில் குஜ்ரன்வாலா மாவட்டமும், மேற்கில் குஜராத் மாவட்டமும் எல்லைகளாக உள்ளது.\n\nசூன், சூலை மாதக் கோடைகாலத்தில் கடும் வெப்பமும், குளிர்காலத்தில் வெப்பம் பூஜ்ஜியம் 2° செல்சியஸ் வெப்பம் வரை காணப்படுகிறது. சராசரி ஆண்டு மழைப் பொழிவு 1000 மில்லி மீட்டராகும். இம்மாவட்ட மக்கள் தொகையில் 25.82% மேலாக நகர்புறங்களில் வாழ்கின்றனர்.\n\nSection::::மக்கள் தொகையியல்.\n3016 சதுர கிலோ மீட்டர் பரப்பளவு கொண்ட சியால்கோட் மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 27,23,481 ஆக உள்ளது. மக்கள் தொகையில் ஆண்கள் 13,96,532 (51.28%) ஆகவும்; பெண்கள் 1326949 (48.72%) ஆகவுள்ளனர். 1981 – 1998 கால கட்டத்தில் மக்கள் தொகை வளர்ச்சி 2.46% ஆக உயர்ந்துள்ளது. பாலின விகிதம் 100 பெண்களுக்கு 105.2 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 903.2 நபர்கள் வீதம் உள்ளனர். கிராமப்புற மக்கள் தொகை 20,10,152 (73.81%) ஆக உள்ளது. சராசரி எழுத்தறிவு 58.9% ஆக உள்ளது. அதில் ஆண்களின் எழுத்தறிவு 65.96%; பெண்களி எழுத்தறிவு 51.52% ஆக உள்ளது. \nSection::::பொருளாதாரம்.\nஇம்மாவட்டம் வேளாண்மைப் பொருளாதரத்தை நம்பியுள்ளது. இம்மாவட்டத்தில் கோதுமை, நெல், கரும்பு, பார்லி, சோளம் முதலியன பயிரிடப்படுகிறது.\n"}
{"id": "327113", "url": "https://ta.wikipedia.org/wiki?curid=327113", "title": "இணைதிறன் பிணைப்புக் கோட்பாடு", "text": "இணைதிறன் பிணைப்புக் கோட்பாடு\n\nஇணைதிறன் பிணைப்புக் கோட்பாடு (valence bond (VB) theory) என்பது வேதிப் பிணைப்பைப் பற்றி, விளக்குவதற்காக உருவாக்கப்பட்ட ஒரு கொள்கையே இணைதிறன் பிணைப்புக் கோட்பாடாகும். வேதிப்பிணைப்பை விளக்குவதற்காக உருவாக்கப்பட்ட இரண்டு அடிப்படை விதிகளில் இதுவும் ஒன்றாகும். இக்கோட்பாடுகள் குவாண்டம் இயங்கியலைப் பயன்படுத்தி வேதிப் பிணைப்பை விளக்க முற்படுகின்றன. ஒரு மூலக்கூறு உருவாகும் போது பிரிந்துபோன அணுக்களின் அணு ஆர்பிட்டால்கள் எவ்வாறு இணைந்து வேதிப்பிணைப்புகளாக உருவாகின்றன என்பதில் இக்கோட்பாடு கவனம் செலுத்துகிறது. மாறாக ஆர்பிட்டால்களைக் கொண்டுள்ள மூலக்கூறு ஆர்பிட்டால் கொள்கை முழுமூலக்கூற்றிலும் கவனம் செலுத்துகிறது \n\nSection::::வரலாறு.\n1916 ஆம் ஆண்டில் வெளியிடப்பட்ட இலூயிசு கொள்கையின்படி ஒரு வேதிப்பிணைப்பு என்பது இரு அணுக்களுக்கிடையே எலெக்ட்ரான் இரட்டைகள் பங்கிடப்படுவதால் தோன்றும் பிணைப்பாகும். மூலக்கூறுகள் இலூயிசு கட்டமைப்புகளாக பிரதிநிதிதுவம் பெறுகின்றன. 1927 இல் இயெட்லர்-லண்டன் கோட்பாடு உருவாக்கப்பட்டது. முதல் முறையாக குவாண்டம் இயங்கியல் பரிசீலனைகள் அடிப்படையில் ஐதரசன் மூலக்கூறு H2 வின் பிணைப்புப் பண்புகளை கணக்கிடுவதற்கு வாய்ப்பு உண்டானது. குறிப்பாக வால்டர் இயெட்லர் சுரோடிங்கர் அலைச் சமன்பாட்டை எவ்வாறு பயன்படுத்தி ஐதரசன் அணுவின் அலைச்செயல் எவ்வாறு கூடி, கழிந்து, பரிமாற்றமடைந்து சகப்பிணைப்பாக மாறுகிறது என்பதை உறுதிப்படுத்தினார். பின்னர் பிரிட்சு லண்டனுடன் சேர்ந்து இணைதிறன் பிணைப்புக் கோட்பாட்டை உருவாக்கினார் . பின்னாளில் லினசு பாலிங் இக்கோட்பாட்டை விரிவுபடுத்தினார். ஒத்திசைவு (1928), கலப்பினச் சேர்க்கை (1930) என்ற மேலும் இரண்டு முக்கியக் கருத்துகள் முன்வைக்கப்பட்டன. சார்லசு கூல்சன் கருத்துப்படி, பழங்கால இணைதிறன் பிணைப்புக் கோட்பாடுகளிலிருந்து மாறுபட்ட நவீன இணைதிறன் பிணைப்புக் கோட்பாட்டின் காலமாக இக்காலம் பார்க்கப்பட்டது. ஒத்திசைவுக் கோட்பாடு சரியானதல்ல என்று சோவியத் வேதியியலாளர்கள் 1950 இல் விமர்சித்தனர் .\n\nSection::::கோட்பாடு.\nஇணைதிறன் பிணைப்புக் கோட்பாட்டின்படி இரண்டு அணுக்களுக்கு இடையில் தோன்றும் சகபிணைப்பானது, அவ்வணுக்கள் ஒவ்வொன்றின் பாதிநிரம்பிய அணு ஆர்பிட்டால்கள் பெற்றுள்ள இணைசேரா எலக்ட்ரான்கள் மேற்பொருந்துவதால் உருவாகிறது. ஒரு இணைதிறன் பிணைப்புக் கட்டமைப்பு ஒரு இலூயிசுக் கட்டமைப்புக்குச் சமமானது ஆகும். ஆனால், ஒரு தனி இலூயிசு கட்டமைப்பை எழுத இயலாது. பல இணைதிறன் பிணைப்புக் கட்டமைப்புகள் பயன்படுத்தப்படுகின்றன. ஒவ்வொரு இணைதிறன் பிணைப்புக் கட்டமைப்பும் ஒரு குறிப்பிட்ட இலூயிசு கட்டமைப்பை எடுத்துரைக்கின்றன. இணைதிறன் பிணைப்புக் கட்டமைப்புகளின் இணைப்புதான் ஒத்திசைவுக் கோட்பாட்டிற்கு முக்கியமான தேவையாகும். பங்குபெறும் அணுக்களின் அணு ஆர்பிட்டால்கள் மேற்பொருந்துவதால் வேதிப் பிணைப்பு உருவாகிறது என இணைதிறன் பிணைப்புக் கோட்பாடு கருதுகிறது. ஏனெனில், மேற்பொருந்துதல் நிகழ்வதற்கு எலக்ட்ரான்கள் பிணைப்பு மண்டலத்தில் இருந்தாக வேண்டும். பிணைப்புகள் என்பவை பலவீனமாக இணைந்த ஆர்பிட்டால்கள் அல்லது ஒரு சிறிய மேற்பொருந்தல் என இக்கோட்பாடு பார்க்கிறது. அடிமட்டநிலை மூலக்கூறுகளில் இக்கோட்பாடு மிக எளிமையாக பொருந்துகிறது. உள்கூடு ஆர்பிட்டால்களும் எலக்ட்ரான்களும் பிணைப்புகள் உருவாகும்போது அவசியத்தோடு மாற்றமடையாமல் நிலைத்திருக்கின்றன.\n\nமேற்பொருந்தும் அணு ஆர்பிட்டால்கள் வேறுபடுகின்றன. சிக்மா, பை என்ற இருவகையான மேற்பொருந்தும் ஆர்பிட்டால்கள் காணப்படுகின்றன. பங்கீடு செய்துகொண்ட எலக்ட்ரான்களின் ஆர்பிட்டால்கள் எதிர் எதிராக மேற்பொருந்துவதால் சிக்மா பிணைப்பு உருவாகிறது. இணையாக உள்ள ஆர்பிட்டால்கள் இரண்டு மேற்பொருந்துவதால் பை பிணைப்பு உருவாகிறது. உதாரணமாக, இரண்டு s- ஆர்பிட்டால் எலக்ட்ரான்களுக்கிடையில் தோன்றும் பிணைப்பு சிக்மா பிணைப்பாகும். ஏனெனில் இரண்டு கோளங்களும் எப்போதும் ஓரச்சில் இருக்கின்றன. பிணைப்பு வரிசையப் பொறுத்தவரை. பிணைப்பு வரிசை அடிப்படையில், ஒற்றைப் பிணைப்புகள் ஒரு சிக்மா பிணைப்பைக் கொண்டுள்ளன. இரட்டைப் பிணைப்புகள் ஒரு சிக்மாபிணைப்பும், ஒரு பை பிணைப்பும் கொண்டிருக்கின்றன. முப்பிணைப்புகளில் ஒரு சிக்மா பிணைப்பும் இரண்டு பை பிணைப்புகளும் காணப்படுகின்றன. எனினும், பிணைப்பக்குத் தேவையான அணு ஆர்பிட்டால்கள் கலப்பினச்சேர்க்கைக்கு உரியதாக இருக்கவேண்டும். பெரும்பாலும், பிணையும் அணு ஆர்பிட்டால்கள் பல்வேறு சாத்தியமுள்ள வகை ஆர்பிட்டால்களாகும் இயல்பைப் பெற்றிருக்க வேண்டும். பிணைப்பிற்கான இத்தகைய இயல்பை அணு ஆர்பிட்டால்கள் பெறும் வழிமுறையே கலப்பினச் சேர்க்கை எனப்படும்.\n\nமூலக்கூற்று ஆர்பிட்டால் கோட்பாட்டை தற்கால நவீன இணைதிறன் பிணைப்புக் கோட்பாட்டு நிறைவு செய்கிறது. இணைதிறன் பிணைப்பு நுணுக்கத்தை மூலக்கூற்று ஆர்பிட்டால் கோட்பாடு கடைபிடிக்கவில்லை. ஒரு மூலக்கூறிலுள்ள இரண்டு குறிப்பிட்ட அணுக்களில் எலக்ட்ரான் இணை உள்ளடங்கவில்லை. ஆனால், மூலக்கூறு ஆர்பிட்டால்களுக்கு பகிரப்பட்டு அவற்றின் மூலம் முழு மூலக்கூறுக்கும் நீட்டிக்கப்படுகிறது. மூலக்கூற்று ஆர்பிட்டால் கொள்கை நேரடியாக காந்தப்பண்பு, அயனியாகும் பண்பு ஆகியவற்றை முன்கனிக்கிறது. இணைதிறன் பிணைப்புக் கொள்கையும் அதே முடிவுகளைக் கொடுத்தாலும் சிக்கல் நிறைந்ததாக உள்ளது. பை ஆர்பிட்டால்களின் சுழல் சேர்க்கையின் காரணமாக மூலக்கூறுகள் அரோமாட்டிக் பண்புகளைப் பெறுகின்றன என்கிறது இணைதிறன் பிணைப்புக் கொள்கை . இதற்கு கெக்குலே மற்றும் தீவார் கட்டமைப்புகளுக்கிடையிலான ஒத்திசைவு என்ற பழைய வழிமுறை இன்றியமையாததாக உள்ளது. மாறாக, பை-எலக்ட்ரான்களின் உள்ளடங்கா பிணைப்பு நிலையே அரோமாட்டிக் பண்பிற்கான காரணமென்று மூலக்கூற்று ஆர்பிட்டால் கோட்பாடு கருதுகிறது. ஒப்பீட்டளவில் சிறிய மூலக்கூறுகளில் இணைதிறன் பிணைப்புக் கோட்பாடு தடுக்கப்படுகிறது. இணைதிறன் பிணைப்பு ஆர்பிட்டால்களும் இணைதிறன் பிணைப்பு கட்டமைப்புகளுக்கும் இடையில் செங்குத்துத் தன்மை இல்லாமையே இதற்கு பெரிதும் காரணமாகும். அதே சமயம் மூலக்கூற்று ஆர்பிட்டால்கள் செங்குத்தன்மையுடன் உள்ளன. மறுபுறத்தில், ஒரு வேதிவினையின் போது பிணைப்புகள் உருவாதல் மட்டும் உடைதலின் போது ஏற்படும் எலக்ட்ரான் மின்சுமை தொடர்பான தெளிவான விளக்கத்தை இணைதிறன் பினைப்புக் கோட்பாடு வழங்குகிறது.\n\nSection::::பயன்பாடுகள்.\nபல மூலக்கூறுகளில் சகப்பிணைப்பு உருவாதலை இக்கோட்பாடு விளக்குகிறது.\nஉடனிசைவு , இனக்கலப்பாக்கல் என்ற இரு பயன் மிக்க தோற்றப்பாடுகளை முதன் முதலில் உருவாக் கிய பெருமை இக்கோட்பாட்டிற்கு உரியது ஆகும்.\n"}
{"id": "327114", "url": "https://ta.wikipedia.org/wiki?curid=327114", "title": "க. அயோத்திதாஸப் பண்டிதர் சிந்தனைகள்-1", "text": "க. அயோத்திதாஸப் பண்டிதர் சிந்தனைகள்-1\n\nக. அயோத்திதாஸப் பண்டிதர் சிந்தனைகள்-1 என்பது க. அயோத்திதாசப் பண்டிதர் வெவ்வேறு ஆண்டுகளில் தனித்தனி நூல்களாகப் பார்ப்பனியத்தை விமர்சித்து எழுதிய ஐந்து நூல்களின் தொகுப்பு நூலாகும். பல்வேறு காலத்தில் எழுதப்பட்ட இந்நூல்களைத் தலித் சாகித்ய அகாடமி என்ற பதிப்பகத்தார், 1999 ஆம் ஆண்டு தொகுத்து வெளியிட்டனர். இந்நூல் 158 பக்கங்களைக் கொண்ட, சமூகவியல் சார்ந்த விழிப்புணர்வு நூலாகும். தமிழ்நாடு அரசு அறிவித்த, நாட்டுடமை ஆக்கப்பட்ட நூல்களில், இந்நூலும் ஒன்றாகும்.\n\nசாதியம் குறித்த விழிப்புணர்வை இந்நூல் பிரதானமாக வழங்குகிறது. நூலாசிரியரின் எழுத்தாக்கத்தால், இந்திய சட்ட அறிஞர் அம்பேத்கர், பெளத்தத்தின் முக்கியத்துவத்தை உணர்வதற்கு காரணியாக இருந்து, மன எழுச்சி அடைந்ததாக வரலாற்றுக் குறிப்புகள் உள்ளன. \n\nSection::::உள்ளடக்கம்.\nவெவ்வேறு காலகட்டத்தில் அரசியல் சமூகம் சார்ந்து நூலாசிரியர் எழுதிய சிறு கட்டுரைகளின் தொகுதி இந்நூலில் இடம்பெற்றுள்ளன. இம்முதல் தொகுதி ஐந்து நூல்கள் இணைத்து உருவாக்கப்பட்டுள்ளது.\n\n\n."}
{"id": "327122", "url": "https://ta.wikipedia.org/wiki?curid=327122", "title": "எம்எம்ஆர் தடுப்பு மருந்து", "text": "எம்எம்ஆர் தடுப்பு மருந்து\n\nஎம்எம்ஆர் தடுப்பு மருந்து (எம்எம்ஆர் தடுப்பூசி, \"MMR vaccine\", இதன் லத்தீன் பெயர்களை அடிப்படையாக கொண்டு எம்பிஆர் தடுப்பு மருந்து MPR vaccine  எனவும் அழைக்கப்படுகிறது) தட்டம்மை தாளம்மை மணல்வாரிக்கு எதிராக போடப்படுவதாகும். இம்மருந்தில்  ஆற்றல் குறைவான உயிருள்ள மூன்று நோய்களின் தீநுண்மம் கலவையாக இருக்கும். இம்மருந்து ஊசி மூலம் செலுத்தப்படக்கூடியது. தட்டம்மைக்கான மருந்தை முதலில் மௌரிச் இல்மேன் என்பவர் மெர்க் நிறுவனத்தில் பணியாற்றிய போது கண்டார்.\n\nதட்டம்மைக்கான தடுப்பு மருந்து உரிமம் மூலம் முதலில் 1963 ஆம் ஆண்டு பொது சந்தையில் கிடைத்தது, 1968ஆம் ஆண்டு மேலும் முன்னேறிய மருந்து அறிமுகமாகியது, தாளம்மைக்கான மருந்து 1967 ஆம் ஆண்டும் மணல்வாரிக்கான மருந்து 1969 ஆம் ஆண்டும் கிடைக்க தொடங்கின. மூன்று தடுப்பு மருந்துகளும் கலந்து 1971 ஆம் ஆண்டு முதல் எம்எம்ஆர் என்ற பெயரில் தரப்படுகிறது.\n\nஇம்மருந்து பொதுவாக ஒரு வயதுள்ள குழந்தைகளுக்கு முதல் முறை வழங்கப்படுகிறது. இரண்டாவது முறை பள்ளிக்கு செல்லும் முன் வழங்கப்படுகிறது. முதல் முறை வழங்கப்படும்போது குறைந்த எண்ணிக்கையிலான குழந்தைகளுக்கு நோய் எதிர்ப்பு ஆற்றல் வருவதில்லை அதனாலேயே இரண்டாவது முறை வழங்கப்படுகிறது. 1971 ஆம் ஆண்டு இம்மருந்துக்கு அமெரிக்காவில் உரிமம் வழங்கப்பட்டது. \n\n1989 ஆம் ஆண்டு இரண்டாவது முறை மருந்து வழங்கும் முறை அறிமுகமானது. உலகம் முழுவதும் 60 இக்கும் மேற்பட்ட நாடுகள் இதை பயன்படுத்துகின்றன. மெர்க் \"எம் எம் ஆர்\"  என்றும் கிலாக்சோ இசுமித்க்லைன் பையோலாசிகல் \"பிரியோரிக்ச்\" என்றும்  செரெம் இந்திய கழகம்  \"டிரெசிவக்' என்றும் சனோபி பாசுடர் \"டிரிமோவாக்ச்\" என்றும் இதை விற்கின்றன. \n\nஇம்மருந்து குழந்தைகளுக்கு வழங்கப்படுவதாயினும் மருத்துவர்களின் அறிவுறுத்தலின்படி சில பெரியவர்களும் தரப்படுகிறது. சில எச்.ஐ.வி நோயாளிகளுக்கும் இம்மருந்து மருத்துவர்களின் அறிவுறுத்தலின்படி தரப்படுகிறது.\n"}
{"id": "327128", "url": "https://ta.wikipedia.org/wiki?curid=327128", "title": "நைட்ரேட்டு சோதனை", "text": "நைட்ரேட்டு சோதனை\n\nநைட்ரேட்டு சோதனை \"(Nitrate test)\" என்பது ஒரு வேதிப்பொருளில் நைட்ரேட்டு அயனி கலந்துள்ளதா என்பதைக் கண்டறிய உதவும் சோதனையாகும். வேதிப்பொருளின் உலர்நிலையில் மற்ற அயனிகளை எளிதாக கண்டறிவது போல நைட்ரேட்டு அயனியைக் கண்டறிவது கடினமாகும். ஏனெனில் எல்லா நைட்ரேட்டுகளும் தண்ணிரில் கரையும். மாறாக, பல பொது அயனிகள் யாவும் கரையாத உப்புகளைத் தருகின்றன. உதாரணமாக, ஆலைடு உப்புக்கள் வெள்ளியுடன் வீழ்படிவைத் தருகின்றன. சல்பேட்டு உப்புகள் பேரியத்துடன் வீழ்படிவைக் கொடுக்கின்றன.\n\nநைட்ரேட்டு எதிர்மின் அயனி ஆக்சிசனேற்றியாகும். இந்தப் பண்பை அடிப்படையாகக் கொண்டே நைட்ரேட்டு அயனியை கண்டறிவதற்கான பல சோதனைகள் உள்ளன. அருங்கேடாக வேதிப்பொருளில் இருக்கும் பிற ஆக்சிசனேற்றிகள் வினையில் உட்புகுந்து தவறான முடிவுகளைக் கொடுக்கலாம்.\n\nSection::::வளையச் சோதனை.\nநைட்ரேட்டுகளைக் கண்டறிவதற்கு பொதுவாகப் பயன்படுத்தப்படும் சோதனை பழுப்பு வளையச் சோதனையாகும் . நைட்ரேட்டுக் கரைசலுடன் இரும்பு(II) சல்பேட்டைச் சேர்த்து பின்னர் மெதுவாக அடர் கந்தக அமிலத்தை சேர்க்க வேண்டும். இரண்டு அடுக்குகளுக்கும் இடையில் ஒரு பழுப்பு வளையம் தோன்றும். இப்பழுப்பு வளையம் தோன்றினால் அப்பொருளில் நைட்ரேட்டு அயனி இருப்பதாக பொருள் . நைட்ரைட்டு அயனி உடன் கலந்திருந்தால் சோதனை முடிவில் பிழை ஏற்பட வாய்ப்பு உண்டு இரும்பு(II) வால் நைட்ரேட்டு அயனி ஒடுக்கப்படு, இரும்பு(III) ஆக மாறுவதும் நைட்ரசோனியம் அணைவு உருவாகி நைட்ரிக் ஆக்சைடு NO+ ஆக மாறுவதும் ஒட்டுமொத்த பழுப்பு வளைய சோதனையாகும்.\n2HNO3+ 3H2SO4 + 6FeSO4 ---» 3Fe2(SO4)3 + 2NO + 4H2O\n[Fe(H2O)6]SO4 + NO = [Fe(H2O)5(NO)]SO4+ H2O\n\nSection::::தேவர்தா சோதனை.\nதேவர்தா கலப்புலோகம் (தாமிரம்/அலும்னியம்/துத்தநாகம்) ஓர் ஒடுக்கும் முகவராகும். சோடியம் ஐதராக்சைடு முன்னிலையில் இது நைட்ரேட்டுடன் வினைபுரிந்து அமோனியாவை வெளிவிடுகிறது. காரமணத்தைக் கொண்டு அமோனியா உற்பத்தியானதை அறிந்து கொள்ளலாம். உலர் நிலையில் சில வாயுக்கள் மட்டுமே நைட்ரேட்டுடன் வினைபுரிந்து அமோனியாவை வெளியிடும்.\n\n3 NO−3 + 8 Al + 5 OH− + 18 H2O → 3 NH3 + 8 [Al(OH)4]−\n\nஇவ்வினையில் அலுமினியம் ஒடுக்கும் முகவராகச் செயல்படுகிறது.\n\nSection::::டைபீனைலமின் சோதனை.\nநைட்ரேட்டு அயனி இடம்பெற்றுள்ள உப்புடன் டைபீனைலமீன் கரைசலையும் கந்தக அமிலத்திலுள்ள அமோனியம் குளோரைடையும் சேர்த்தால் ஆக்சிசனேற்றம் நிகழ்ந்து கரைசலில் நீல நிறம் தோன்றும். இதைக் கொண்டு கரைசலில் நைட்ரேட்டு அயனி இருப்பதை அறியலாம். கரிம நைட்ரேட்டுகளைக் கண்டறியவும் இச்சோதனையைப் பயன்படுத்தலாம் .\n\nSection::::தாமிரத் துருவல்கள் சோதனை.\nஅடர்கந்தக அமிலத்துடன் தாமிரத்துருவல்களைச் சேர்த்து நைட்ரேட்டு அயனி இடம்பெற்றுள்ள ஒரு வேதிப்பொருளை சூடுபடுத்தினால் பழுப்பு நிறத்தில் கார மணத்துடன் நுரைத்துப் பொங்கும். நீல லிட்மசு தாள் சிவப்பாக மாறும்.\n\nஇங்கு கந்தக அமிலம் நைட்ரேட்டு அயனியுடன் வினைபுரிந்து நைட்ரிக் அமிலம் உருவாகிறது. பின்னர் இது தாமிரத்துருவல்களுடன் வினைபுரிந்து நைட்ரிக் ஆக்சைடு உருவாகிறது. நைட்ரிக் ஆக்சைடு தேவைப்பட்டால் நைட்ரசன் டை ஆக்சைடாக ஆக்சிசனேற்றம் அடைகிறது.\n\nCu + 4 HNO3 → Cu(NO3)2 + 2 NO2 +2H2O\n"}
{"id": "327140", "url": "https://ta.wikipedia.org/wiki?curid=327140", "title": "தொழில்நுட்பம் மற்றும் மருத்துவத்திற்கான தெற்காசிய நிறுவனம்", "text": "தொழில்நுட்பம் மற்றும் மருத்துவத்திற்கான தெற்காசிய நிறுவனம்\n\nதொழில்நுட்பம் மற்றும் மருத்துவத்திற்கான தெற்காசிய நிறுவனம் (SAITM) என்பது இலங்கையில் உயர்கல்வியை வழங்குகின்ற ஒரு தனியார் கல்வி நிறுவனம் ஆகும். இதுவே இலங்கையில் உருவாக்கப்பட்ட முதலாவது தனியார் பசுமைப் பல்கலைக் கழகம் ஆகும். It is the first private sector Green Campus to be established in the country. யூலை 2016 இல் , இலங்கை அரசாங்கம் இந்நிறுவனத்தினால் வழங்கப்படும் மருத்துவக் கற்கைகளுக்கான மாணவர் அனுமதிகளை இடைநிறுத்தியது.\n\nSection::::வரலாறு.\nதொழில்நுட்பம் மற்றும் மருத்துவத்திற்கான தெற்காசிய நிறுவனம், மருத்துவம், பொறியியலும் தகவல் தோழில்நுட்பமும், மேலாண்மையும் நிதியும் மற்றும் தகவல் தொடர்பாடல் தொழில் நுட்பமும் ஊடகமும் ஆகிய துறைகளில் மூன்றாம் நிலைக் கல்வியை வழங்குவதை நோக்கமாகக்கொண்டு முனைவர் நெவில் பெர்னாண்டோவினால் 2008 ஆம் ஆண்டு நிறுவப்பட்டது. இந்நிறுவனம் ஆரம்பத்தில் ரஷ்யாவில் உள்ள நிசுவி நொவ்கொரட்டு அரச மருத்துவப் பல்கலைக் கழகம், தாய்லாந்து ஆசிய தொழில்நுட்ப நிறுவனம், இங்கிலாந்தின் பக்கிங்கம்சயார் புதிய பல்கலைக் கழகங்களுடன் இணைந்து பட்டம் வழங்கும் நிறுவனமாக தொழில்பட்டது.\n"}
{"id": "327144", "url": "https://ta.wikipedia.org/wiki?curid=327144", "title": "2017 இந்திய ஒன்றியத்தின் வரவு செலவுத் திட்டம்", "text": "2017 இந்திய ஒன்றியத்தின் வரவு செலவுத் திட்டம்\n\n2017- 2018ஆம் ஆண்டுக்கான வரவு செலவுத் திட்டத்தை பிப்ரவரி 1, 2017 அன்று நிதியமைச்சர் அருண் ஜெட்லி தாக்கல் செய்தார்.\n\n\n\n\n\n"}
{"id": "327149", "url": "https://ta.wikipedia.org/wiki?curid=327149", "title": "பெஞ்சமின் ஆப்தார்ப் கவுல்டு", "text": "பெஞ்சமின் ஆப்தார்ப் கவுல்டு\n\nபெஞ்சமின் ஆர்தார்ப் கவுல்டு \"(Benjamin Apthorp Gould)\" (செப்டம்பர் 27, 1824 – நவம்பர் 26, 1896) ஓர் அமெரிக்க வானியலாளர் ஆவார். இவர் வானியல் இதழைத் தொடங்கியதற்காகவும் கவுல்டு பட்டையின் கண்டுபிடிப்புக்காகவும் அர்ஜெண்டினா வான்காணகத்தை உருவாக்கியதற்காகவும் அர்ஜெண்டீனா தேசிய வானிலையியல் சேவையை தோற்றுவித்ததற்காகவும் பெயர்பெற்றவர்.\n\nSection::::வாழ்க்கை.\nஇவர் மசாசூசட், போசுடனில் பிறந்தார். இவரது தந்தையார் போசுடன் இலத்தீன் பள்ளியின் முதல்வரான பெஞ்சமின் ஆர்தார்ப் கவுல்டு ஆவார். இந்தப் பள்லியில் தான் ஆர்தார்ப் கவுல்டு கல்வி கற்றார். இவரது தாயார் உலுக்ரீழ்சியா தானா கோடார்டு ஆவார். கவிஞர் அன்ன பிளேகு கவுல்டு இவரது மாமா ஆவார். ஆர்வார்டு கல்லூரியில் சேர்ந்து 1844 இல் பட்டம் பெற்றதும், இவர் செருமனி, கோட்டிங்டன் பல்கலைக்கழகத்தில் காசின் கீழ் கணிதவியலும் வானியலும் படித்தார். அப்போது இவர் வால்வெள்ளிகள், குறுங்கோள்கள் ஆகியவற்றின் நோக்கீடுகள் பற்றியும் அவற்றின் இயக்கம் பற்றியும் 29 ஆய்வுரைகலை வெளியிட்டார். அமெரிக்கவிலேயே முதன்முதலாக வானியலில் முனைவர் பட்டம் பெற்றதும், ஐரோப்பாவின் வான்காணகங்களுக்குப் பயணம் மேற்கொண்டு, அமெரிக்காவில் வானியலை மேம்படுத்த என்ன செய்யவேண்டும் என அறிவுரைகல் கேட்டுப் பெற்றார். அங்கு இவருக்கு Astronomische Nachrichten இதழின் அமைப்பில் ஒரு வானியல் இதழை அமெரிக்காவில் தொடங்குமாறு முதன்மையான அறிவுரை வழங்கப்பட்டது.\n\n\n"}
{"id": "327161", "url": "https://ta.wikipedia.org/wiki?curid=327161", "title": "பிராங்க் வாட்சன் டைசன்", "text": "பிராங்க் வாட்சன் டைசன்\n\nசர் பிராங்க் வாட்சன் டைசன் \"(Sir Frank Watson Dyson)\", KBE, FRS, FRSE, LLD, (8 ஜனவரி 1868 – 25 மே 1939) ஓர் ஆங்கிலேய வானியலாளர் ஆவார். இவர் அரசு வானியலாளராக அமர்த்தப்பட்டார். இவர் இங்கிலாந்தில் உள்ள கிரீன்விச்சில் இருந்துள்ள பிப் ஒலி நேரக் குறிகைகளை அறிமுகப்படுத்தியதர்காகவும் ஐன்சுட்டைனின் பொது சார்பியல் கோட்பாட்டை நிறுவியதற்காகவும் பெயர்பெற்றவர்.\n\nSection::::வாழ்க்கை.\nஇவர் இலைசெசுடெர்சயரில் ஆழ்சுபை-தெ-லாசவுச் அருகில் உள்ள மீழ்சாமில் பிறந்தார். இவரது தந்தையார் புனித வாட்சன் டைசன் ஆவார். இவர் மரைப்பேராய அமைச்சர். இவரது தாயார் பிரான்சிசு டோடுவெல். இவரது பெற்றோர் இவரது இலம்பருவத்திலேயே யார்க்சயருக்கு இடம்பெயர்ந்தனர். அங்கே மேற்கு யார்க்சயரில் இருந்த ஆலிபாக்சில் உள்ள ஈத் இலக்கணப் பள்ளியில் கல்விபெற்ரார். கல்விநல்கை பெற்று பிராட்போர்டு இலக்கணப் பள்ளிக்கும் கேம்பிரிட்ஜ் டிரினிடி கல்லூரிக்கும் மாறினார். இக்கல்லூரியில் இவர் கணிதவியலும் வானியலும் கற்றார். இவர் அங்கே இரண்டாம் விரேங்கிளராக 1889 இல் விளங்கினார்.\n\nஇவருக்கு 1894 இல் கிரீன்விச் வான்காணகத்தில் முதுநிலை உதவியாளர் பதவி வழங்கப்பட்டது. இங்கு இவருக்கு விண்மீன் வரைவியல் அட்டவணைப்பணி தரப்பட்டது. இந்த அட்டவணை 1905 இல் வெளியானது.\n\nஇவர் சுகாட்லாந்துக்கான அரசு வானியலாளராக 1905 முதல் 1910 வரை அமர்த்தப்பட்டார்.மேலும்1910 இல் இருந்து 1933 வரை அரசு வானியலாளராகவும் கிரீன்விச் வான்காணக இயக்குநராகவும் இருந்துள்ளார். இவர் அந்த வான்காணகத்துக்கு ஒரு புதிய விடுபட்ட தனி ஊசல் கடிகாரத்தை அறிமுகப்படுத்தினார். இது அக்காலத்தில் நிலவிய கடிகாரங்கள் அனைத்தினும் துல்லியமானதாகும்.\n\nஇவரது சூரிய ஒளிமறைப்புத் தேட்ட ஆய்வுகள் இவருக்குப் பெரும்புகழ் ஈட்டின. இவர் சூரிய ஒளிமுகடு, வண்னக்கோள கதிர்நிரல்களில் பெருபுலமை வாய்ந்தவர் ஆவார். இவர் 1919 இல் பிரேசில், பிரிசிபே ஆகிய இடங்களில் சூரிய ஒளிமறைப்பை நோக்கும் தேட்டங்களுக்கு ஏற்பாடுகள் செய்தார். இந்நோக்கீடுகள் ஐன்சுட்டைனின் ஒளிமீதுள்ள ஈர்ப்பின் விளைவை உறுதிப்படுத்தி நிறுவின.\n\nஇவர் 1939 இல் ஆத்திரேலியாவில் இருந்து இங்கிலாந்துக்குத் திரும்பும்போது கடலில் இறக்கவே கடலிலேயே அடக்கம் செய்யப்பட்டார்.\n\n\nSection::::குடும்பம்.\nஇவர் 1894 இல் பலேமோன் பெசுட்டின் மகளாகிய கரோலின் பிசேத் பெசுட்டு அவர்களை மணந்தார். இவர்களுக்கு இரு மகன்களும் ஆறு மகள்களும் பிறந்தனர்.\n\n\n"}
{"id": "327169", "url": "https://ta.wikipedia.org/wiki?curid=327169", "title": "பக்கிரி", "text": "பக்கிரி\n\nஃபக்கீர் அல்லது ஃபக்கிரி (Fakir or Faqir) (; , இசுலாமிய சூபித்துவத்தை கடைபிடித்து, பிச்சை எடுத்து உண்டு வாழ்ந்து, இறைவனைக் குறித்த ஆன்மிகத் தேடலில் வாழும் இசுலாமியத் துறவி என்று பொருள்.\n\nதுறவு வாழ்கையைக் கொண்ட பக்கிரிகள் இறைவனை அதிகம் தொழுது கொண்டும் இறைவனின் திருப்பெயர்களை மனதில் ஜெபித்துக் கொண்டும் இருப்பர்.\n\nSection::::வரலாறு.\nஇசுலாமிய உமையாக்களின் ஆட்சிக் காலத்தில் (661–750) இசுலாமிய சமுதாயத்தில் சூபித்துவம் மலர்ந்தது. சூபித்துவ ஃபக்கிரிகள் உலக போகங்களை வெறுத்து, இறைவனை மட்டும் இலக்காகக் கொண்டு மக்களிடம் பிச்சையெடுத்து உண்டு, தூய ஆன்மிக வாழ்க்கையை மேற்கொண்டனர். பக்கிரிகள் இசுலாமிய சமுதாயத்தில் மதிப்பு மிக்கவர்களாக இருந்தனர்.\nபக்கிரி எனும் சொல் இந்து பௌத்த சமயங்களில் சந்நியாசி, சாது, குரு, சுவாமி மற்றும் யோகிகளைக் குறிக்கிறது.\n\nஇந்தியத் துணைக் கண்டத்தில் பக்கிரி எனும் சொல் முகலாயப் பேரரசின் ஆட்சிக் காலத்தில் முதலில் பிரபலமானது. கி. பி. நான்காம் நூற்றாண்டில் வட இந்தியாவின் நாக சாதுக்களை பக்கிரிகள் என பாரசீக வரலாற்று ஆசிரியர்கள் குறிப்பிட்டுள்ளனர்.சீரடி சாயி பாபா ஒரு பக்கிரி போன்று வாழ்ந்தவர்.\n\nவடஇந்தியாவில் பக்கீர் எனும் சாதியினர் தர்காக்களில் பணி செய்து வாழ்கின்றனர்.\n\nஇந்த கலாச்சாரத்தின் பரிணாம மாற்றங்களின் தற்கால மிச்சமாக தமிழகத்தில் பல ஊர்களில் இன்றும் ஃபக்கிர்சா மற்றும் ஃபக்கீர்மார் என அறியப்படும் வகையினரைக் காணலாம்.\n\n"}
{"id": "327185", "url": "https://ta.wikipedia.org/wiki?curid=327185", "title": "எட்மோனியா லூவிசு", "text": "எட்மோனியா லூவிசு\n\nமேரி எட்மோனியா லூவிசு (யூலை 4, 1844 – செப்டம்பர் 17, 1907) ஒரு அமெரிக்க சிற்பி, இவர் தன் வேலை வாழ்நாளில்  பெரும் பகுதியை உரோம்  இத்தாலியில் கழித்தார். இவரே முதல் ஆப்பிரிக்க-அமெரிக்க மற்றும் அமெரிக்க தொல் குடியினர் மரபில் பன்னாட்டு  புகழும்    உலக  நுண்கலைகளில்  பெயரும் பெற்ற முதல் பெண்மணி  ஆவார்.  இவருடைய  கருப்பு  இனத்து  மக்களும்  அமெரிக்க  தொல்  குடி  இன  மக்களும் கலந்தவாறே  இவருடைய புதிய பாணி சிற்பங்கள் பெரும்பாலும்  இருக்கும். இவர் அமெரிக்க உள்நாட்டுப் போர் காலகட்டத்தில்  புகழ்  பெறத்தொடங்கினார். .19ஆம்  நூற்றாண்டில்  அமெரிக்க  கலை  மையநீரோட்டத்தில் அறியப்பட்ட  ஒரே  ஆப்பிரிக்க அமெரிக்க பெண்  இவராவார்.  2002இல் சிறந்த 100  சிறந்த ஆப்பிரிக்க  அமெரிக்கர்கள்  பட்டியலில் இடம்  பிடித்தார்.\n\nSection::::வாழ்க்கை வரலாறு.\nSection::::ஆரம்ப வாழ்க்கை.\nஎட்மோனியா லூவிசு யூலை 4, 1844 பிறந்ததாக  பட்டியலிடப்பட்டுள்ளது நியூ யோர்க்   மாநிலத்திலுள்ள   கிரின்புசு  என்னுமிடத்தில்  இவர்  பிறந்தார்.  கிரின்புசு  இப்போது  ரென்சுசில்லர்  என  அழைக்கப்படுகிறது. லூவிசின் தந்தை ஆப்பிரிக்க-எய்ட்டி  இனத்தவர்,  தாய் ஆப்பிரிக்க  அமெரிக்க  இன  மரபுள்ள   அமெரிக்க  தொல் குடி  இனத்தைத்  சேர்ந்தவர். லூவிசின்  தாய்  சிறந்த கை  வினைக்  கலைஞரும்   தையற்காரரும்  ஆவார்.  தந்தை பெருமுதலாளியின் வேலைக்காரன்.  இக் குடும்ப பின்னணியால் ஈர்க்கப்பட்டு லூவிசு பின்னர்  சிற்ப  வேலையை  தேர்ந்தெடுத்தார்\n\nலூவிசுக்கு ஒன்பது வயது அடையும் போது அவரின் பெற்றோர்கள் இறந்துவிடுகின்றனர்.  அவரின்  தந்தை  1847இல் இறந்துவிடுகிறார். \nஅவரின் மூத்த சகோதரரும் அவரும் அவரின் தாய் வழி உறவுகளால் தத்து எடுத்து  வளர்க்கப்படுகிறார்கள்.  அவரின் மூத்த  சகோதரர் சாமுவேல் 1835ஆம் ஆண்டு  எயிட்டியில்  லூவிசின் தந்தைக்கும் அவரது  முதல்  மனைவிக்கும் பிறந்தவர்.  அவரது  தந்தை  இறக்கும் போது சாமுவேல் முடி திருத்துநராக வேலைக்கு சென்றிருந்தார் அப்போது அவருக்கு 12 வயது ஆகியிருந்தது. எட்மோனியாவும் சாமுவேலும் 4 ஆண்டுகள்  தாய் வழி  உறவுகளுடன்  நயாகரா அருவி  நகரத்திலேயே இருந்தனர்.  லூசிசும்  அவரது  உறவுகளும் அமெரிக்க தொல்  குடிகளின்  கூடைகளையும்  நினைவுச்சின்னங்களையும் நயாகரா அருவி டொராண்டோ நியு யார்க் நகரங்களுக்கு வரும் சுற்றுலா பயணிகளுக்கு  விற்று  பணம்  சம்பாதித்தனர்.  அச்சமயத்தில் இவரது  பெயர் தொல் குடிகள்  இவருக்கு வைத்த  பெயரான  \"வைல்ட்பையர்\"   என்றும்  சாமுவேலின்  பெயர் \" சன்சைன்\"  என்றும் கூறுவார்கள்.. 1852ஆம் ஆண்டு  சாமுவேல் சான் பிரான்சிசுக்கோ, கலிபோர்னியா நகருக்கு ,  கேப்டன் எசு. ஆர். மில்சு பாதுகாப்பில்  சென்றார்.எனினும் சாமுவேல் தன் படிப்புக்கும் தங்கும் இடத்திற்குமான பணத்தை  தந்துகொண்டிருந்தார். 1856ஆம்  ஆண்டு லூவிசு  மக்குராவில்லில் உள்ள நியூயார்க் நடுவண் கல்லூரியில் சேர்ந்தார்..\n1958ஆம் ஆண்டு கோடை விடுமுறையில் வழக்கமான கல்லூரி படிப்புக்கு தயார் செய்யும் சிறப்பு வகுப்பில் படித்தார். மூன்று ஆண்டுகள் கழித்து அக்கல்லூரியை விட்டு வெளியேறினார்.\n"}
{"id": "327190", "url": "https://ta.wikipedia.org/wiki?curid=327190", "title": "ஏரியல் விரிகுடா தீவுகள்", "text": "ஏரியல் விரிகுடா தீவுகள்\n\nஏரியல் விரிகுடா தீவுகள் \"( Aerial Bay Islands)\" என்பவை அந்தமான் தீவுகளில் உள்ள ஒரு தீவுக்கூட்டம் ஆகும். இந்தியாவின் ஒன்றியப் பகுதிகளில் ஒன்றான அந்தமான் நிக்கோபார் தீவுகள் நாட்டின் வடக்கு மற்றும் மத்திய அந்தமான் மாவட்ட நிர்வாகத்திற்கு உட்பட்ட பகுதியாகும். இத்தீவுக் கூட்டத்தில் சிமித் தீவு மட்டுமே பெரியதும் குடியிருப்புப் பகுதியுமாகும்.\n\nSection::::புவியியல்.\n13° 18′ 0″ வடக்கு மற்றும் 93° 1′ 48″ கிழக்கு என்ற அடையாள ஆள்கூறுகளில் ஏரியல் விரிகுடா தீவுகள் அமைந்துள்ளன. சாதம் தீவு. ரோசு தீவு, ஆக்சு தீவு முதலியன இங்குள்ள பிற தீவுகளாகும்.\n\nSection::::நிர்வாகம்.\nதிக்லிபூர் தாலுக்கா நிர்வாகத்தின் கீழுள்ள ஒரு பகுதியாக, ஏரியல் விரிகுடா தீவுகள் இயங்குகின்றன.\n\nSection::::மக்கள் தொகையியல்.\nஇத்தீவுகளில் உள்ள மூன்று கிராமங்களில் மொத்தமாக 600 நபர்கள் வசிக்கின்றனர்.\n"}
{"id": "327192", "url": "https://ta.wikipedia.org/wiki?curid=327192", "title": "ஏவ்சு தீவு", "text": "ஏவ்சு தீவு\n\nஏவ்சு தீவு \"(Aves Island)\" என்பது அந்தமான் தீவுகளில் உள்ள ஒரு தீவு ஆகும். இந்தியாவின் ஒன்றியப் பகுதிகளில் ஒன்றான அந்தமான் நிக்கோபார் தீவுகள் நாட்டின் வடக்கு மற்றும் மத்திய அந்தமான் மாவட்ட நிர்வாகத்திற்கு உட்பட்ட பகுதியாகும். அந்தமான் நிக்கோபார் தீவுகளின் தலைநகரம் போர்ட் பிளேரில் இருந்து வடக்காக 140 கிலோமீட்டர் தொலைவில் ஏவ்சு தீவு அமைந்துள்ளது.\n\nSection::::புவியியல்.\n12° 54′ 54″ வடக்கு மற்றும் 92° 56′ 6″ கிழக்கு என்ற அடையாள ஆள்கூறுகளில், மாயாபந்தர் நகரத்திற்கு கிழக்கே 3.5 கிலோமீட்டர் தொலைவில் ஏவ்சு தீவு அமைந்துள்ளது. ஏவ்சு கலங்கரை விளக்கம் 2008 ஆம் ஆண்டில் நிறுவப்பட்டது.\n\nSection::::நிர்வாகம்.\nதென்னை சாகுபடி கூட்டுறவு சங்கத்திற்கு.. \nசொந்தமான ஏவ்சு தீவு மாயாபந்தர் தாலுக்கா நிர்வாகத்தின் கீழுள்ள ஒரு பகுதியாக இயங்குகிறது \n\nSection::::போக்குவரத்து.\nமாயாபந்தர் நகரத்திலிருந்து 20 நிமிடப் படகுப் பயணத் தூரத்தில் ஏவ்சு தீவு அமைந்துள்ளது .\n\nSection::::சுற்றுலா.\nதடித்த தென்னை மரங்களின் நிழலில், நீர் மற்றும் சூரிய ஒளியில் நினைவதற்கும் உல்லாசமாக காற்று வாங்கவும் ஏற்ற ஒரு இடமாக ஏவ்சு தீவு இருக்கிறது. \n\nSection::::மக்கள் தொகையியல்.\nஇத்தீவுகளில் உள்ள ஒரேயொரு கிராமத்தில் ஒரு குடும்பம் மட்டுமே வசிக்கிறது. எழுத்தறிவு சதவீதம் 100% ஆகும். \n\nவிவசாயம் செய்து வரும் இவர்கள் நெல், காய்கறிகள், தென்னை தோட்டப்பயிர்கள், மலை தோட்டப்பயிர்கள் முதலியவற்றைப் பயிடுகின்றனர் \n"}
{"id": "327202", "url": "https://ta.wikipedia.org/wiki?curid=327202", "title": "முழையூர் தர்மபுரீஸ்வரர் கோயில்", "text": "முழையூர் தர்மபுரீஸ்வரர் கோயில்\n\nமுழையூர் தர்மபுரீஸ்வரர் கோயில் தஞ்சாவூர் மாவட்டம் கும்பகோணம் வட்டம் பட்டீஸ்வரம் அருகே உள்ள கோயிலாகும். இக்கோயில் வள்ளலார் கோயில் என்றும் வட தளி என்றும் அழைக்கப்படுகிறது. \n\nSection::::அமைவிடம்.\nகும்பகோணம்-தஞ்சாவூர் சாலையில் தாராசுரம் சென்று அங்கிருந்து பட்டீச்சரம் சாலையில், சாலை பிரியும் இடத்தில் இடப்புறமாக நேர்ச்சாலையில் சென்றால் முழையூரை அடையலாம். கும்பகோணத்திலிருந்து பேருந்து மூலம் இவ்வூரை அடையலாம். \n\nSection::::பழையாறை.\nபழையாறையில் இருந்த 19 கோயில்களில் பல அழிந்துவிட்ட நிலையில் இப்பகுதியில் நான்கு திசைகளிலும் வடதளி, கீழ்த்தளி, மேல்தளி, தென்தளி எனும் கோயில்கள் இருந்தன. அவற்றுள் இப்பகுதி கீழப்பழையாறை வடதளி என்று இவ்விடம் அழைக்கப்படுகிறது.\n\nSection::::இறைவன், இறைவி.\nஇக்கோயிலின் மூலவர் தர்மபுரீசுவரர் ஆவார். இறைவி விமலநாயகி ஆவார்.\n\nSection::::அமைப்பு.\nநுழைவாயிலைக் கடந்து உள்ளே சென்றதும் மற்றொரு வாயில் உள்ளது. அவ்வாயிலின் மேல் பகுதியில் நடுவில் சிவன் பார்வதியுடன் ரிஷபத்தில் அமர்ந்துள்ள நிலையில் உள்ள சுதைச்சிற்பம் உள்ளது. இவ்வாயிலின் வழியே உள்ளே கோயிலின் இடது புறமாக 12 லிங்கத்திருமேனிகள் காணப்படுகின்றன. அவை மேச லிங்கம், ரிசப லிங்கம், மிதுன லிங்கம், கடக லிங்கம், சிம்ம லிங்கம், கன்னி லிங்கம், துலா லிங்கம், விருச்சிக லிங்கம், கும்ப லிங்கம், மீன லிங்கம் என்று குறிக்கப்பட்டுள்ளன. உயர்ந்த நிலையில் மாடக்கோயில் அமைப்பில் உள்ள தளத்தில் படியில் ஏறி உள்ளே செல்லும்போது மூலவர் மேற்கு நோக்கிய நிலையில் கருவறையில் காணப்படுகிறார். அவருக்கு வலது புறம் இறைவி சன்னதி உள்ளது. இறைவி தெற்கு நோக்கிய நிலையில் உள்ளார். மாடக்கோயில் அமைப்பிலான தளத்தில் உள்ள திருச்சுற்றில் அர்த்தநாரி, துர்க்கை, பிரம்மா, லிங்கோத்பவர், தட்சிணாமூர்த்தி, விநாயகர் ஆகியோர் உள்ளனர். இதே சுற்றில் சண்டிகேசுவரர் சன்னதியும் அப்பர் சன்னதியும் உள்ளது. \n\nSection::::குடமுழுக்கு.\n13 நவம்பர் 2011 அன்று இக்கோயிலில் குடமுழுக்கு நடைபெற்றுள்ளது. \n\n"}
