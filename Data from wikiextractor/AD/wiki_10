{"id": "260704", "url": "https://ta.wikipedia.org/wiki?curid=260704", "title": "ஐதரசன் புரோமைடு", "text": "ஐதரசன் புரோமைடு\n\nஐதரசன் புரோமைடு \"(Hydrogen bromide )\" என்பது HBr என்ற மூலக்கூற்று வாய்ப்பாடு கொண்ட ஓர் ஈரணு மூலக்கூற்றுச் சேர்மமாகும். நிறமற்ற நிலையில் இருக்கும் இவ்வாயு நிறமற்ற நீர்மமாகச் சுருங்குகிறது. ஐதரசன் புரோமைடு வாயு நீரில் கரைந்தால் ஐதரோபுரோமிக் அமிலம் உருவாகிறது. ஐதரசன் புரோமைடு மற்றும் ஐதரோ புரோமிக் அமிலம் என்பவை இரண்டும் வெவ்வேறானவை, ஆனால் ஒன்றுடன் ஒன்று தொடர்புள்ளவை. பொதுவாக வேதியியலாளர்கள் ஐதரோ புரோமிக் அமிலத்தைத்தான் \"HBr\" என்று குறிப்பிடுவார்கள். இப்பயன்பாடு வேதியல் வல்லுநர்களுக்கு எளிமையான புரிதலையும் மற்றவர்களுக்கு சிறிய குழப்பத்தையும் அளிக்கும்.\n\nSection::::நீரில் கரைதிறன்.\nஐதரசன் புரோமைடு தண்ணீரில் நன்றாகக் கரைந்து ஐதரோபுரோமிக் அமிலத்தை உருவாக்குகிறது. அறை வெப்பநிலையில் அதன் எடையில் 68.85 சதவீதம் கரைந்தபிறகு நிறைவுற்ற கரைசலாகிறது. நீர்க்கரைசல்களில் 47.6 சதவீதம் ஐதரசன் புரோமைடு கரைந்துள்ளது. எடையை அடிப்படையாகக் கொண்டு உருவாகும் இதனுடைய கொதிநிலை மாறாக் கலவை 124.3 செல்சியசு வெப்பநிலையில் கொதிக்கிறது. அடர்த்தி குறைவான கரைசல்கள் கொதிநிலை மாறாக் கலவையின் இயைபை எட்டும் வரை தண்ணீரை வெளியேற்றுகின்றன.\n\nSection::::பயன்கள்.\nகனிம மற்றும் கரிம புரோமின் சேர்மங்களை உற்பத்தி செயவதில் ஐதரசன் புரோமைடு மற்றும் ஐதரோபுரோமிக் அமிலம் ஆகியவை இரண்டும் முக்கியப் பங்காற்றுகின்ற வினைப்பொருட்களாகும். ஆல்க்கீன்களுடன் ஐதரசன் புரோமைடின் தனி உறுப்புச் சேர்க்கையால் விளிம்புநிலை ஆல்கைல் புரோமைடுகள் உருவாகின்றன.\n\nகொழுப்பு அமைன் வழிபொருட்களுக்கு இப்புரோமைடுகள் முன்னோடிகளாகத் திகழ்கின்றன. இதே போன்று அல்லைல் குளோரைடு மற்றும் பினித்தீனுடன் தனி உறுப்புச் சேர்க்கை வினையில் ஈடுபட்டு முறையே -1- புரோமோ -3- குளோரோபுரோப்பேன் மற்றும் பீனைல்யெத்தில்புரோமைடுகளை உருவாக்குகிறது.\n\nஇருகுளோரோமீத்தேனுடன் ஐதரசன் புரோமைடு வினைபுரிந்து வரிசை முறையாக புரோமோகுளோரோமீத்தேன் மற்றும் இருபுரோமோயீத்தேன்களை உருவாக்குகிறது.\n\nஅல்லைல் ஆல்ககாலுடன் ஐதரசன் புரோமைடு சேர்த்து வினைப்படுத்தினால் அல்லைல்புரோமைடு தயாரிக்கலாம்.\n\nSection::::இதர வினைகள்.\nதொழிற்சாலைகளில் ஐதரசன் புரோமைடு பரவலாகப் பயன்படுத்தப்படுவதில்லை என்றாலும் ஆல்க்கீன்களுடன் சேர்க்கப்பட்டு புரோமோ ஆல்க்கீன்கள் தயாரிக்கப்படுகின்றன. இவை மிகமுக்கியமான கரிமபுரோமின் வகைச் சேர்மங்கள் குடும்பமாகும். அவ்வாறே ஆலோ ஆல்க்கீன்களுடன் HBr சேர்ந்து ஒரிடத்த ஈராலோ ஆல்க்கேன்களை தோற்றுவிக்கிறது. இச்சேர்க்கைகள் மார்க்கோணிக்காவ் விதியைப் பின்பற்றுகின்றன.\n\nHBr ஆல்க்கைன்களுடன் சேர்ந்தும் புரோமோ ஆல்க்கீன்களைத் தருகின்றன. பொதுவாக இவ்வகையான சேர்க்கைகள் முப்பரிமான வேதியியலுக்கு எதிரானவையாகும். \nமேலும், ஈப்பாக்சைடுகள் மற்றும் லாக்டோன்கள் திறப்பிலும் தொகுப்பு முறையில் புரோமோ அசிட்டால்களைத் தயாரிப்பதிலும் ஐதரசன் புரோமைடு பயன்படுகிறது. தவிர பல கரிம வினைகளில் HBr வினையூக்கியாகவும் செயல்படுகிறது.\n\nSection::::சாத்தியமுள்ள பயன்கள்.\nமின்கலன்களில் பயன்படுத்துவதற்கு HBr பரிந்துரைக்கப்பட்டு வருகிறது.\n\nSection::::தொழில்முறை தயாரிப்பு.\nஐதரசன் மற்றும் புரோமின் வாயுக்களை 200-400 °செ வெப்பநிலையில் பிளாட்டின வினையூக்கி அல்லது கல்நார் முன்னிலையில் சேர்த்து ஐதரசன் புரோமைடும் ஐதரோபுரோமிக் அமிலமும் தயாரிக்கப்படுகின்றன.\n\nSection::::ஆய்வகத் தயாரிப்பு முறைகள்.\nஐதரசன் புரோமைடு ஆய்வகத்தில் பல்வேறு வழிமுறைகளில் தயாரிக்கப்படுகின்றது. சோடியம் புரோமைடு அல்லது பொட்டாசியம் புரோமைடுடன் பாசுபாரிக் அமிலம் அல்லது நீர்த்த கந்தக அமிலம் சேர்த்து காய்ச்சி வடித்தால் ஐதரசன் புரோமைடு உண்டாகிறது.:\nஅடர் கந்தக அமிலம் இதற்குப் பயன்படாது ஏனெனில் ஐதரசன் புரோமைடை அது உருவானவுடன் புரோமின் வாயுவாக ஆக்சிசனேற்றம் செய்து விடுகிறது.\nஐதரோபுரோமிக் அமிலத்தையும் பலவழிகலில் தயாரிக்க முடியும். புரோமினை பாசுபரசு மற்றும் நீருடன் சேர்த்து அல்லது கந்தகம் மற்றும் நீருடன் சேர்த்து இதைத் தயாரிக்கலாம்:.\nடெட்ராலினை புரோமினேற்றம் செய்தும் மாற்றுவழியில் ஐதரோபுரோமிக் அமிலத்தைத் தயாரிக்கலாம்:. \nபுரோமினுடன் பாசுபரசமிலத்தைச் சேர்த்து வினைப்படுத்தியும் இதைத் தயாரிக்கமுடியும்:. \nமுப்பீனைல்பாசுபோனியம்புரோமைடை எதிரொழுக்கு சைலீனுடன் வெப்பமுறிவு வினையில் ஈடுபடுத்தினால் ஐதரசன் புரோமைடின் நீரிலி வடிவம் கிடைக்கிறது.\nமேற்கண்ட முறைகளில் தயாரிக்கப்படும் ஐதரசன் புரோமைடானது புரோமின் வாயுவினால் மாசடைந்து காணப்படுகிறது. எனவே இவ்வயுக் கலவையை அறை வெப்ப நிலையில் நாற்குளோரோமீத்தேனில் உள்ள பீனால் அல்லது பொருத்தமான வேறு கரைப்பானின் (2,4,6-முப்புரோமோபீனால் பயன்படுத்தினால் கூடுதலாக HBr கிடைக்கும்) வழியாகச் செலுத்தி தூய்மைப்படுத்தலாம். உயர் வெப்பநிலைகளில் தாமிரத் துருவல்கள் வழியாகச் செலுத்தியும் தூய்மைப்படுத்தலாம்.\n\nSection::::பாதுகாப்பு.\nஐதரசன் புரோமைடு அரிப்புத் தன்மை கொண்டது என்பதால் சுவாசிக்க நேரிட்டால் தீங்கை விளைவிக்கும்.\n"}
{"id": "260709", "url": "https://ta.wikipedia.org/wiki?curid=260709", "title": "கர்நாடக சம்பர்க் கிராந்தி விரைவுவண்டி", "text": "கர்நாடக சம்பர்க் கிராந்தி விரைவுவண்டி\n\nகர்நாடக சம்பர்க் கிராந்தி விரைவுவண்டி என்பது இந்திய இரயில்வேயினால் இயக்கப்படும் சம்பர்க் கிராந்தி விரைவுவண்டிகளில் ஒன்றாகும். இது பெங்களூரின் யஷ்வந்த்பூரில் இருந்து தில்லியில் உள்ள ஹசரத் நிசாமுதீன் வரை சென்று திரும்பும்.\n"}
{"id": "260717", "url": "https://ta.wikipedia.org/wiki?curid=260717", "title": "படைச்சிறுத்தை", "text": "படைச்சிறுத்தை\n\nபெரிய புள்ளிச் சிறுத்தை அல்லது படைச்சிறுத்தை (clouded leopard) என்பது பூனைக் குடும்பத்தைச் சேர்ந்த ஒரு விலங்கு ஆகும். இது தென்கிழக்கு ஆசியாவில் காணப்படுகிறது. இமயமலை அடிவாரப் பகுதியில் இருந்து சீனாவரை உள்ளது. பன்னாட்டு இயற்கைப் பாதுகாப்புச் சங்கம் இவ்விலங்கை அழியவாய்புள்ள இனமாக 2008 ஆம் ஆண்டு அறிவித்தது. இதன் மொத்த எண்ணிக்கை 1,0000 என்ற எண்ணிக்கையில் இருந்து மிக வேகமாக குறைந்து வருவதாக கருதப்படுகிறது. இருந்த இவற்றின் எண்ணிக்கை 1000வரை குறைந்திருக்கலாம் என சந்தேகிக்கப்படுகிறது..\nஇவை பெரிய பூனைகள் மற்றும் சிறிய பூனைகள் இனம் ஆகியவற்றுக்கு இடைப்பட்டதாக கருதப்படுகிறது இது பெரிய பூனைகளை சிறிது ஒத்துள்ளதது ஆனால் சிறுத்தையுடன் நெருக்கமான தொடர்பு இல்லை. இவ்விலங்கு மேகாலயத்தின் மாநில விலங்காகும்.\n\nSection::::பண்புகள்.\nசாதாரண சிறுத்தையைவிட இந்த சிறுத்தை அளவில் சிறியதாகும். இவற்றின் வால் மிக நீண்டு இருக்கும். உடலில் கருமையான வட்டப்பட்டைகளும், பட்டைகளுக்கு இடையே மங்கலான இடைவெளியும் இருப்பதால் இது இப்பெயர் பெற்றது. இதன் தலையில் புள்ளிகளும், முகத்தில் பட்டைகளும் காணப்படும். வயிற்றிலும், கால்களிலும் முட்டைவடிவ பெரிய கரிய புள்ளிகளும், வாலில் சாம்பல் நிற வளையங்களும் இருக்கும்.பெண் விலங்கு ஆணைவிட சற்று சிறியதாக இருக்கும். \nஇந்த சிறுத்தைப்புலியின் எடை 11.5 இல் இருந்து 23 கிலோ (25 மற்றும் 51 பவுண்ட்) இருக்கும். பெண் சிறுத்தைகள் தலை முதல் உடல் வரை 68.6 - 94 செமீ (27.0 to 37.0 அங்குலம்) நீளமும் வால் 61 82 செமீ (24 32 அங்குலம்) நீளம் கொண்டது. ஆண் சிறுத்தைகள் தலையில் இருந்து உடல்வரை நீளம் 81இல் இருந்து 108 செ.மீ (32-43 அங்குலம்) (43 32) நீளமும் வால் 74 முதல் 91 செமீ (29 - 36 அங்குலம்) நீளம் கொண்டது. இவற்றின் தோள் உயரம் 50 இல் இருந்து 55 செமீ (20 to 22 அங்குலம்) வரை வேறுபடுகிறது. \nஇந்த சிறுத்தைப்புலிகள் 1860 க்கு பிறகு நேபாளத்தில் அழிந்து விட்டதாக கருதப்பட்டது. ஆனால் 1987 மற்றும் 1988 ல், நான்கு சிறுத்தைகள் நாட்டின் மத்திய பகுதியா சிட்வான் தேசிய பூங்கா மற்றும் போகற பள்ளத்தாக்கு பகுதியில் கண்டுபிடிக்கப்பட்டது. இந்த கண்டுபிடிப்புக்குப் பின் அவை இந்த மிதவெப்ப மண்டல காட்டில் வளர்த்து இனப்பெருக்கம் செய்ய வழிவகை செய்ததால், இவை மேற்கே தங்கள் இனத்தை பெருக்கி எல்லைகளை விரிவாக்கிக் கொண்டது. \nதற்போது இவற்றில் மூன்று கிளையினங்கள் உள்ளதாக அங்கீகரிக்கப்பட்டுள்ளது.\n"}
{"id": "260719", "url": "https://ta.wikipedia.org/wiki?curid=260719", "title": "தீ-சட்டை", "text": "தீ-சட்டை\n\nதீ சட்டை ( T-Shirt ) என்பது ஒருவகை ஆடையாகும். இதன் வடிவம் ஆங்கில எழுத்தான T போன்றிருப்பதால், இதனை தீ-சட்டை என அழைக்கத் தொடங்கினர். இந்த ஆடை பெரும்பாலும் குட்டைக் கைகளையும், காலர் வைக்கப்படாத வட்டமான கழுத்துப் பகுதியையும் கொண்டிருக்கும். \n\nபெரும்பாலும் பருத்தி நூல்களால் நெய்யப்படும் ஜெர்சி துணிகளால் இந்த ஆடை உருவாக்கப்படும். மற்ற சட்டைகளை விட இது தொடுவதற்கு மென்மையாகவும் இருக்கும். தீ-சட்டைகள் பெரும்பாலும் பெரும் உற்பத்தி தானியங்கித் தொழிற்சாலைகளில் தான் தயாராகின்றன.\n"}
{"id": "260720", "url": "https://ta.wikipedia.org/wiki?curid=260720", "title": "ஜெர்சி துணி", "text": "ஜெர்சி துணி\n\nஜெர்சி துணிகள் என்பவை ஒருவகைத் துணியாகும். இவை பெருந்தொழிற்சாலைகளில் உற்பத்தி செய்யப்படும் ஆடைகளுக்கு அதிகம் பயன்படுகின்றது. தொடக்கத்தில் உரோமங்களால் இவை நெய்யப்பட்டன, பின்னர் பருத்திப் பஞ்சு, ரோமம், செயற்கை இழை ஆகியவற்றை கலந்து தயாரிக்கின்றனர். மத்திய காலங்களில் ஐரோப்பாவில் அமைந்துள்ள சேனல் தீவுகளில் அமைந்திருக்கும் ஜெர்சி என்ற இடத்தில் முதன்முதலாக தயாரிக்கப்பட்டதால், இந்த துணிகளுக்கு ஜெர்சி துணிகள் என பெயர் பெற்றது. ஒற்றை ஊசியால் இந்த துணிகளை நெய்யலாம். அது மட்டுமல்ல, இந்த துணிகள் எடை குறைவாக தயாரிக்கப்படுகின்றன. எடைகுறைந்த துணிகள் தான் தீ-சட்டைகள் தயாரிக்கவும் பயன்படுத்தப்படுகின்றன. உள்ளாடைகள், மேலாடைகள் போன்றவைகளுக்கும் ஜெர்சி துணிகளே அதிகம் பயன்படுத்தப்பட்டு வருகின்றது.\n"}
{"id": "260721", "url": "https://ta.wikipedia.org/wiki?curid=260721", "title": "வங்காள மத்திய வங்கி", "text": "வங்காள மத்திய வங்கி\n\nவங்காள மத்திய வங்கி அல்லது பெங்கால் சென்ட்ரல் வங்கி வங்காளத்தை அடிப்படையாகக் கொண்டு இயங்கிய இந்திய வணிக வங்கியாகும். இது 1918ஆம் ஆண்டில், \"ஜே. சி. தாஸ்\" என்பவரால் \"வங்காள கடன் நிறுவனம்\" (Bengal Loan Company) என்ற பெயரில் தொடங்கப்பட்டது. 1950 திசம்பர் 18 அன்று இவ்வங்கி, \"கோமில்லா வங்கி நிறுவனம்\", \"கோமில்லா ஒன்றிய வங்கி\", \"ஊக்லி வங்கி\" ஆகிய வங்கிகளுடன் இணைந்து இந்திய ஐக்கிய வங்கி என்ற புதிய வங்கி தொடங்கப்பட்டது.\n"}
{"id": "260722", "url": "https://ta.wikipedia.org/wiki?curid=260722", "title": "உலகைக் குலுக்கிய பத்து நாட்கள் (நூல்)", "text": "உலகைக் குலுக்கிய பத்து நாட்கள் (நூல்)\n\nஉலகைக் குலுக்கிய பத்து நாட்கள் என்பது சோசலிசவாதியும், அமெரிக்கப் பத்திரிகையாளருமான ஜான் ரீட் என்பவர் எழுதிய \"டென் டேய்ஸ் தட் சூக் த வேர்ல்ட்\" \"(Ten Days That Shook the World)\" என்னும் புகழ் பெற்ற ஆங்கில நூலின் மொழிபெயர்ப்பு ஆகும். ரா. கிருஷ்ணையா இந்த நூலைத் தமிழில் மொழிபெயர்த்துள்ளார். உருசியாவில் 1917 அக்டோபரில் இடம்பெற்ற சோசலிசப் புரட்சியின் இறுதிப் பத்து நாட்களில் இடம்பெற்ற நிகழ்வுகள் இந்த நூலில் விளக்கப்பட்டுள்ளன. ரீட் பல போல்செவிக் தலைவர்களோடு நெருக்கமாகத் தொடர்பில் இருந்தவர். இந்நூலில் உள்ள பெரும்பாலான விடயங்கள் ரீடின் நேரடி அநுபவங்களின் வாயிலாகப் பெறப்பட்டவை. இந்நூலை எழுதிமுடித்த சிலநாட்களிலேயே ரீட் விசக் காய்ச்சலினால் இறந்துவிட்டார். மாசுக்கோவில் சோவியத் தலைவர்களுக்காக ஒதுக்கப்பட்ட இடத்தில் இவரது உடலும் அடக்கம்செய்யப்பட்டது.\n\nSection::::நோக்கம்.\n\"வீறுகொண்டு எழுந்த வரலாறு, கண்கொண்டு அதைக் கண்டேன். அந்த வரலாற்றில் ஒரு கீற்றே இந்தப் புத்தகம். நவம்பர் புரட்சியை விவரமாய்ச் சித்தரிப்பதே அல்லாமல் இப்புத்தகம் வேறொன்றும் செய்ய முயலுவதாய்க் கூறிக்கொள்ளவில்லை.\" என்றவாறு இந்நூலுக்கு ரீட் எழுதிய முன்னுரையில் தெரிவித்துள்ளார். எனவே, தான் நேரடியாக அறிந்துகொண்ட தகவல்களையும், நம்பத்தகுந்த பிற மூலங்களில் இருந்து பெற்றுக்கொண்ட தகவல்களையும் பயன்படுத்தி அக்டோபர் புரட்சிபற்றி விபரிப்பதே நூலாசிரியரின் நோக்கம் என்பது வெளிப்படை.\n\n"}
{"id": "260723", "url": "https://ta.wikipedia.org/wiki?curid=260723", "title": "செயற்கை இழை", "text": "செயற்கை இழை\n\nசெயற்கை இழைகள் (\"synthetic fibers\", \"synthetic fibres\") என்பவை விலங்குகள், தாவரங்களிலிருந்து பெறப்படும் மூலப் பொருட்களைக் கொண்டு அறிவியல் ஆய்வாளர்களால் உருவாக்கப்பட்ட இழைகள் ஆகும். பட்டுப் பூச்சிகள், சிலந்திகள், புழுக்கள் போன்றவைகளிடம் இருந்து கிடைக்கக் கூடிய இயற்கையான இழைபுரிகளை தண்ணீர், காற்று போன்றவைகளை பயன்படுத்தி பிரித்தெடுத்து நூலாக சுற்றி அதனைக் கொண்டு செயற்கையான முறையில் இவ்வகை செயற்கை இழைகள் உருவாக்கப்படும். முன்னர் பெட்ரோ வேதிப் பொருட்களிலிருந்து கிடைக்கப்படும் பாலிமர்களிலிருந்தே செயற்கை இழைகள் தயாரிக்கப்பட்டு வந்தன. சில செயற்கை இழைகளை தாவரங்களின் உட்பொருட்களைக் கொண்டும் தயாரிக்கின்றனர்.\n"}
{"id": "260731", "url": "https://ta.wikipedia.org/wiki?curid=260731", "title": "1721", "text": "1721\n\n1721 (MDCCXXI) ஒரு புதன்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n\n"}
{"id": "260734", "url": "https://ta.wikipedia.org/wiki?curid=260734", "title": "1720", "text": "1720\n\n1720 (MDCCXX) ஒரு திங்கட்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n\n\n"}
{"id": "260736", "url": "https://ta.wikipedia.org/wiki?curid=260736", "title": "அன்னை தெரசா மகளிர் பல்கலைக்கழகம்", "text": "அன்னை தெரசா மகளிர் பல்கலைக்கழகம்\n\nஅன்னை தெரசா மகளிர் பல்கலைக்கழகம் (Mother Teresa Women's University) தமிழ்நாட்டுப் பல்கலைக்கழகங்களுள் ஒன்றாகும். இது கல்வி வழி பெண்களை முன்னேற்றுவதை தம் இலக்காகக் கொண்டு செயல்படும் கல்வி நிறுவனம் ஆகும். 1984 ஏப்ரலில் சரி நிகர் சமானம் என்ற பாரதியின் மொழியை இலக்காகக் கொண்டு அவரது நூற்றாண்டு விழாக் கொண்டாட்டத்தின் ஒரு பகுதியாகத் தொடங்கப்பட்டது. அத்தருணத்தில் தனது மகத்தான சேவைக்காக நோபல் விருதைப் பெற்ற அன்னை தெரசாவை அங்கீகரிக்கும் வகையில் அவரது பெயரைப் பல்கலைக்கழகத்துக்குச் சூட்டியதுடன், அவரது கரங்களால் கொடைக்கானலில் அடிக்கல் நாட்டச் செய்துத் துவக்கப்பட்டது. தொடக்கத்தில் கொடைக்கானலில் உருவாக்கப்பட்டுப் பின்னர் 1990 இல் சென்னைக்கு மாற்றப்பட்டு மீண்டும் கொடைக்கானலுக்கு 1994 இல் மாற்றப்பட்டது. இதன் மையங்கள் கொடைக்கானல், மதுரை மற்றும் சென்னையில் உள்ளன. இங்கு பட்டப்படிப்பு, பட்ட மேற்படிப்பு, இளநிலை ஆய்வுப்படிப்பு, முனைவர் பட்ட ஆய்வு, ஆசிரியர் பயிற்சிப்பட்ட வகுப்பு, சான்றிதழ் வகுப்புகள், சுய தொழில் பயிற்சி வகுப்புகள் நடத்தப்படுகின்றன.\n\n"}
{"id": "260752", "url": "https://ta.wikipedia.org/wiki?curid=260752", "title": "சிங்கப்பூர் நாடாளுமன்றம்", "text": "சிங்கப்பூர் நாடாளுமன்றம்\n\nசிங்கப்பூரின் சட்டவாக்க அவையை, சிங்கப்பூர் குடியரசுத் தலைவரும், சிங்கப்பூர் நாடாளுமன்றமும் இணைந்து நடத்துகிறது. ஓரவை முறைமையில் அமைந்துள்ள சிங்கப்பூர் நாடாளுமன்றம், மக்களால் தேர்தெடுக்கப்பட்ட நாடாளுமன்ற உறுப்பினர்கள், தொகுதியற்ற நாடாளுமன்ற உறுப்பினர்கள், பரிந்துரைக்கப்பட்ட நாடாளுமன்ற உறுப்பினர்கள் எனப் பல்வேறு தரப்பினரையும் கொண்டுள்ளது. \n\nSection::::2011 தேர்தல்.\n2011-ம் ஆண்டு நடைபெற்ற பொதுத்தேர்தலில் 87 நா நாடாளுமன்ற உறுப்பினர்கள் தேர்ந்தெடுக்கப்பட்டனர்; 3 தொகுதியற்ற நாடாளுமன்ற உறுப்பினர்கள் 12-ம் நாடாளுமன்றத்திற்கு சேர்க்கப்பட்டனர். முதல் அமர்வின் போது 9 பரிந்துரைக்கப்பட்ட நாடாளுமன்ற உறுப்பினர்கள் சேர்க்கப்பட்டனர். இவர்களுடைய பதவிக்காலம், 9 அக்டோபர் 2016 உடன் முடிவடைகிறது.\n\n\n\n\n"}
{"id": "260754", "url": "https://ta.wikipedia.org/wiki?curid=260754", "title": "ஹொன்னாவரா", "text": "ஹொன்னாவரா\n\nஹொன்னாவரா என்னும் துறைமுக நகரம், இந்திய மாநிலமான கர்நாடகத்தின் வடக்கு கன்னட மாவட்டத்தில் உள்ளது. இது ஹொன்னாவரா வட்டத்தின் தலைமையகம் ஆகும்.\nஇது அரபிக்கடலை ஒட்டி அமைந்துள்ளது. இது 9.38 சதுர கி.மீ பரப்பளவைக் கொண்டது.\n\nSection::::ஆட்சி.\nஇந்த நகராட்சி 18 வார்டுகளைக் கொண்டது.\n\nSection::::அரசியல்.\nஇது கும்டா சட்டமன்றத் தொகுதிக்கும், உத்தர கன்னட மக்களவைத் தொகுதிக்கும் உட்பட்டது..\n\n"}
{"id": "260756", "url": "https://ta.wikipedia.org/wiki?curid=260756", "title": "தமிழ்நாட்டில் காணப்படும் பட்டாம்பூச்சிகளின் பட்டியல்", "text": "தமிழ்நாட்டில் காணப்படும் பட்டாம்பூச்சிகளின் பட்டியல்\n\nதமிழ்நாட்டில் காணப்படும் பட்டாம்பூச்சிகளின் பட்டியல் கீழே தரப்பட்டுள்ளது. தமிழகத்தில் 319 வண்ணத்துப்பூச்சியினங்கள் பதிவாகியுள்ளன.\n\n\n\n\n\n\n\nSection::::வெள்ளையன்கள்.\nஇக்குடும்பத்தில் 34 சிற்றினங்கள் பதிவாகியுள்ளன.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "260758", "url": "https://ta.wikipedia.org/wiki?curid=260758", "title": "மார்க்சின் தொழில்நுட்ப வரலாற்றுக் குறிப்பேடுகள்", "text": "மார்க்சின் தொழில்நுட்ப வரலாற்றுக் குறிப்பேடுகள்\n\nகாரல் மார்க்சு தொழில்நுட்ப வரலாறு பற்றிப் பல குறிப்பேடுகளை எழுதியுள்ளார். இவை வெளியிடப்படாமலே உள்ளன. இவை உள்ள இடமும் நெடுங்காலமாகத் தெரியவில்லை, என்றாலும் இவை முன்பு மார்க்சிய எழுத்தாளர்களால் படித்து விவாதிக்கப்பட்டுள்ளன. \"தொழில்நுட்பமும் அயன்மையாதலும் பற்றி காரல் மார்க்சு\" எனும் அண்மை ஆய்வை செய்த முனைவர் ஏமி வெண்டுலிங் அவற்றைப் பார்த்திருக்கலாம்.\n\nமாஸ்கோ ஆவணக் காப்பகத்தில் இருந்தபோது இவற்றை கியார்கி லுகாக்சு ஆய்வு செய்துள்ளார். இவர் 1925இல் \"புது இடதுசாரி மீள்பார்வை\" (\"New Left Review\") இதழ் எண் 39, செப்டம்பர்/அக்டோபர் 1966இன் ஆங்கிலப் பதிப்புக்கு எழுதிய ஒரு கட்டுரையில் இவற்றை மேற்கோள் காட்டி புக்காரினின் தேவையற்ற தொழில்நுட்பவியத்தை விமர்சனம் செய்துள்ளார். \"வரலாறும் வகுப்புணர்வும் (வர்க்க உணர்வும்)\" எனும் 1967ஆம் ஆண்டுக் கட்டுரையின் 1971ஆம் ஆண்டு மெர்லினுடைய மொழிபெயர்ப்புக்கு எழுதிய முன்னுரையில் பக்கம்-xxxiii பற்றிய விமர்சனத்தின் முறையியல் முக்கியத்துவம் குறித்து குறிப்புரை ஒன்று கொடுத்துள்ளார்.\n\nஎங்கெல்சு தொழிநுட்பம் பற்றி மார்க்சு திரட்டிய குறிப்புகள் அவரது சிறப்புப் பணிகளில் ஒன்றாகும் எனத் தங்கள் இருவரின் அறிவுசார் வேலைப்பிரிவினை குறித்த விளக்கக் கடிதத்தில் குறிப்பிட்டுள்ளார். \nஏங்கல்சுக்கு மார்க்சு 1863 ஜனவரி 28இல் எழுதிய கடித்த்தில் இக்குறிப்பேடுகளைப் பற்றி மேற்கோள் காட்டி இவ்வாறு கூறுகிறார்: … நான் எனது தொழில்நுட்பச் சுருக்கங்கல் அடங்கிய குறிப்பேடுகளை மீண்டும் படித்தேன். தொழிலாளர்களுக்கான நடைமுறை வகுப்பு எடுக்க (செய்முறைகளைப் பற்றி மட்டும்) பேரா. வில்லிசைக் கேட்டுள்ளேன். (இது ஃஅக்சிலீ விரிவ்ரைகள் ஆற்றிய புவியியல் நிறுவனத்தில் நட்த்தப்படும்)… தொழிநுட்ப வரலாற்றுக் குறிப்புகளை மீளப் படித்தபோது வெடிமருந்துக் கண்டுபிடிப்பு மட்டுமன்றி, காந்தத் திசைக்காட்டியும் அச்சுத் தொழில்நுட்பமும் 16- 18ஆம் நூற்றாண்டுகளின் முதலாளியப் பொருளியல் வளர்ச்சிக்கு வேண்டப்படும் ஆயத்தங்களாகும் என்ற முடிவுக்கு வந்தேன். இக்காலகட்டத்தில் தான் கைவினைமுறையில் இருந்து பெருந்தொழிலக முறைக்கு சமூகப் பொருளாக்கம் (Production) மாறியது. இந்த இரு பொருளாயத அடிப்படைகளும் சார்ந்துதான் எந்திரமயத் தொழிலகங்கள் உருவாகியுள்ளன … \nதொழில்நுட்ப வளர்ச்சி குறித்து தனக்குள்ள ஆர்வம் பற்றி மார்க்சு தன் எழுத்துகளின் ஊடே அடிக்கடி மேற்கோள்களைச் சுட்டியுள்ளர். இந்தக் குறிப்புகளோடு மேலும் தன் மூலதனம் நூலின் தொகுதி ஒன்றில் \"எந்திரங்களும் பேரளவுத் தொழிலகங்களும்\" என்ற இயலின் தொடக்கப் பெரிய அடிக்குறிப்பில் தொழில்நுட்பம் பற்றிய உய்யநிலை வரலாற்றின் தேவையைக் குறிப்பிடுகிறார்.\n\nநேத்தன் உரோசன்பெர்கு \"தொழில்நுட்ப மாணவராக மார்க்சு\" எனும் கட்டுரையைத் தன் \"கரும்பேழைக்குள்\" இணையத் தளத்தில் வெளியிட்டுள்ளார். மேலும் காண்க, \"Karl Marx on Technology and Alienation\" - Amy E. Wendling, 2009\n"}
{"id": "260765", "url": "https://ta.wikipedia.org/wiki?curid=260765", "title": "சிறுத்தைப் பூனை", "text": "சிறுத்தைப் பூனை\n\nசிறுத்தைப் பூனை (leopard cat) என்பது ஒரு சிறிய காட்டுப் பூனை ஆகும். இது பார்க்க சின்னஞ்சிறு சிறுத்தை போன்ற தோற்றத்தில் இருக்கும். இவை தென் மற்றும் கிழக்கு ஆசியாவின் காட்டுப்பகுதிகளில் காணப்படுகின்றன. 2002 ஆம் ஆண்டு முதல் இது தீவாய்ப்பு கவலை குறைந்த இனம் என்று செம்பட்டியலில் இடம்பெற்றது. இது பரவலாக இருந்தாலும், அது வாழ்விட இழப்பு மற்றும் வேட்டையாடுதல் அச்சுறுத்தலுக்கு உள்ளாகியுள்ளது.\nசிறுத்தை பூனை கிளையினங்கள் நிறம், வால் நீளம், மண்டை வடிவம் மற்றும் அளவுகளால் வேறுபடுகிறன. \n\nSection::::பண்புகள்.\nசிறுத்தைப் பூனையின் அளவு என்பது வீட்டுப் பூனையின் அளவு ஆகும். இது காண்போரை கவரும் வண்ணம் கொண்டிருக்கும். வெளிரிய மஞ்சள் நிற உடலும், அதில் சாம்பல் அல்லது கருப்பு நிறப் புள்ளிகளும் இருக்கும். நீண்ட கால்கள் மற்றும் சிறிய தலையில் இரு முக்கிய இருண்ட கோடுகள் செல்லும். வெப்ப மண்டலங்களில் , சிறுத்தை பூனைகள் 0.55 முதல் 3.8 கிலோகிராம் எடைகொண்டதாகவும், 38.8 இல் இருந்து 66 செமீ (15.3 இல் இருந்து 26.0 அங்குலம்) நீளம் உடையதாகவும், 17.2 இல் இருந்து 31 செமீ (6.8 இல் இருந்து 12.2 அல்குல) நீள வால் கொண்டவை. \n\nSection::::உணவு.\nஇவை ஊணுண்ணிகள் ஆகும். இவை சிறு பாலூட்டிகள், பல்லிகள், பறவைகள் ஆகியவற்றை உண்கிறது.\n"}
{"id": "260771", "url": "https://ta.wikipedia.org/wiki?curid=260771", "title": "இலாரன்சு ஆகுபென்", "text": "இலாரன்சு ஆகுபென்\n\nஇலாரன்சு ஆக்பென் (\"Lawrence Hogben\", 14 ஏப்பிரல் 1916 – 20 சனவரி 2015) என்பவர் நியூசிலாந்திற் பிறந்த அரச கடற்படை அலுவலரும் வானிலையியலாளரும் ஆவார். இவர் 1944இல் இரண்டாம் உலகப் போர் நட்புநாடுகளுக்காக நார்மண்டியில் தரையிறங்கலுக்காகத் தேவையான வானிலையியல் தரவுகளை முன்கணித்தவர். இவர் 1941ஆம் ஆண்டின் கிரீக்சுகடற்படைப் போரிலும் ஈடுபட்டுள்ளார். இதில் பிசுமார்க் போர்க்கப்பலைத் தேடி வேட்டையாடினார். மேலும் இவர் பேரண்டுக் கடற்போரிலும் 1942இல் கலந்துகொண்டார். எனவே போர்ச்சேவைகளுக்காக இவருக்கு பிரித்தானிய ஒன்றிய அரசின் தகவுறு சிலுவைச் சேவை விருது, அமெரிக்காவின் மணிவெண்கல நாண்மீன் பதக்கம் ஆகியன தரப்பட்டன. இரண்டாம் உலகப் போர் முடிந்ததும் குடிநல வானிலையாளராகப் பணிபுரிந்தார். பின்னர் ஐரோப்பா முழுவதும் உள்ள பல்வேறு இடங்களில் இம்பீரியல் வேதியியல் தொழிலகத்துக்காகப் பணிபுரிந்தார். வாழ்க்கையின் பிற்பகுதியில் தென்பிரான்சில் ஓய்வு பெற்றார். இவர் பன்னாட்டு ரோட்டரி சங்கத்தின் முனைவான உறுப்பினராக இருந்தார்.\n\n"}
{"id": "260773", "url": "https://ta.wikipedia.org/wiki?curid=260773", "title": "தெலூரால்", "text": "தெலூரால்\n\nதெலூரால்கள் \"(Tellurols)\" என்பவை ஆல்ககால்கள் மற்றும் பீனால்களை ஒத்த வரிசைச் சேர்மங்களாகும். ஆக்சிசன் அணுக்களுக்குப் பதிலாக ஆல்ககால் மற்றும் பீனால் சேர்மங்களில் தெலூரியம் அணுக்கள் இடம்பெற்றிருக்கும்.தெலூரால்கள், செலினால்கள் மற்றும் தையால்கள் யாவும் ஒரேவகையான பண்புகளைக் கொண்டுள்ளன. கரிம தெலூரியம் சேர்மங்களுக்கு தெலூரால்கள்தான் அடிப்படை என்றாலும் நிலைப்புத்தன்மை இல்லாத காரணத்தால் அவை அதிகமாக முக்கியத்துவம் பெறவில்லை. தெலூரோயெசுத்தர்களும் தெலூரோசயனேட்டுகளும் தெலூராலில் இருந்து தருவிக்கப்படும் வழிப்பொருட்களாகும்.\n\nSection::::பண்புகள்.\nஆல்க்கைல்தெலூரால்கள் மஞ்சள் நிறத்தில் நீர்மங்களாகவும் கடுமையான நெடியுடனும் காணப்படுகின்றன. அரைல்தெலூரால்கள் நிறமற்ற படிகங்களாக உருவாகின்றன. இவைகளைக் காட்டிலும் கரிமவுலோகதெலூரால்கள் அதிக நிலைப்புத் தன்மையுடன் காணப்படுகின்றன. குறைந்த நிலைப்புத்தன்மை உடைய இச்சேர்மங்களின் வாய்ப்பாடுகள் (MeSi)CTeH, (MeSi)SiTeH, மற்றும் (MeSi)GeTeH என்று அமைகின்றன.\n\nSection::::அமிலக் – காரப் பண்புகள்.\nதெலூரால்களின் அமிலத்தன்மையை ஐதரசன் தெலூரைடின் (H2Te) அமிலத்தன்மை மற்றும் பிரிகை மாறிலி ஆகிய கூறுகளின் அடிப்படையில் ஊகித்து அறியமுடியும். ஐதரசன் தெலூரைடின் அமிலத்தன்மை எண், pKa 2.64 ஆகவும் அதன் பிரிகை மாறிலி 2.3 × 10−3.5.ஆகவும் இருக்கிறது. ஐதரசன் சல்பைடு மற்றும் ஐதரசன் செலினைடு ஆகிய சேர்மங்களைக் காட்டிலும் ஐதரசன் தெலூரைடின் அமிலத்தன்மை எண் குறைவாகவும் பிரிகை மாறிலியின் மதிப்பு அதிகமாவும் இருக்கிறது.\n\nஐதரசன் பிணைப்பு இச்சேர்மத்தில் இல்லை என்ற காரணத்தினால் தெலூரால்கள் குறைவான கொதிநிலையைக் கொண்டுள்ளன என்பதை அறிய முடியும். தெலூரால்களில் இருக்கும் Te–H பிணைப்புகள் வலிமையற்றவை. இவை வெப்பத்தால் எளிமயாக ஆக்சிசனேற்றம் மற்றும் சிதைவுகளை அடைகின்றன. புறவூதாக் கதிர்களும் கூட தெலூரால்களை சிதைவடையத் தூண்டுகின்றன. மீத்தேன் தெலூரால் இருமெத்தில் இருதெலூரைடு மற்றும் ஐதரசன் என இரண்டாகச் சிதைவடைகிறது.\n\nSection::::தயாரிப்பு.\nஎத்தனால்தெலூரால் என்ற சேர்மமே முதன்முதலில் தயாரிக்கப்பட்ட தெலூரால் ஆகும். 1926 ஆம் ஆண்டு கிரிக்னார்டு காரணியைப் பயன்படுத்தி இச்சேர்மம் தயாரிக்கப்பட்டது. அடிக்கடி பயன்படுத்தப்படும் தயாரிப்பு முறையாக இருப்பது, இருதெலூரைடுகளை (R2Te2) ஒடுக்குதல் முறையில் தெலூரால்களாக மாற்றும் முறையே ஆகும்.\n\n"}
{"id": "260780", "url": "https://ta.wikipedia.org/wiki?curid=260780", "title": "மினெர்வா", "text": "மினெர்வா\n\nமினெர்வா என்பவர் ஓர் உரோமானியப் பெண் கடவுள் ஆவார். இவர் கலை, ஞானம், வர்த்தகம், மற்றும் யுத்த தந்திரம் போன்றவற்றுக்கான கடவுள் ஆவார். ஜுப்பிட்டரின் தலையிலிருந்த ஆயுதங்களில் இருந்து இவர் அவதரித்தார். இவர் கிரேக்கப் பெண் கடவுளான ஏதெனாவிற்கு ஒப்பானவர். இவர் இசை, கவிதை, மருத்துவம், ஞானம், வர்த்தகம், நெய்தல், கைவினைப்பொருட்கள் மற்றும் மாயாஜாலத்திற்குமான கற்புத் தெய்வம் (Virgin goddess) ஆவார். இவரது வாகனம் ஆந்தை ஆகும்.\n\n"}
{"id": "260786", "url": "https://ta.wikipedia.org/wiki?curid=260786", "title": "டீ கொன்சன்டஸ்", "text": "டீ கொன்சன்டஸ்\n\nடீ கொன்சன்டஸ் (Dii Consentes) என்பது உரோமானியத் தொன்மவியலில் காணப்படும் பிரதான பன்னிரு கடவுளரையும் குறிக்கும். இவர்களுள் அறுவர் ஆண்களும் கடவுளரும் ஏனைய அறுவர் பெண் கடவுளரும் ஆவர். கிமு மூன்றாம் நூற்றாண்டளவில் வாழ்ந்த எனியஸ் எனும் கிரேக்கக் கவிஞர் இப்பன்னிரு கடவுளரையும் பட்டியற்படுத்தியுள்ளார். அவர்கள் முறையே,\n\n"}
{"id": "260788", "url": "https://ta.wikipedia.org/wiki?curid=260788", "title": "பஞ்சாப் செஞ்சூரியன் வங்கி", "text": "பஞ்சாப் செஞ்சூரியன் வங்கி\n\nபஞ்சாப் செஞ்சூரியன் வங்கி (முன்னதாக செஞ்சூரியன் வங்கி) இந்தியாவில் செயற்பட்டுவந்த தனியார்த் துறை வணிக வங்கியாகும். மும்பையை தலைமையிடமாகக் கொண்டு செயற்பட்ட இவ்வங்கிக்கு நாடு முழுவதும் 403 கிளைகளில் 5000க்கும் மேலான பணியாளர்களும் பணியாற்றினர். இதன் பங்குகள் இந்தியப் பங்கு மாற்றகங்கள் மட்டுமின்றி லக்சம்பர்க் நாட்டின் பங்கு மாற்றகத்திலும் பட்டியலிடப்பட்டன. 2008 மே 23 அன்று எச்டிஎஃப்சி வங்கி, இவ்வங்கியை வாங்கி தன்னுடன் இணைத்துக் கொண்டது.\n"}
{"id": "260789", "url": "https://ta.wikipedia.org/wiki?curid=260789", "title": "ஐதரசன் தெலூரைடு", "text": "ஐதரசன் தெலூரைடு\n\nஐதரசன் தெலூரைடு \"(Hydrogen telluride)\" என்பது HTe. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தெலூரியத்தின் எளிய ஐதரைடு சேர்மமான இது மிக அரிதாகவே காணப்படுகிறது. ஏனெனில் ஐதரசன் தெலூரைடு மிகவிரைவாக இதன் பகுதிப் பொருட்களாகச் சிதைவடைந்து விடுகிறது. இருப்பினும், இதனுடைய வளிமநிலையால் மிகக் குறைவான அடர்த்தியுடன் நீண்ட நேரம் நிலைப்புத்தன்மையுடன் இருக்கமுடியும். இதை அழுகும் பூண்டின் நெடியைக் கொண்டு உணர முடியும். அதிகமான அடர்த்தி நிலைகளில் கலக்கும் அழுகல் நாற்றம் மூலமாகவும் உணரலாம். Te–H பிணைப்பைக் கொண்ட பெரும்பாலான சேர்மங்கள் எளிதில் ஐதரசனை இழப்பதால் அவை நிலைப்புத் தன்மையற்றுக் காணப்படுகின்றன. வேதி முறை மற்றும் அமைப்பு முறைகளின்படி ஐதரசன் தெலூரைடானது ஐதரசன் செலினைடை ஒத்து இருக்கிறது. இரண்டுமே அமிலத்தன்மையுடன் காணப்படுகின்றன. H–Te–H பிணைப்புகளின் பிணைப்புக் கோணம் 90 ஆகும். ஆவியாகும் தெலூரியம் சேர்மங்கள் விரும்பத்தகாத அழுகிய பூண்டின் நெடியுடையனவாக இருக்கின்றன.\n\nSection::::தொகுப்பு முறை.\nAlTe மற்றும் NaTe போன்ற Te2 உப்புகளை அமிலமாக்கல் மூலம் ஐதரசன் தெலூரைடைத் தயாரிக்க முடியும். சோடியம் மற்றும் தெலூரியம் தனிமங்களை நீரற்ற அமோனியாவுடன் வினைபடுத்துவதன் வழியாக NaTe சேர்மத்தைப் பெறமுடியும். இவ்வினையில் இடைநிலையாக உருவாகும் HTe நிலைப்புத்தன்மை கொண்ட ஒரு அயனியாகும். தெலூரியத்தை NaBH உடன் சேர்த்து ஒடுக்குதல் மூலம் NaHTe சேர்மத்தைத் தயாரிக்க முடியும்.\n\nSection::::ஆய்வகத் தயாரிப்பு.\nபொதுவாக நேர் மின்னேற்கும் தெலூரைடு வழிப்பொருட்களை நீராற்பகுத்து தெலூரியம் ஐதரைடுகள் தயாரிக்கப்படுகின்றன. குறிப்பாக அலுமினியம் தெலூரைடில் இருந்து தயாரிப்பதைக் கூறலாம்.\n\nமக்னீசியம் மற்றும் கார உலோக தெலூரைடுகளையும் நீராற்பகுக்கலாம். தெலூரியம் ஐதரைடு அமிலத்தன்மையுடன் இருப்பதால், பொதுவாக இச்செயல் முறைக்கு அமிலம் தேவைப்படுகிறது. மின்னாற்பகுப்பு முறைகளும் வளர்ச்சியடைந்து வருகின்றன.\n\nSection::::பண்புகள்.\nஐதரசன் தெலூரைடு ஓரு வெப்பங்கொள் சேர்மமாகும். காற்றில் நிலைப்புத் தன்மை இல்லாமலிருப்பதால் எளிதாக தண்ணீர் மற்றும் தெலூரியமாக ஆக்சிசனேற்றம் அடைகிறது:\n\nகிட்டத்தட்ட பாசுபாரிக் அமிலத்தினை (Ka = 8.1×10−3) ஒத்த அமிலத்தன்மை எண்ணைக் 2.3×10−3.கொண்டுள்ள ஐதரசன் தெலூரைடு பல உலோகங்களுடன் வினைபுரிந்து தெலூரைடுகளைக் கொடுக்கிறது.\n\n"}
{"id": "260792", "url": "https://ta.wikipedia.org/wiki?curid=260792", "title": "ஐதரோனியம்", "text": "ஐதரோனியம்\n\nவேதியியலில், ஐதரோனியம் (\"Hydronium\") அல்லது ஒட்சோனியம் (\"Oxonium\") என்பது நீர்க்கரைசல் நேரயனான HO ஆகும்.\n"}
{"id": "260793", "url": "https://ta.wikipedia.org/wiki?curid=260793", "title": "ஜான் ரீட்", "text": "ஜான் ரீட்\n\nஜான் சிலாசு \"ஜாக்\" ரீட் (John Silas \"Jack\" Reed) (அக்டோபர் 22, 1887 – அக்டோபர் 17, 1920), ஒரு அமெரிக்கப் பத்திரிகையாளரும், கவிஞரும், சோசலிசவாதியும் ஆவார். 1917 ஆம் ஆண்டு அக்டோபரில் இடம்பெற்ற போல்செவிக் புரட்சி குறித்த நேரடி அனுபவங்களை அடிப்படையாக வைத்து அவர் எழுதிய உலகைக் குலுக்கிய பத்து நாட்கள் என்னும் நூல் தொடர்பில் இவர் பெரிதும் அறியப்படுகிறார். இவர் எழுத்தாளரும், பெண்ணியவாதியுமான லூய்சி பிரையன்ட் என்பவரை மணந்தார். ரீட் 1920ல் உருசியாவில் காலமானார். இவரது உடல் முக்கியமான உருசியத் தலைவர்களுக்காக ஒதுக்கப்பட்ட செஞ் சதுக்கத்தில் கிரெம்ளின் சுவர் அருகே அடக்கம் செய்யப்பட்டது. இந்த மதிப்பு இவர் உட்பட இரண்டு அமெரிக்கர்களுக்கு மட்டுமே கிடைத்தது.\n\nSection::::ஆரம்ப வாழ்க்கை.\nஜான் ரீட் ஒக்டோபர் 22, 1887 அன்று ஒரிகனின் போர்ட்லாந்து நகரிலுள்ள தனது பாட்டியின் மாளிகையில் சீனப் பணியாளர்களுடன் பிறந்தார்.\n\nSection::::படிப்பும் எழுத்துப் பணியும்.\nஉயர்நிலைப் பள்ளி படிப்பு முடித்து ஹார்வர்டு பல்கலைக் கழகத்தில் பயின்றார். ஹார்டுவர்டில் ஜான்ரீடு நான்கு ஆண்டுகள் இருந்தார். செல்வச் சீமான்களின் புதல்வர்களோடு தொடர்பு கொண்டிருந்தார்.பக்திமிக்க சமூகவியல் போதனாசிரியர்களின் விரிவுரைகளைக் கேட்டார். முதலாளித்துவ அரசியல் பேராசிரியர்களின் சொற்பொழிவுகளைக் கேட்டார். கோடீஸ்வர பிரபுக்களின் கோட்டையில் சோஷலிஸ்டு மன்றம் ஒன்றை அமைத்தார். மாணவராக இருக்கும்போதே லம்ப்பூன் என்ற நகைச்சுவை ஏட்டின் ஆசிரியராக இருந்தார்\nபெரிய செய்தியேடுகளில் சர்வதேச நிகழ்ச்சிகளை எழுதினார்.மெக்சிகோ குடியானவர் போராட்டம் நடத்திய செய்திகள் பற்றி \nமெட்ரோபாலிட்டன்மற்றும் புரட்சிகர மெக்சிகோ எனும் புத்தகத்திலும் எழுதினார்.\n\nமூலதனத்தினை எதிர்த்து பீட்டர்சன் பாட்டாளி வர்க்கம் புரியும் போர் எனும் நாடகக் காட்சியை எழுதினார். புரட்சி யுகம், கம்யூனிஸ்ட் பத்திரிகைகளின் ஆசிரியராகவும் பணியாற்றினார்.லிபரேட்டர்எனும் ஏட்டிற்கு கட்டுரைகள் எழுதுபவராகவும் இருந்தார். புதிய கம்யூனிஸ்ட் பத்திரிக்கையான தொழிலாளர் குரல் (Voice of labour)ஜான் ரீட்-ஐ ஆசிரியராக கொண்டிருந்தது. இறுதியாக,கர்னீலவ் முதல் பிரேஸ்த்-லித்தோஸ்ஸ்க் வரை என்ற புத்தகம் எழுதி முடிக்கும் முன்பு இறந்து விட்டார்.\n"}
{"id": "260798", "url": "https://ta.wikipedia.org/wiki?curid=260798", "title": "இருமெத்தில் தெலூரைடு", "text": "இருமெத்தில் தெலூரைடு\n\nஇருமெத்தில் தெலூரைடு \"(Dimethyl telluride)\" என்பது (CH)Te என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும் இது ஆங்கிலத்தில் சுருக்கமாக DMTe.என்றும் அழைக்கப்படுகிறது.\n\nகாட்மியம் தெலூரைடு மற்றும் பாதரச காட்மியம் தெலூரைடு சேர்மங்களில் உலோகக்கரிம ஆவிநிலை மெலொழுங்கு முறையைப் பயன்படுத்தி மேலொழுங்கு வளர்க்கப் பயன்பட்ட முதல் பொருள் இருமெத்தில் தெலூரைடாகும்\n\nநுண்ணுயிரி வளர்ச்சிதை மாற்றத்தில் ஒரு விளை பொருளாக இருமெத்தில் தெலூரைடு விளைந்ததை 1939 ஆம் ஆண்டு கண்டறிந்தனர். சிலவகையான பூஞ்சைகளும் பாக்டீரியாக்களும் இருமெத்தில் தெலூரைடை உற்பத்தி செய்கின்றன. ( பெனிசிலியம் பிரிவிகால், பி. கிரைசோகெனம் மற்றும் பெனிசிலியம் நொடேட்டம் மற்றும் சூடோமோனாசு புளோரொசீன்)\n\nஇருமெத்தில் தெலூரைடின் நச்சுத்தன்மை குறித்த தகவல்களில் தெளிவில்லை. தெலூரியம் அல்லது அதன் சேர்மங்களில் ஒன்றை உட்கொள்ள நேரிட்டால் உடம்பில் இருமெத்தில் தெலூரைடு உற்பத்தியாகிறது. அழுகிய பூண்டின் நெடி இதனை உணர்த்தும். தெலூரியம் நச்சுத்தன்மை கொண்டது என்பது அறிந்த செய்தியாகும்\n\n\n"}
{"id": "260806", "url": "https://ta.wikipedia.org/wiki?curid=260806", "title": "கீழடி அகழாய்வு மையம்", "text": "கீழடி அகழாய்வு மையம்\n\nகீழடி தொல்லியல் களம் என்பது இந்தியத் தொல்லியல் ஆய்வு நிறுவனத்தால் அகழாய்வு ஆரம்பிக்கப்பட்டு , பின்னர் தமிழ் மாநில தொல்லியல் துறையால் செயல்பட்டு வரும் ஒரு சங்க கால வசிப்பிடம் ஆகும். இந்த அகழாய்வு மையம் தமிழ்நாட்டில் மதுரைக்குத் தென்கிழக்கில் 12 கி.மீ தொலைவில், சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், கீழடி ஊராட்சியில் உள்ள கீழடி கிராமத்தின் பள்ளிச்சந்தை திடல் மேட்டுப்பகுதியில் உள்ளது.\n\nஆதிச்சநல்லூர் தொல்லியல் களத்துக்கு அடுத்து இந்தியத் தொல்லியல் ஆய்வு நிறுவனத்தால் தமிழ்நாட்டில் மேற்கொள்ளப்படும் பெரிய அளவிலான அகழாய்வு இதுவேயாகும். இது வைகை ஆற்றங்கரையில் உருவான தமிழர்கலாச்சாரத்தை வெளிக்கொணர்கிறது. இது சுமார் 3000 ஆண்டுகளுக்கு மேல் பழமையானது என அங்கு கண்டுபிடிக்கப்பட்ட ஆபரணங்கள் மூலம் காணலாம். இந்த அகழ்வாய்வில் சிந்துவெளி நாகரிகத்திற்கும் தொடர்புள்ளது..\n\nSection::::அமைவிடம்.\nமதுரையிலிருந்து இராமநாதபுரத்தின் - அழகன்குளம் துறைமுகத்துக்குச் செல்லும் பண்டைய வணிகப் பாதையில், சிவகங்கை மாவட்டத்தில் உள்ள கீழடி என்ற ஊரின் கிழக்கே சுமார் ஒரு கி.மீ தொலைவில், மணலூர் கண்மாயின் மேற்கரையில் உள்ள பள்ளிச்சந்தைத் திடல் என்ற பெயரிலான மண்மேட்டில் இவ்வகழாய்வு தொடங்கப்பட்டது. இவ்விடத்தைச் சுற்றி நிலத்தை உழும்போது பல்வேறு தொல்லியல் எச்சங்கள் கிடைத்துவந்த நிலையில், தரைமட்டத்திலிருந்து இரண்டரை மீட்டர் உயரத்தில் அவ்வளவாக பாதிப்புக்குள்ளாகாது இருந்த இம்மேடு ஆய்வுக்குத் தேர்ந்தெடுக்கப்பட்டது.தற்பொழுது அகழாய்வு செய்யப்பட்டுவரும் இடம் 3.5 கி.மீ சுற்றளவுடன் 80 ஏக்கர் பரப்பளவில் விரிந்துள்ளது. தொன்மையான ஊர்களான கொந்தகை, மணலூர் ஆகியவையும் இப்பகுதியோடு தொடர்ச்சியுற அமைந்துள்ளன.\n\nSection::::களத்தின் காலம்.\nமுதற்கட்டமாக, இந்தக் களம் கி.மு. மூன்றாம் நூற்றாண்டில் இருந்து கி.பி பத்தாம் நூற்றாண்டு வரையான காலப்பகுதியைச் சேர்ந்த வசிப்பிடமாக கணிக்கப்பட்டது. மேலதிக உறுதிப்படுத்தல்களுக்காக இந்த அகழ்வாயில் இருந்து இரண்டு மாதிரிகள் (samples) கரிமத் தேதியிடல் முறையில் பகுப்பாய்வு செய்ய அனுப்பட்டது. சூலை 2017 இல் வெளிவந்த இதன் முடிவுகள் இந்த மையம் சுமார் 2,200 ஆண்டுகளுக்கு முன்னையது என்பதை உறுதிசெய்தன. நான்காம் கட்ட அகழ்வாய்வின் போது பெறப்பட்ட பொருட்களை கரிமத் தேதியிடல் முறையில் பகுப்பாய்வு செய்தபோது அதில் ஒரு கலைப்பொருள் கி.மு. ஆறாம் நூற்றாண்டைச் சேர்ந்தது எனத் தெரியவந்துள்ளது.\n\nSection::::ஆய்வின் பின்புலமும், தற்போதைய நிலையும்.\nவைகையாறு தோன்றும் தேனி மாவட்டம் தொடங்கி கடலில் கலக்கும் இராமநாதபுரம் மாவட்டம் வரை வைகை ஆற்றங்கரையின் அருகமை பகுதிகளில் 2013-14இல் நடத்தப்பட்ட தொல்லியல் ஆய்வுகளின்போது தொல்லியல் எச்சங்கள் உள்ள 293 பகுதிகள் கண்டறியப்பட்டன. இவை களஞ்சியங்கள், வணிகத் தலங்கள், துறைமுகங்கள், வாழிடங்கள், கோயில்கள் என்ற வகையிலானவை. வருசநாட்டிலும், அழகங்குளத்திலும் சிறிய அளவிலான அகழாய்வுகள் செய்யப்பட்டிருந்தன. ஆனால் பெரிய அளவிலான அகழாய்வுகள் இதுவரை நடந்திருக்கவில்லை. இந்நிலையில் பெங்களூருவில் உள்ள இந்திய தொல்பொருள் ஆய்வு துறையின் அகழாய்வுப் பிரிவு-6, மார்ச் 2015 தொடங்கி இப்பகுதியில் ஆய்வு நடத்திவருகிறது. தற்போதைய கட்டம் செப்டெம்பர் 2015இல் நிறைவுபெற்றுவிடும் என்றாலும் இதுவரை கண்டுபிடிக்கப்பட்டுள்ளவற்றின் முக்கியத்துவம் கருதி ஆய்வை மேலும் ஓராண்டுக்கு நீட்டிக்க அனுமதி கோரப்பட்டுள்ளது.\n\nதற்போதைய கீழடி அகழாய்வு தளமானது முதலில் தென்னந்தோப்பாக இருந்தது. வறட்சி காரணமாக அம்மரங்கள் கருகிப் போயின. பின்னர் அவ்விடத்தில் செங்கல் சூளைக்கு மண் எடுப்பதற்காக தோண்டிய போது ஒரு செங்கல் சுவர் தென்பட்டுள்ளது. இந்த நிகழ்வுக்குப் பிறகு அந்த இடத்தில் அகழாய்வுப் பணிகள் ஆரம்பிக்கப்பட்டன.\n\nகீழடியில் அருங்காட்சியகம் அமைக்க தமிழ்நாடு அரசு ஆர்வம் காட்டவில்லை எனவும், எந்தவித முயற்சியையும் எடுக்கவில்லை எனவும் இந்தியத் தொல்பொருள் ஆராய்ச்சித் துறை அகழாய்வு பிரிவின் கண்காணிப்பாளர், கி. அமர்நாத் ராமகிருஷ்ணா கூறினார்.\n\nSection::::ஆய்வாளர்கள்.\nகீழடி அகழாய்வினை இந்தியத் தொல்பொருள் ஆராய்ச்சித் துறையின் அகழாய்வுப் பிரிவு முன்னெடுக்கின்றது. அப் பிரிவினைச் சார்ந்த கி. அமர்நாத் ராமகிருஷ்ணா கண்காணிப்பு தொல்பொருளியலாளராகத் தலைமை தாங்குகிறார். மேலும் கிருஷ்ணகிரி அரசு கலைக் கல்லூரியின் வரலாற்றுத் துறையினர் இந்த ஆய்வில் பங்கெடுக்கின்றார்கள். துணைப் பேராசிரியர் பி. வெங்டேசுவரன், கே. வடிவேல், கே. வசந்தகுமார். டி பாலாஜி, ஆர். மஞ்சுநாத், ஜி. கார்த்திக் ஆகியோரைக் கொண்ட வல்லுனர் குழுவிற்கு தலைமை தாங்குகின்றார்.\n\nகல்வெட்டியலாளர் வி. வேதாச்சலம் துறைசார் வல்லுனராகக் (Subject Matter Expert) கடமையாற்றுகிறார்.\n\nSection::::கண்டுபிடிப்புகள்.\nகிட்டத்தட்ட 48 சதுரக் குழிகள் வெட்டப்பட்டு உறைகிணறுகள், செங்கற் சுவர்கள், கூரை ஓடுகள், மண்பாண்டங்கள், மிளிர்கல் அணிகலன்கள், எலும்புக் கருவிகள், இரும்பு வேல், தமிழி எழுத்து பொறிக்கப்பட்ட பானையோடுகள் எனப் பல்வேறு தொல்லெச்சங்கள் அகழ்ந்தெடுக்கப்பட்டுள்ளன. இலக்கியத்தில் குறிப்பிடப்படும் பாண்டியர்களின் தொல்நகரான \"பெருமணலூர்\" இதுவாக இருக்கலாம் என்று கருதப்படுகிறது.\n\nSection::::கட்டிடங்கள்.\nகீழடியில் 10 க்கும் மேற்பட்ட கட்டிடங்கள் கண்டறியப்பட்டுள்ளன. ஒரு வளர்ச்சியடைந்த நகரமாக இது திகழ்ந்ததற்கு இது வலுவான சான்றாக உள்ளது. \"சங்க காலத்தில் கட்டிடங்களே இல்லை என்ற கூற்றை இந்த அகழ்வாய்வு மாற்றியமைத்துள்ளது\".\n\nSection::::சுடுமண் குழாய், கழிவுநீர் தொகுதிகள்.\nநீர் வழங்கலும், கழிவுநீர் அகற்றலும் நாகரிக வளர்ச்சியின் முக்கிய மைல்கல்களாகக் கருதப்படுவன. கீழடியில் \"சுடுமண் குழாய் மூலம் உருவாக்கப்பட்ட கழிவுநீர் கால்வாய் வசதியுடன் கட்டிடங்கள் இருந்தது கண்டறியப் பட்டுள்ளன.\"\nSection::::உறை கிணறுகள்.\nஇங்கு பழங்கால சுடுமண் உறைகிணறுகள்\nகண்டறியப்பட்டுள்ளன. இவை பட்டினப்பாலை கூறும் 'உறைகிணற்றுப் புறச்சேரி' என்ற தொடருக்குச் சான்று பகர்வனவாகவும், ஆற்றங்கரைகளிலும், பெரிய குளக்கரைகளிலும் இவ்வாறு உறைகிணறுகள் அமைத்து நீரெடுக்கும் தமிழரின் பண்டைய வழக்கத்தை எடுத்துக்காட்டுவனவாகவும் உள்ளதாகத் தொல்லியல் அறிஞர் வெ. வேதாச்சலம் குறிப்பிடுகிறார்.\n\nSection::::செங்கற்சுவர்கள்.\nவரலாற்றின் தொடக்க காலத்திய செங்கல் கட்டிடச் சான்றுகள் கிடைப்பது மிகவும் அரிதாகக் கருதப்படும் நிலையில் இங்கு பெருமளவில் செங்கல் கட்டிடங்கள் உள்ளது ஆய்வாளர்களின் ஆர்வத்தைத் தூண்டியுள்ளது.\n\nSection::::மண்பாண்டங்கள்.\nரோமப் பேரரசுடன் கொண்டிருந்த வணிகத் தொடர்பை மெய்ப்பிக்கும்படியான, வணிகர்களால் கொண்டுவரப்பட்ட ரௌலட் (rouletted), அரிட்டைன் (arretine) வகை மண்பாண்டங்கள் கிடைத்துள்ளன. அழகங்குளத்திலும் இத்தகைய பாண்டங்கள் கண்டுபிடிக்கப்பட்டது குறிப்பிடத்தக்கது. மேலும் வரலாற்றின் தொடக்ககாலத்தைச் சேர்ந்தவையான கருப்பு, சிவப்பு மண்பாண்டத் துண்டுகள், வெள்ளை வண்ணம் பூசப்பட்ட கருப்பு, சிவப்பு மண்பாண்டத் துண்டுகள், செம்பழுப்பு நிற கலவை பூசப்பட்ட மண்பாண்டத் துண்டுகள் ஆகியவையும் கிடைத்துள்ளன. தமிழகத்தில் செம்பழுப்பு நிற ரசட் (russet) கலவை பூசப்பட்ட பாண்டங்கள் இதுவரை கொங்குப் பகுதியிலேயே கிடைத்திருப்பதைக் கொண்டு இப்பகுதி கொங்குப் பகுதியுடனும் வாணிபத் தொடர்பிலிருந்ததாகக் கருதப்படுகிறது.\n\nSection::::தமிழி எழுத்துக்கள்.\n'ஆதன்', 'உதிரன்', 'திசன்' போன்ற தனிநபர்களின் பெயர்களைக் குறிப்பிடும் தமிழிஎழுத்துக்கள் பொறிக்கப்பட்ட மண்பாண்ட ஓடுகளும் கிடைக்கப்பெற்றுள்ளன.\n\nSection::::அணிகலன்கள்.\nஇங்கு சூது பவளம், பளிங்கு, அகேட் மணிகள், பச்சை, மஞ்சள், நீல நிறக் கண்ணாடி மணிகள் ஆகியவையும் கிடைத்துள்ளன. யானைத் தந்தத்தினாலான தாயக்கட்டைகள், தாமிரத்தாலான கண் மை தீட்டும் கம்பி ஆகியவையும் கிடைத்துள்ளன.\nSection::::அரிய தொல்பொருட்கள்.\nஇரும்பாலான அம்பு முனைகள், எழுத்தாணி, சுடுமண் முத்திரை கட்டைகள், தந்தத்தால் ஆன தாயக் கட்டைகள், சுடுமண் பொம்மைகள் உட்பட்ட பல்வேறு அரிய தொல்பொருட்கள் கிடைத்துள்ளன.\n\nSection::::கீழடி அகழாய்வின் கால வரிசை.\nSection::::முதல் கட்டம்.\nகீழடியில் ஆனி மாதம், தி.பி 2046 ஆம் ஆண்டு(சூன்,2015) வைகை ஆற்றங்கரையை ஒட்டிய பகுதிகளில், இந்தியத் தொல்லியல் ஆய்வகத்தின் கண்காணிப்பாளர் கி. அமர்நாத் ராமகிருஷ்ணா தலைமையிலான குழு முதல் கட்ட அகழ்வாய்வைத் தொடங்கியது.\n\nSection::::இரண்டாம் கட்டம்.\nதி.பி 2047,மன்மத ஆண்டு, மார்கழி மாதம் (2 சனவரி, 2016) அன்று இரண்டாம் கட்ட அகழாய்வு தொடங்கியது. இதில் மருத்துவ குடுவைகள், பழங்கால உறை கிணறுகள், தொழிற்சாலை, அரசு முத்திரை உள்ளிட்ட பல்வேறு ஆவணங்கள் கிடைத்தன.\n\nஇரண்டாம் கட்ட அகழாய்வின் முடிவில் 6 ஆயிரத்துக்கும் மேற்பட்ட பொருள்கள் கிடைத்தன. இவற்றை ஆய்வுக்கு உட்படுத்தியபோது 2,200 ஆண்டுகளுக்கு முந்தைய கால கட்டத்தைச் சேர்ந்தவை என உறுதி செய்யப்பட்டுள்ளது.\n\nSection::::மூன்றாம் கட்டம்.\nமூன்றாம் கட்ட அகழாய்வு தி.பி 2048, தை மாதம் (சனவரி, 2017) முதல் தொல்லியல் துறை கண்காணிப்பாளர் ஸ்ரீராமன் தலைமையில் நடைபெற்றது. இப்பணி தி.பி 2048, புரட்டாசி மாதம் (30 செப்டம்பர் 2017) முடிந்தது. மூன்றாம் கட்டப் பணியில் 400 சதுர மீட்டர் அளவுக்கு 16 குழிகள் தோண்ட இடம் தேர்வு செய்யப்பட்டது.\n\nSection::::நான்காம் கட்டம்.\nதமிழ்நாடு அரசு தொல்லியல் துறை கீழடியில் நான்காம் கட்ட அகழாய்வு பணி மேற்கொள்ள, தமிழ்நாடு அரசு, பிப்ரவரி, 2018-இல் ரூபாய் 55 இலட்சம் ஒதுக்கி ஆணையிட்டுள்ளது. நான்காம் கட்ட அகழாய்வு பணிகள் 2017 மற்றும் 2018 ஆம் ஆண்டுகளுக்கு இடையில் நடைபெற்றது. இதில் 5,820 பொருட்கள் கிடைத்தன. இதற்கு முந்தைய மூன்று அகழ்வாய்வு பணிகளையும் இந்திய தொல்லியல்துறை நடத்தியிருந்த நிலையில் நான்காம் கட்ட அகழாய்வை தமிழ்நாடு அரசு தொல்லியல்துறை நடத்தியது. நான்காம் கட்ட அகழாய்வில் பெறப்பட்ட 6 மாதிரிகள் ஐக்கிய அமெரிக்காவின் புளோரிடா மாகாணத்தில் உள்ள மியாமி நகரின் பீட்டா அனாலிடிக் என்ற நிறுவனத்திற்கு அனுப்பப்பட்டன. இந்த ஆய்வுகளில் பதினோரு அடி ஆழத்தில் பெறப்பட்ட ஒரு மாதிரி கி.மு. 580 ஆம் ஆண்டை சேர்ந்தது என கண்டறியப்பட்டது. இந்த அகழ்வாய்வின் போது பெறப்பட்ட பொருட்களில் உள்ள எழுத்து வடிவங்கள் சிந்து சமவெளி நாகரிக எழுத்து வடிவம் மற்றும் தமிழ் பிராமி எழுத்து வடிவங்களுக்கு இடையில் உள்ள ஒரு குறிப்பை நமக்கு காட்டுவதாக அமைந்துள்ளன.\n\nSection::::ஐந்தாம் கட்டம்.\n2019ஆம் ஆண்டு சூன் மாதத்தில் தமிழ்நாடு அரசு தொல்லியல் துறை ஆர். சிவானந்தம் தலைமையில் ஐந்தாம் கட்ட அகழ்வாய்வு பணிகளை தொடங்கியது. இப்பணிகள் நான்கு முதல் ஐந்து மாதங்களுக்கு நடக்கும். இதில் 15 அகழிகளை தோண்டுவதற்கு திட்டமிடப்பட்டுள்ளது.\n\nஐந்தாம் கட்ட அகழாய்வில் எலும்புகளால் செய்யப்பட்ட எழுத்தாணி, தந்தத்தில் செய்யப்பட்ட சீப்பு, அரவைக் கல், பானை ஓடுகள், சதுரங்கக் காய்கள், சூதாட்டத்தில் பயன்படுத்தப்படும் பகடைக் காய்கள், மண் குடுவை, பவள மணிகள், சுடு மண் வார்ப்பு, காளையின் தலை, மனித உடல் பாகம், மனித தலை உருவம் போன்றவைகளும் கண்டறியப்பட்டுள்ளன. கறுப்பு சிவப்பு நிறப் பானை, கூர்முனைக் கொண்ட எலும்பு கருவிகள், நூல் நூற்கும் தக்களிகள் (ஆபரண மணிகளைக் கோர்க்கும் கருவி), தங்க அணிகலன்கள், மணிகள் போன்றவையும் கண்டறியப்பட்டுள்ளன குறிப்பாக 520க்கும் மேற்பட்ட விளையாட்டு பொருட்கள், சுடு மண்ணாலான 13 மனித உருவங்கள், 35 காதணிகள், மூன்று விலங்கு உருவங்கள், தங்கம், இரும்பு, செம்பு உலோக தொல்பொருட்கள் மற்றும் தமிழ் பிராமி எழுத்து பொறித்த பானை ஓடு கண்டெடுக்கப்பட்டுள்ளது. சன்னமான களிமண், செங்கல், சுண்ணாம்புச் சாந்து, இரும்பு ஆணிகள் பயன்படுத்தி கட்டுமானத் தொழில்நுட்பத்தில் வீடுகள் கட்டப்பட்டிருந்தது. கதிரியக்கக்கரிமக் காலக்கணிப்புப்படி இத்தொல்லியல் களம் கிமு 600 காலத்தவை என அறியப்பட்டுள்ளது. இந்த அகழ்வாய்வில் 2,600 ஆண்டுகளுக்கு முந்தைய வைகைக் கரை நாகரிகம் சிறந்து விளங்கியதற்கான சான்றுகள் கீழடி அகழ்வாராய்ச்சியின் மூலம் தெரியவந்துள்ளன\n\nமேலும் ஐந்தாம் கட்ட அகழாய்வில் சுடுமண்ணால் ஆன குழாய் போன்ற அமைப்பில் வடிகால் அமைப்புகள் கண்டுபிடிக்கப்பட்டிருக்கின்றன. YD6/3 என்ற ஆய்வுக் குழியில் பணிகள் நடந்தபோது 47 சென்டிமீட்டர் ஆழத்தில் பானையின் விளிம்பு போன்ற அமைப்பு தென்பட்டது. அதனை கவனமாக தொடர்ந்து வெளிப்படுத்தியபோது, சிவப்பு வண்ணத்தில் நன்றாக வடிவமைக்கப்பட்டுள்ள இரண்டு சுடுமண் குழாய்கள் ஒன்றோடு ஒன்று பொருந்திய நிலையில் கிடைத்தன. இந்தக் குழாய்கள் 60 சென்டி மீட்டர் நீளமும் 20 சென்டி மீட்டர் அகலமும் கொண்டிருந்தன. இந்தக் குழாய்கள் ஒவ்வொன்றிலும் விளிம்புகளைப் போல ஐந்து வளையங்கள் உள்ளன. இந்த இரு குழாய்களும் ஒன்றோடு ஒன்று நன்கு பொருத்தப்பட்டிருப்பதால், நீரைப் பாதுகாப்பாகக் கொண்டுசெல்ல இவை பயன்படுத்தப்பட்டிருக்க வேண்டும் என அகழாய்வாளர்கள் கருதுகின்றனர். இந்த சுடுமண் குழாய்க்குக் கீழே, பீப்பாய் வடிவிலான மூன்று சுடுமண் குழாய்கள் ஒன்றுடன் ஒன்று பொருந்திய நிலையில் காணப்பட்டன. ஆகவே இந்த இரண்டு குழாய்ப் பாதைகளும் வெவ்வேறுவிதமான பயன்பாட்டில் இருந்திருக்க வேண்டுமெனக் கருதப்படுகிறது. பீப்பாய் வடிவிலான குழாயில் வடிகட்டி ஒன்றும் கண்டெடுக்கப்பட்டிருக்கிறது. இந்தக் குழாயின் இறுதிப் பகுதி இரண்டடுக்குப் பானை ஒன்றில் சேர்கிறது. ஆகவே இந்தப் பீப்பாய் வடிவிலான குழாய் மூலம் அந்தப் பானையில் திரவப் பொருளைச் சேகரித்திருக்கலாம் என கள ஆய்வாளர்கள் கருதுகின்றன.\n\nSection::::சர்ச்சை.\n2017 இல் வி. அரசு (சென்னை பல்கலைக் கழகத்தின் தமிழ் இலக்கியத் துறையின் முன்னாள் தலைமை பேராசிரியர்) முதலிய கல்வியாளர்கள் பாரதிய ஜனதா கட்சி தலைமையிலான மத்திய அரசு வேண்டுமென்றே கீழடி அகழ்வாய்வு பணிகளை நிறுத்த முயற்சிப்பதாக குற்றம் சாட்டினர். இந்துத்துவா கொள்கையை கொண்ட பாரதிய ஜனதா கட்சி அரசு கீழடி அகழ்வாய்வு மையம் \"தென்னிந்தியாவில் மதச்சார்பற்ற கலாச்சாரம் இருந்ததற்கான தவிர்க்கமுடியாத ஆதாரத்தை\" கொடுத்ததன் காரணமாக அதன் அகழ்வாய்வு பணிகளை நிறுத்த முயல்வதாக கூறினார்.\n\nஇந்திய தொல்லியல் துறை பொதுவாக பெரிய அகழாய்வு தளங்களில் அகழாய்வுப் பணிகளை 5 கட்டங்களுக்கு (ஆண்டுகள்) நடத்தும். 2016-17 ஆம் ஆண்டில் கீழடியில் இரண்டாம் கட்ட அகழாய்வுப் பணிகள் முடிந்த பிறகு இந்திய தொல்லியல் துறை, தொல்லியல் துறை கண்காணிப்பாளரான கே. அமர்நாத் ராமகிருஷ்ணாவைக் கவுகாத்தி வட்டத்திற்கு இடமாற்றம் செய்தது. இதன் காரணமாக கீழடி அகழ்வாய்வு பணிகளை நிறுத்துவதற்காக இந்திய தொல்லியல் துறை வேண்டுமென்றே தொல்லியல் கண்காணிப்பாளரை இடமாற்றம் செய்ததாக சர்ச்சை எழுந்தது. கீழடி அகழ்வாய்வு பணிகளை முழுவதுமாக முடிக்க வேண்டும் என்று தான் விரும்புவதாக கூறிய கே. அமர்நாத் ராமகிருஷ்ணா மத்திய நிர்வாகத் தீர்ப்பாயத்தில் தனது இடமாற்றத்தை எதிர்த்து முறையிட்டார்.\n\nஇடமாற்றமானது தொல்லியல் துறையின் விதிகளுக்கு உட்பட்டே செய்யப்பட்டதாக இந்திய தொல்லியல் துறை விளக்கம் அளித்தது. ஒரு தொல்லியல் வட்டத்தில் ஒரு தொல்லியல் கண்காணிப்பாளரின் பணிக்காலம் அதிகபட்சமாக இரண்டு வருடங்கள் என்ற விதியை சுட்டிக்காட்டியது. கே. அமர்நாத் ராமகிருஷ்ணா கீழடி அகழ்வாய்வு தளத்தை உள்ளடக்கிய பெங்களூர் வட்டத்தில் மூன்று ஆண்டுகளுக்கு மேல் பணிபுரிந்ததால் இட மாற்றம் செய்யப்பட்டதாக கூறியது. இந்திய தொல்லியல் துறை ஜோத்பூர் வட்டத்தில் துணை தொல்லியல் கண்காணிப்பாளராக பணிபுரிந்த பி. எஸ். ஸ்ரீராமனை கீழடி அகழ்வாய்வு தளத்தின் தொல்லியல் கண்காணிப்பாளராக நியமித்தது. \"கே. அமர்நாத் ராமகிருஷ்ணன் மட்டும் இடமாற்றம் செய்யப்படவில்லை. நாடு முழுவதும் 26 அதிகாரிகள் இடமாற்றம் செய்யப்பட்டனர். மேலும், புதிதாக நியமிக்கப்பட்ட தொல்லியல் கண்காணிப்பாளரான பி. எஸ். ஸ்ரீராமனும் தமிழ்நாட்டை சேர்ந்தவராவார்\" என மத்திய அமைச்சர் மகேஷ் சர்மா கூறினார்.\n\n\n"}
{"id": "260810", "url": "https://ta.wikipedia.org/wiki?curid=260810", "title": "பேக் சுங் கியூன்", "text": "பேக் சுங் கியூன்\n\nபேக் சுங் கியூன் () (பிறப்பு: ஜனவரி 30, 1989) ஒரு தென் கொரியா நாட்டு நடிகர் ஆவார். இவர் 1994ஆம் ஆண்டு முதல் ஸ்வீட் பியர், ட்ரையோ, டமோ, பிக், ஐரிஸ் 2, மெலடி ஒப் லவ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஃபர்ஸ்ட் லவ், சீனா ப்ளூ, ஸ்பீட் போன்ற திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260811", "url": "https://ta.wikipedia.org/wiki?curid=260811", "title": "சீயோ இங்குக்கு", "text": "சீயோ இங்குக்கு\n\nசீயோ இங்குக்கு () (பிறப்பு: அக்டோபர் 23, 1987) ஒரு தென் கொரியா நாட்டு நடிகர் மற்றும் பாடகர் ஆவார். இவர் 2009ஆம் ஆண்டு முதல் லவ் ரெயின், ரேப்லே 1997, மாஸ்டர்ஸ் சன், ஹலோ மான்ஸ்டர் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார்.\n\n"}
{"id": "260812", "url": "https://ta.wikipedia.org/wiki?curid=260812", "title": "லீ ஜோங்-சுக்", "text": "லீ ஜோங்-சுக்\n\nலீ ஜோங்-சுக் () (பிறப்பு: செப்டம்பர் 14, 1989 ) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் 2005ஆம் ஆண்டு முதல் சீக்ரட் கார்டன், ஸ்கூல் 2013, டாக்டர் தி ஸ்ட்ரேஞ்சர், பிநோச்சியோ போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஆஸ் ஒன், நோ பிரீதிங் போன்ற திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260813", "url": "https://ta.wikipedia.org/wiki?curid=260813", "title": "சின் ககியூன்", "text": "சின் ககியூன்\n\nஷின் ஹா-க்யூன் () (பிறப்பு: மே 30, 1974) ஒரு தென் கொரியா நாட்டு நடிகர் ஆவார். இவர் 1998ஆம் ஆண்டு முதல் தி ஸ்பை, பிரைன், ஹார்வெஸ்ட் வில்லா, மிஸ்டர். பேக் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260814", "url": "https://ta.wikipedia.org/wiki?curid=260814", "title": "பார்க் ஹீ-சூன்", "text": "பார்க் ஹீ-சூன்\n\nபார்க் ஹீ-சூன் () (பிறப்பு: பெப்ரவரி 13, 1970) ஒரு தென் கொரியா நாட்டு நடிகர் ஆவார். இவர் 1990ஆம் ஆண்டு முதல் பல திரைப்படங்களிலும் மற்றும் தொலைக்காட்சி தொடர்களிலும் நடித்து வருகின்றார். இவர் பல மேடை நாடகங்களிலும் நடித்துள்ளார் என்பது குறிப்பிடதக்கது.\n\n"}
{"id": "260815", "url": "https://ta.wikipedia.org/wiki?curid=260815", "title": "ஜின் டே ஹியான்", "text": "ஜின் டே ஹியான்\n\nஜின் டே ஹியான் () (பிறப்பு: பெப்ரவரி 15, 1981) ஒரு தென் கொரியா நாட்டு நடிகர் ஆவார். இவர் 2001ஆம் ஆண்டு முதல் டிராமா சிட்டி, வைட் லைஸ், குயின் இன்சூ, ஹோட்டல் கிங் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260816", "url": "https://ta.wikipedia.org/wiki?curid=260816", "title": "பார்க் ஹே-ஜீன்", "text": "பார்க் ஹே-ஜீன்\n\nபார்க் ஹே-ஜீன் () (பிறப்பு: மே 1, 1983) ஒரு தென் கொரியா நாட்டு நடிகர் ஆவார். இவர் 2006ஆம் ஆண்டு முதல் ஹாட் பிளட், ஈஸ்ட் ஒப் எடேன், மை லவ் ஃப்ரம் த ஸ்டார், பேட் கைஸ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார்.\n"}
{"id": "260817", "url": "https://ta.wikipedia.org/wiki?curid=260817", "title": "ஷின் சுங்-ரோக்", "text": "ஷின் சுங்-ரோக்\n\nஷின் சுங்-ரோக் () (பிறப்பு: நவம்பர் 23, 1982) ஒரு தென் கொரியா நாட்டு நடிகர் ஆவார். இவர் 2003ஆம் ஆண்டு முதல் மை லவ் ஃப்ரம் த ஸ்டார், லயர் கேம் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஆல் ஃபார் லவ், பிட்ச் ஹை போன்ற திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260818", "url": "https://ta.wikipedia.org/wiki?curid=260818", "title": "ஆன் ஜேயுன்", "text": "ஆன் ஜேயுன்\n\nஆன் ஜேயுன் () (பிறப்பு: 1 ஜூலை 1987) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் 2009ஆம் ஆண்டு முதல் மை லவ் ஃப்ரம் த ஸ்டார், பிளட் போன்ற சில தொலைக்காட்சி தொடர்களில் நடித்ததன் மூலம் பரிசியமான நடிகர் ஆனார். இவர் ஃபேஷன் கிங், வெட்டிங் பைபிள் போன்ற திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260820", "url": "https://ta.wikipedia.org/wiki?curid=260820", "title": "அந்துவான் து செயிந் தெகுபெறி", "text": "அந்துவான் து செயிந் தெகுபெறி\n\nஅந்துவான் து செயிந் தெகுபெறி (பிரஞ்சு: Antoine de Saint-Exupéry) (29 June 1900 – 31 July 1944) என்பவர் பிரஞ்சு உயர்குடியைச் சேர்ந்த ஒரு எழுத்தாளர், கவிஞர், விமான ஓட்டுநரும் ஆவார். பிரான்சின் கௌரவமிக்க இலக்கிய விருதைப் பெற்றிருக்கின்றார். அமெரிக்க தேசிய புத்தக விருதையும் பெற்றிருக்கின்றார்.  இவருடைய மிகச் சிறந்த படைப்பாக இவருடைய குட்டி இளவரசன் என்ற குறுநாவல் திகழ்கின்றது. இந்த நாவலில் கவித்துவ வடிவில் விமானம், வானம், நிலம், நட்சத்திரம், இரவு போன்றவைகளை இவர் விவத்திருக்கின்றார்.\n"}
{"id": "260824", "url": "https://ta.wikipedia.org/wiki?curid=260824", "title": "யாழ்சோபு", "text": "யாழ்சோபு\n\nயாழ்சோபு ( ) என்பது ஸ்காட்லாந்தின் செட்லாந்து என்ற இடத்தில் அமைந்திருக்கும் மிகவும் புகழ்பெற்ற தொல்பழங்கால தொல்பொருளியல் தளம் ஆகும். இப் பகுதி செட்லாந்து பெருநிலப் பகுதியின் தென்முனையில் அமைந்திருக்கின்றது. பிரித்தானிய தீவகத்தில் இதுவரையில் கண்டறியப்பட்ட தொல்லியல் தளங்களில் முக்கியமான இடமாக இது கருதப்படுகின்றது.  கிமு 2500-களுக்கு முந்தைய பொருட்கள் முதல் 17-ஆம் நூற்றாண்டைச் சேர்ந்த பொருட்கள் வரை இங்கு கண்டறியப்பட்டுள்ளது. \n"}
{"id": "260825", "url": "https://ta.wikipedia.org/wiki?curid=260825", "title": "அமில உறுப்பு", "text": "அமில உறுப்பு\n\nஅமில உறுப்பு \"(Acid radical)\" என்பது ஒரு அமிலத்தில் இருந்து ஐதரசன் நேர்மின் அயனியை நீக்கிய பிறகு கிடைக்கின்ற எதிர்மின் அயனியாகும். உதாரணம்: NO மற்றும் SO \n\n\n"}
{"id": "260830", "url": "https://ta.wikipedia.org/wiki?curid=260830", "title": "சிறியானி விஜேவிக்கிரம", "text": "சிறியானி விஜேவிக்கிரம\n\nசிறியானி விஜேவிக்கிரம (\"Sriyani Wijewickrama\", , பிறப்பு: 26 மார்ச்சு 1969) இலங்கையின் அரசியல்வாதியும், நாடாளுமன்ற உறுப்பினரும் ஆவார்.\n\nஇவர் இலங்கை சுதந்திரக் கட்சியின் வேட்பாளராக 2010 நாடாளுமன்றத் தேர்தலில் அம்பாறை மாவட்டத்தில் போட்டியிட்டு 35,810 விருப்பு வாக்குகள் பெற்று நாடாளுமன்றத்திற்குத் தெரிவானார். 2015 தேர்தலில் 49,691 விருப்பு வாக்குகள் பெற்று நாடாளுமன்றத்திற்கு மீண்டும் தெரிவானார்.\n"}
{"id": "260836", "url": "https://ta.wikipedia.org/wiki?curid=260836", "title": "இன்விக்டஸ் (ஆங்கிலக் கவிதை)", "text": "இன்விக்டஸ் (ஆங்கிலக் கவிதை)\n\nஇன்விக்டஸ் (\"Invictus\") என்பது வில்லியம் எர்னஸ்ட் ஹென்லே (1849–1903) எனும் ஆங்கிலக் கவிஞரால் வடிக்கப்பட்ட ஓர் விக்டோரிய கால ஆங்கிலக் குறுங்கவிதை. இது 1875 இல் எழுதப்பட்டு, 1888 இல் வெளிவந்த அவரது முதல் கவிதைத் தொகுப்பான \"புக் ஆஃப் வெர்ஸஸின் லைஃப் அன்ட் டெத் (எக்கோஸ்)\" என்ற பகுதியில் முதன்முதலில், தலைப்பு எதுவுமின்றி பதிக்கப் பெற்றது. ஆரம்பப் பதிப்புகளில், ஸ்காட்லாந்தைச் சேர்ந்த மாவு மற்றும் உரொட்டி வியாபாரியும், இலக்கியப் புரவலருமான, \"ராபெர்ட் தாமஸ் ஹாமில்டன் புரூஸ்\" (1846–1899) என்பவருக்கு அர்ப்பணமாக \"\"To R. T. H. B\"\" எனும் குறிப்பு இடம் பெறுகிறது. \"இன்விக்டஸ்\" (\"வெல்லமுடியாத\" எனப் பொருள் தரும் இலத்தீன் சொல்) எனும் தலைப்பை, \"தி ஆக்ஸ்ஃபோர்டு புக் ஆஃப் இங்கிலீஷ் வெர்ஸில்\" இக்கவிதை சேர்க்கப்பட்டபோது, அதன் பதிப்பாசிரியர் \"ஆர்தர் கிவில்லர்-கௌச்\" வழங்கினார்.\n\nSection::::முக்கியத்துவம்.\nஹென்லேயின் இலக்கியப் புகழுக்கு பெரும்பாலும் இவ்வொற்றைக் கவிதையே காரணம். 1875 இல் ஹென்லேயின் காசநோய் முற்றியதால் ஏற்பட்ட உடற்கோளாறு காரணமாக அவரின் ஒரு காலை நீக்க வேண்டி வந்தது. இக்காலை நீக்கியவுடன் மறு காலையும் நீக்க வேண்டியுள்ளதெனத் தெரியப்படுத்தினர். ஆனால் அவர் புகழ்பெற்ற அறுவை சிகிச்சை மருத்துவரான ஜோசப் லிஸ்டரின் சேவையை நாடினார். அவர் ஹென்லேயின் பாதத்தில் பல அறுவை சிகிச்சைகளை மேற்கொண்டு, எஞ்சிய காலைக் காப்பாற்றினார். மருத்துவமனையில் தேற்றம் பெரும் காலத்தில், பின்னாளில் \"இன்விக்டஸ்\" என்று வழங்கப்படும் இவ்வரிகளை எழுத உந்துதல் ஏற்பட்டது. தன் வாழ்வின் கடினமான இக்கால கட்டமும், வறுமை தோய்ந்த பால பருவ நினைவுகளும் சேர்ந்து, இக்கவிதையின் இயக்கத்திற்கும் அதன் உள்ளார்ந்த பொருளுக்கும் முழு முதல் தூண்டுதலாய் அமைந்தன.\n\n\n"}
{"id": "260837", "url": "https://ta.wikipedia.org/wiki?curid=260837", "title": "கட்டடம் நகர்த்தல்", "text": "கட்டடம் நகர்த்தல்\n\nகட்டடம் நகர்த்தல் (\"structure relocation\") என்பது ஒரு கட்டடம் உள்ள இடத்தில் சாலை விரிவாக்கம் செய்யப்பட இருந்தாலோ அல்லது அந்த இடத்தில் மதிப்புமிக்க வேறு கட்டடம் கட்டுதல் போன்ற நோக்கத்துக்காக கட்டடத்தை இடிக்காமல் அருகில் உள்ள வேறு இடத்திற்கு நகர்த்தி வைத்தல் ஆகும்.\n\nSection::::நகர்த்தும் விதம்.\nகட்டத்தை நகர்த்த தனியாக சில நிறுவனங்கள் உள்ளன அந்த நிறுவன அதிகாரிகள் முதலில் கட்டடத்தை ஆய்வு செய்கின்றனர். கட்டடத்தை மாற்ற வேண்டிய இடத்தில் புதியதாக கடகால் போடப்படுகிறது. கட்டடத்தின் மின்சார இணைப்பு, குடிநீர் இணைப்பு, புதைசாக்கடை இணைப்பு போன்றவை துண்டிக்கப்படுகின்றன, பிறகு கட்டடத்தின், நான்கு புறமும் பள்ளம் தோண்டப்படுகிறது. பின், பள்ளத்தில் ஜாக்கியை வைத்து, கட்டடத்தை ஜாக்கியின் உதவியால் உயர்துகின்றனர். கீழே இரும்பு பட்டைகள் அமைத்து பட்டைகள் மேல்சக்கரங்கள் கட்டடத்தை தாங்குவதுபோல் அமைக்கப்படுகிறது, சக்கரம் மூலம் கட்டடம் படுக்கவைக்கப்பட்ட ஜாக்கிகளின் உதவியால் சிறிது சிறிதாக நகர்த்தப்படுகிறது. இதன்மூலம் தேவையான தொலைவு கட்டடம் இடம் பெயர்கிறது. இதனால், கட்டடத்திற்கு எவ்வித பாதிப்பும் ஏற்படாது என கூறுகின்றனர்.\n"}
{"id": "260841", "url": "https://ta.wikipedia.org/wiki?curid=260841", "title": "லியோ கோல்டுபெர்கெர்", "text": "லியோ கோல்டுபெர்கெர்\n\nலியோ கோல்டுபெர்கெர் (\"Leo Goldberger\", பிறப்பு: 28 சூன் 1930) ஓர் உளவியலாளர், எழுத்தாளர், பதிப்பாளர். இவர் புலன் இறக்கம் (sensory depreviation), ஆளுமை, மன இறுக்கம், உளமீட்சி குறித்த ஆய்வுகளுக்காகப் பெயர்பெற்றவர், மேலும் இவர் யூத அழித்தொழிப்பு காலகட்ட டேனிய யூத மீட்புக்காகப் போராடியவர். இவர் நியூயார்க் பல்கலைக்கழகத்தின் உளவியல் தகைமைப் பேராசிரியர்., இவர் மன நலவாழ்வு ஆய்வு மையத்தின் முன்னாள் இயக்குநர்.\n\nSection::::தகைமைகள்.\nஇவருக்கு 1993இல் டென்மார்க் அரசி இரண்டாம் மார்கரெத்தினால் \"டன்னெபிராகு ஆணை (வீரச் சிலுவை)\", விருது வழங்கப்பட்டது.\n\nSection::::நூல்தொகை.\nகோல்டுபெர்கெர் எழுதிய நூல்கள் பின்வருமாறு:\n\n"}
{"id": "260843", "url": "https://ta.wikipedia.org/wiki?curid=260843", "title": "அபுதாபி வணிக வங்கி", "text": "அபுதாபி வணிக வங்கி\n\nஅபுதாபி வணிக வங்கி பரவலாக ஏடிசிபி, ஐக்கிய அரபு அமீரகத்தைச் சார்ந்த வணிக வங்கியாகும். இது 1985ஆம் ஆண்டில் வரையறு பொறுப்புடன் பொதுப் பங்கு நிறுவனமாக பதிவு செய்யப்பட்டது.\n\n1975ஆம் ஆண்டில் நிறுவப்பட்ட \"காலீஜ் வணிக வங்கியுடன்\", \"எமிரேட்சு வணிக வங்கியையும்\", \"பெடரல் வணிக வங்கியையும்\" இணைத்து இவ்வங்கி உருவாக்கப்பட்டது. அபுதாபி அரசானது \"அபுதாபி முதலீட்டு ஆணையம்\" வாயிலாக இவ்வங்கியின் 65 விழுக்காடு அளவிலான பங்குகளை வைத்துள்ளது. இதர விழுக்காடு பங்குகளை பிற தொழில் நிறுவனங்களும் பொது மக்களும் வைத்துள்ளனர். மூலதனத்தின் அடிப்படையில் இவ்வங்கி ஐக்கிய அரபு அமீரகத்தில் இயங்கும் பெரிய வங்கிகளில் இதுவும் ஒன்றாகும். இவ்வங்கி வெளியிட்டுள்ள அறிக்கையின்படி இவ்வங்கியானது 2013ஆம் ஆண்டில் 3,620 மில்லியன் திர்கம்களை வருமானமாக ஈட்டியுள்ளது. 2012ஆம் ஆண்டில் இதன் இலாபமானது 2,810 திர்கம்கள் ஆகும்.\n\nSection::::சேவைகள்.\nஐக்கிய அரபு அமீரகத்தைச் சார்ந்த பொதுப் பங்கு நிறுவன வங்கியான இது தனிநபர் வங்கி, வணிக வங்கி, முதலீட்டு வங்கி, தொழில்முனைவோர் வங்கி, முகவர், பண மேலாண்மை போன்ற சேவைகளை தமது வாடிக்கையாளர்களுக்கு வழங்கி வருகிறது. \n\nSection::::மொத்த கிளைகள்.\nஇவ்வங்கிக்கு ஐக்கிய அரபு அமீரகத்தில் 48 கிளைகளும், இந்தியாவில் மும்பையில் ஒரு கிளையும், பெங்களூருவில் ஒரு கிளையும், ஐக்கிய இராச்சியத்தில் ஒரு கிளையும் செயல்படுகின்றன. \n\n\n"}
{"id": "260852", "url": "https://ta.wikipedia.org/wiki?curid=260852", "title": "ஓ சங்-ஜீன்", "text": "ஓ சங்-ஜீன்\n\nஓ சங்-ஜீன் () (பிறப்பு: பெப்ரவரி 15, 1980) ஒரு தென் கொரியா நாட்டு நடிகர் மற்றும் செய்தி வாசிப்பாளர் ஆவார். இவர் 2006ஆம் ஆண்டு முதல் மை லவ் ஃப்ரம் த ஸ்டார் போன்ற பல தொலைக்காட்சி தொடர்களில் நடித்ததன் மூலம் பரிசியமான நடிகர் ஆனார்.\n"}
{"id": "260855", "url": "https://ta.wikipedia.org/wiki?curid=260855", "title": "பார்க் யூ-சுன்", "text": "பார்க் யூ-சுன்\n\nபார்க் யூ-சுன் () (பிறப்பு: ஜூன் 4, 1986) ஒரு தென் கொரியா நாட்டு நடிகர், பாடலாசிரியர், நடன கலைஞர் மற்றும் விளம்பர நடிகர் ஆவார். இவர் 2003ஆம் ஆண்டு முதல் ரெயின்போ ரொமான்ஸ், பந்ஜுன் தியேட்டர், மிஸ் ரிப்ளே, ரூப்டோப் பிரின்ஸ், மிஸ்ஸிங் யூ, த்ரீ டேய்ஸ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஹேமூ, லூசிட் ட்ரீம் போன்ற திரைப்படங்களிலும் நடித்துள்ளார் மற்றும் பல பாடல்களும் பாடியுள்ளார் என்பது குறிப்பிடத்தக்கது.\n\n\n"}
{"id": "260856", "url": "https://ta.wikipedia.org/wiki?curid=260856", "title": "சோய் வோன்-யூங்", "text": "சோய் வோன்-யூங்\n\nசோய் வோன்-யெங் () (பிறப்பு: ஜனவரி 10, 1976) ஒரு தென் கொரியா நாட்டு நடிகர் ஆவார். இவர் 2002ஆம் ஆண்டு முதல் வாரிசுகள் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "260859", "url": "https://ta.wikipedia.org/wiki?curid=260859", "title": "கூலி, விலை, இலாபம்", "text": "கூலி, விலை, இலாபம்\n\nகூலி, விலை, இலாபம் (Wages, Price and Profit) என்பது, 1865 ஆம் ஆண்டு யூன் மாதம் சர்வதேசத் தொழிலாளர் சங்கப் பொதுக் கவுன்சிலின் கூட்டங்களில் கார்ல் மார்க்சினால் வழங்கப்பட்ட பேச்சின் உரைவடிவம் ஆகும். இது 1865 ஆம் ஆண்டு மே மாத இறுதிப் பகுதிக்கும் சூன் 27 இற்கும் இடையில் எழுத்தாக்கம் செய்யப்பட்டது.\n\nஇது கார்ல் மார்க்சின் பொருளாதாரக் கொள்கைகளின் அடிப்படைகளை விளக்குகிறது. இது, அக்காலத்தில் கார்ல் மார்க்சு எழுதிக்கொண்டிருந்த அவரது பொருளாதாரக் கொள்கைகளை விளக்கும் \"மூலதனம்\" என்னும் விரிவான நூலின் முதல் தொகுதியின் சுருக்கம் எனலாம். மார்க்சின் வாழ்க்கைக் காலத்திலோ அல்லது அவரது நூல்களில் பெரும்பாலானவற்றை வெளியிட்ட ஏங்கெல்சின் காலத்திலோ இப்பேச்சு அச்சில் வெளிவரவில்லை. ஏங்கெல்சு இறந்த பின்னர் மார்க்சின் ஆவணங்களிடையே இதன் கையெழுத்துப் படியும் காணப்பட்டது. இதை மார்க்சின் மகளான எலீனர் அவெலிங் முதன் முதலில் 1898 இல் வெளியிட்டார். ஆங்கிலப் பதிப்பு \"பெறுமானம், விலை, இலாபம்\" \"(Value, Price and Profit)\" என்னும் தலைப்பில் வெளியானது. ஆனால், அதன் செருமன் மொழிபெயர்ப்பு கூலி, விலை, இலாபம் (Wages, Price and Profit) என்னும் தலைப்பில் வெளியானது. செருமன் தலைப்பைப் பின்பற்றியே தமிழ் மொழிபெயர்ப்புக்கும் பெயரிடப்பட்டது. \n\nSection::::நூற்பொருள்.\nமுதலாளித்துவப் பொருளாதார முறைமையில் கூலி, மிகை மதிப்பு போன்ற கருத்துருக்களை இந்தப் பேச்சில் விளக்கும் கார்ல் மார்க்சு, தொழிலாளர் வகுப்பினரின் நலன்களும், பூர்சுவா வகுப்பினரின் நலன்களும் எவ்வாறு ஒன்றுக்கொன்று எதிரானவையாக இருக்கின்றன என்பதையும் விளக்குகிறார்.\n\nமார்க்சின் இந்தப் பேச்சு இரண்டு பகுதிகளாகப் பிரிக்கப்படலாம். முதலாவது, வெஸ்டனை விமர்சிக்கும் அதேவேளை கூலிக்கான மொத்த நிதி ஒரு மாறிலி என்னும் கருத்தை அடிப்படையாகக் கொண்ட கூலி நிதிக் கோட்பாட்டையும் கடுமையாகச் சாடுகிறது. இரண்டாவது பகுதியில், பெறுமானக் கோட்பாடு, மிகைப் பெறுமானக் கோட்பாடு ஆகியவற்றை விளக்குவதுடன், அவற்றின் விளைவுகளையும் விளக்குகிறது.\n\nSection::::உள்ளடக்கம்.\nஇது முதன் முதலில் பதிப்பிக்கப்பட்டபோதே துணைத் தலைப்புக்கள் வழங்கப்பட்டதாகத் தெரிகிறது. இத் துணைத் தலைப்புக்கள் வருமாறு:\n\nமுன்குறிப்புக்கள்\n\n"}
{"id": "260867", "url": "https://ta.wikipedia.org/wiki?curid=260867", "title": "இறைவன் கோயில்", "text": "இறைவன் கோயில்\n\nசன்மார்க்க இறைவன் கோயில் என்பது இந்தியாவில் செதுக்கப்பட்டு, தற்போது, அமெரிக்க ஹவாய் தீவில் அமைக்கப்பட்டுவரும், சிவாலயம் ஆகும். தமிழில் கடவுளைக் குறிக்கப் பயன்படும் \"இறைவன்\" என்ற பெயரே, இவ்வாலயத்துக்கும் வைக்கப்பட்டுள்ளது. வயிலுவா (Wailua) நதிக்கரையில் அமைக்கப்பட்டு வரும் இவ்வாலயமே, அமெரிக்காவின் முதலாவது கற்கோயில் ஆகும். ஹவாய் ஆதீனம் என்று அழைக்கப்படும், சைவ சித்தாந்த இமாலயன் அகாதமியால், இவ்வாலயம் அங்கு அமைக்கப்பட்டு வருகின்றது. \nSection::::வரலாறு.\nஹவாய் ஆதீனத்தைச் சேர்ந்த, சிவாய சுப்பிரமுனிய சுவாமிகள், சிவபெருமானின் தரிசனத்தைப் பெற்ற இடத்திலேயே, இவ்வாலயம் அமைக்கப்படுகின்றது.சிவாகமங்களுக்கு உட்பட்டதாகவும், ஆயிரமாண்டுகள் நின்று நிலைக்கத் தக்கதாகவும், கையை அன்றி, எவ்வித பொறியுதவியும் இல்லாமல் இவ்வாலயம் கட்டப்படவேண்டும் என்ற சிவாய சுப்பிரமுனிய சுவாமிகளின் ஆணைப்படியே இவ்வாலயம் அமைக்கப்பட்டு வருகின்றது. 1980களின் பிற்பகுதியில், கணபதி ஸ்தபதியால், இக்கோயிலுக்கான நிருமாண வடிவமைப்பு பூர்த்தியானது. 1990இலிருந்து, பெங்களூரில் ஆயிரத்துக்கும் மேற்பட்ட கருங்கற்பாளங்கள் மூலம், சிற்ப வேலைப்பாடுகள் நடந்து வருவதுடன், 2001 இலிருந்து, அவை கப்பல் மூலம் ஹவாய்க்கு அனுப்பப்பட்டு, அங்குள்ள சிற்பிகள் மூலம் பொருத்தப்பட்டு, ஆலயத் திருப்பணிகள் இடம்பெற்று வருகின்றது. 2017இல், 3.2 மில்லியன் பவுண்டு நிறையுள்ள ஆலயப்பாகங்கள் கொணரப்பட்டு, ஆலயம் நிறைவுறும் என்று எதிர்பார்க்கப்படுகின்றது. \n\nSection::::கட்டுமானம்.\nபாரம்பரிய வழமை மாறாமல், உளிகளைக் கொண்டு, வெறும் கைகளாலேயே இவ்வாலயம் அமைக்கப்பட்டு வருகின்றது என்பது, இக்கோயிலின் சிறப்பம்சமாகும் தட்டும் போது ஒலியெழுப்பும் இசைத்தூண்களும் இங்கு அமைக்கப்பட்டு வருகின்றன. அகற்ற முடியாத, ஆனால் சுழலும் பந்துகளைத் தம் வாயில் ஏந்திய சிங்கங்களும் ஆறு தூண்களில் செதுக்கப்பட்டுள்ளதுடன், ஆறடி நீளமான தனிக்கல்லால் ஆன, கற்சங்கிலிகளும் கூட, அமைக்கப்பட்டு வருகின்றன.\n\nதெற்கு நோக்கி அமைக்கப்படும் இக்கோயில், வாஸ்து சாத்திரத்துக்கு ஏற்பவே, அமைக்கப்பட்டு வருகின்றது.சிவாய சுப்பிரமுனிய சுவாமிகளின் ஆணைப்படி, இக்கோயிலுக்கு மின்னினைப்பு வழங்கப்படப் போவதில்லை.\n\nஅறுமுகம் கொண்ட அரியவகை பளிங்குருவான படிக இலிங்கமே இவ்வாலய மூலவராக அமைய இருக்கின்றது.சிவாய சுப்பிரமுனிய சுவாமிகளுக்கும், உள்ளூர் இரத்தினக்கல் வியாபாரியான அல்மித்ரா சியோன் எனும் பெண்மணிக்கும் கிடைத்த கனவுக் காட்சிகளை அடுத்து, அமெரிக்காவின் ஆர்கன்சா மாநிலப்பகுதியில், இக்கல் கண்டெடுக்கப்பட்டது. ஐம்பது மில்லியன் ஆண்டுகள் பழைமையானதாகக் கருதப்படும் இவ்விலிங்கக் கல், இயற்கையாகவே இதே வடிவில், சேற்றில் மூழ்கியதாகக் கிடைத்தது. 1987இல் இவ்விலிங்கம் ஹவாய்க்குக் கொணரப்பட்டபோது, உலகைக் காக்கும் அரிய சுயம்பு இலிங்கம் என்று,விழவெடுத்துக் கொண்டாடப்பட்டது\nமுன்மண்டபம் முதலான பல பகுதிகள் கட்டிமுடிக்கப்பட்டு விட்டன. 2017இல், இக்கோயில், தற்போதைய ஆதீன முதல்வர், போதிநாத வேலன் சுவாமியின் தலைமையில் திருக்குடமுழுக்குக் காணும் என எதிர்பார்க்கப்படுகின்றது.\n"}
{"id": "260873", "url": "https://ta.wikipedia.org/wiki?curid=260873", "title": "எருமைக்கள்ளி முள்ளியான்", "text": "எருமைக்கள்ளி முள்ளியான்\n\nஎருமைக்கள்ளி முள்ளியான் (Chorizanthe fimbriata) இது ஒரு பூக்கும் தாவரங்களில் ஆண்டுத் தாவரம் ஆகும். பொதுவாக கலிபோர்னியா பகுதிகளிலும் வடக்கு பாகா கலிபோர்னியா பகுதிகளிலும் காணப்படுகிறது.\n\nSection::::வாழிடம்.\nஇத்தாவரம் சான் ஜசின்டோ மலைகளுக்கு உட்பிரதேசங்களில் மற்றும் தென் கலிபோர்னியாவின் பகுதிகளிலும் காணப்படுகிறது.\nஇத்தாவரம் வாழும் பகுதி கடலோரம் ஆகும்.\n\nSection::::உணவு.\nஇத்தாவரத்தின் பாகங்கள் அனைத்துமே உணவாக உண்ணப்படுகிறது.\n\n"}
{"id": "260874", "url": "https://ta.wikipedia.org/wiki?curid=260874", "title": "கல்முளையான்", "text": "கல்முளையான்\n\nகல்முளையான் (\"Caralluma adscendens\") என்ற இந்த தாவரம் பூக்கும் தாவர வகையைச் சேர்ந்தது ஆகும். இத்தாவரம் இந்தியா, இலங்கை, அராபியத் தீபகற்பம், சகாரா பாலைவனத்தை உள்ளடக்கிய பகுதிகள் மற்றும் வடக்கு ஆப்பிரிக்கா போன்ற பகுதிகளில் காணப்படுகிறது.\n\nSection::::உபயோகம்.\nஇத்தாவரத்தின் பாகங்கள் அனைத்துமே ஏதாவது மருந்துப்பொருளாகவே பயன்படுகிறது. பொதுவாக கிராமப்புறங்களில் இதன் இலைகள் சட்னி, மற்றும் ஊறுகாய் செய்து பயன்படுத்துகிறார்கள்.\n\nSection::::மேலும் பார்க்க.\nஆப்பிரிக தாவரங்கள்\n"}
{"id": "260875", "url": "https://ta.wikipedia.org/wiki?curid=260875", "title": "1719", "text": "1719\n\n1719 (MDCCXIX) ஒரு ஞாயிற்றுக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.\n\n\n"}
{"id": "260876", "url": "https://ta.wikipedia.org/wiki?curid=260876", "title": "இலயன் ஏர்", "text": "இலயன் ஏர்\n\nஇலயன் ஏர் என்பது இலங்கையிலுள்ள ஏசியன் ஏவியேசன் சென்டரில் தலைமையகத்தினைக் கொண்டுள்ள வானூர்தி சேவை வழங்கும் நிறுவனமாகும். இது ஒரு தனியார் நிறுவனம். இது இரத்மலானை பன்னாட்டு வானூர்தி நிலையத்தில் தன்னுடைய முக்கிய சேவைகளைக் கொண்டுள்ளது.\n\n\n"}
{"id": "260879", "url": "https://ta.wikipedia.org/wiki?curid=260879", "title": "தாவிகள் (பட்டாம்பூச்சிக்குடும்பம்)", "text": "தாவிகள் (பட்டாம்பூச்சிக்குடும்பம்)\n\nதாவி என்றும் துள்ளி (\"skipper\", \"skipper butterfly\") என்றும் அழைக்கப்படும் பட்டாம்பூச்சி துள்ளிகள் (\"Hesperiidae\") குடும்பத்தைச் சேர்ந்தவை. அவற்றின் துள்ளலும் விறுவிறுப்பும் நிறைந்த பறக்கும் பாங்கின் காரணமாகவே இவை அவ்வாறு அழைக்கப்படுகின்றன. இக்குணும்பத்தின்கீழ் 3500-இற்கும் மேலான சிற்றினங்கள் அறியப்பட்டுள்ளன. இவை உலகம் முழுவதும் காணப்பட்டாலும் நடுவமெரிக்கப் பகுதிகளிலும் தென் அமெரிக்காவிலுமே இவை பல்கிப்பெருகியுள்ளன. தமிழ்நாட்டில் இக்குடும்பத்தின்கீழ் 43 சிற்றினங்கள் காணப்படுகின்றன.\n\nSection::::புறத்தோற்றம்.\nஇக்குடும்பத்தின் வண்ணத்துப்பூச்சிகள் பிற குடும்பங்களைப் போலன்றி நுனியில் கொக்கி போல் வளைந்த உணர்வுக்கொம்புகளைக் கொண்டிருக்கும். இறக்கைகள் நீளமாகவும் முக்கோணவடிவிலும் கறுப்பாகவும் அடர்நிறமாகவும் அமைந்திருக்கும். ஆங்காங்கே வெள்ளைப்புள்ளிகள், திட்டுகள், கோடுகள் என ஒளிபாயும் குறிகளைக் காணலாம். நெஞ்சுப்பகுதி நீளமாகவும் திடமாகவும் இருக்கும். அடிவயிற்றைக்காட்டிலும் நீளமாகவும் இருக்கலாம். உடல்முழுவதும் அடர்ந்த மெல்லிய செதில்களால் நிறைந்திருக்கும். ஆண்-பெண் பூச்சிகளிடையே தோற்றத்தில் மாறுபாடு இருக்காது. இவற்றின் உறிஞ்சான்கள் நீண்டு குழல்போன்ற மலர்களிலிருந்தும் தேனெடுக்க உதவும்.\n\nSection::::வாழிடங்கள்.\nபசுமைக்காடுகள், இலையுதிர்காடுகள், உலர்பசுமைக்காடுகள், புல்வெளிகள் போன்ற சூழல்களில் தாவிகள் வாழ்கின்றன.\n\nSection::::நடத்தை.\nஇக்குடும்பத்தைச்சேர்ந்த பட்டாம்பூச்சிகள் இருவகைப்படும். முதலாம் வகையின இளைப்பாறுகையில் இறக்கைகளை நன்றாக விரித்து நிற்கும். மற்றவகை பட்டாம்பூச்சிகள் இறக்கைகளை முழுவதுமாக மடித்தோ முன் இறகுகளைமட்டும் மடித்துவிட்டு பின்னிறகுகளை முழுவதும் விரித்தோ இளைப்பாறும். சில இனங்கள் அதிகாலையிலும், சில கருக்கலிலும், எஞ்சியவை எல்லா வேளைகளிலும் பறந்துகொண்டிருக்கும்.\n\n"}
{"id": "260883", "url": "https://ta.wikipedia.org/wiki?curid=260883", "title": "செய்யது அலி சாகிர் மௌலானா", "text": "செய்யது அலி சாகிர் மௌலானா\n\nசெய்யது அலி சாகிர் மௌலானா (,பிறப்பு 25 சூன் 1956) இலங்கையின் அரசியல்வாதியும், நாடாளுமன்ற உறுப்பினரும் ஆவார்.\n\nஇவர் சிறீலங்கா முஸ்லிம் காங்கிரசுயின் வேட்பாளராக 2015 நாடாளுமன்றத் தேர்தலில் மட்டக்களப்பு மாவட்டத்தில் போட்டியிட்டு 16,385 விருப்பு வாக்குகள் பெற்று நாடாளுமன்றத்திற்குத் தெரிவானார்.\n\nஇவர் 6th பெப்ரவரி 2015 அன்று கிழக்கு மாகாண சபையின் உறுப்பினராக நியமிக்கப்பட்டார். இவர் ஒஸ்டின் பெர்னாண்டோ கிழக்கு மாகாண சபை ஆளுனர் ஆவதற்கு முன் சத்தியப்பிரமாணம் செய்துகொண்டார்.\n"}
{"id": "260885", "url": "https://ta.wikipedia.org/wiki?curid=260885", "title": "நாற்புளோரோமெத்தேன்", "text": "நாற்புளோரோமெத்தேன்\n\nநாற்புளோரோமெத்தேன் அல்லது காபன் நாற்புளோரைடு என்பது ஓர் எளிய புளோரோக்காபன் ஆகும். நாற்புளோரோமெத்தேனின் மூலக்கூற்று வாய்பாடு CF ஆகும். கரிம-புளோரின் பிணைப்புகள் மிகவும் வலிமையானவை. இதன் காரணமாக நாற்புளோரோமெத்தேன் ஓர் உறுதியான சேர்மமாக அமைந்துள்ளது. இதனை ஏலோவற்கேன், ஏலோமெத்தேன் ஆகிய வகைப்பாடுகளுக்குள் அடக்கலாம். இது ஒரு பச்சைவீட்டு வளிமம் ஆகும்.\n\nSection::::ஆய்வுகூடத் தொகுப்பு.\nசிலிக்கன் காபைட்டின் புளோரினுடனான தாக்கத்தின் மூலம் ஆய்வுக்கூடத்தில் நாற்புளோரோமெத்தேனைத் தொகுக்கலாம்.\n"}
{"id": "260890", "url": "https://ta.wikipedia.org/wiki?curid=260890", "title": "இருபீனைல்தெலூரைடு", "text": "இருபீனைல்தெலூரைடு\n\nஇருபீனைல்தெலூரைடு \"( Diphenylditelluride )\" என்பது (CHTe) என்ற மூலக்கூற்று வாய்ப்பாடு கொண்ட வேதிச் சேர்மமாகும். ஆங்கிலத்தில் இச்சேர்மம் சுருக்கமாக PhTe என அழைக்கப்படுகிறது. ஆரஞ்சு நிறத்தில் காணப்படும் இச்சேர்மம், நிலைப்புத்தன்மையற்ற பென்சீன்தெலூராலை (PhTeH) ஆக்சிசனேற்றம் செய்வதால் தருவிக்கப்படும் வழிப்பொருளாகும். கரிமத் தொகுப்பு வினைகளில் பீனைல்தெலூரைடு அலகுகளைத் தரக்கூடியதொரு மூலமாக இருபீனைல்தெலூரைடு பயன்படுகிறது. \n\nSection::::தயாரிப்பு.\nகிரிக்னார்டு காரணி: மூலம் உற்பத்தி செய்யப்பட்ட தெலூரோபீனாலேட்டை ஆக்சிசனேற்றம் செய்வதன் மூலம் இருபீனைல்தெலூரைடு தயாரிக்கலாம்.\n"}
{"id": "260891", "url": "https://ta.wikipedia.org/wiki?curid=260891", "title": "எலியாவின் சீனோ", "text": "எலியாவின் சீனோ\n\nஎலியாவின் சீனோ (\"Zeno of Elea\", ; அண். கிமு 490 – அண். கிமு 430) ஒரு சாக்ரட்டீசுக்கு முந்தையக் கிரேக்க மெய்யியலாளர். இவர் மேக்னா கிரேசியாவைச் சேர்ந்தவர். இவர் பர்மெனிடெசு நிறுவிய எலியாதிக்கப் பள்ளியைச் சார்ந்தவர். அரிசுட்டாட்டில் இவரை இணைமுரணியலைக் கண்டறிந்தவராகக் குறிப்பிடுகிறார். இவர் தனது சீனோ முரண்புதிர்களுக்காகப் பெயர்பெற்றவர். இவற்றை பெர்ட்ரண்டு ரசல் \"அளவற்ற நுட்பமும் திட்பமும் வாய்ந்தன\"வாகக் கூறுகிறார்\".\n\nSection::::வாழ்க்கை.\nசீனோவின் வாழ்க்கையைப் பற்றிய தகவல் ஏதும் கொஞ்சமும் கூட கிடைக்கவில்லை. சீனோவின் இறப்புக்குப் பின் ஒரு நூற்றாண்டு கழித்து பிளாட்டோ எழுதிய \"பர்மெனிடெசு \"நூல்மட்டுமே முதன்மையான தகவல் வாயிலாகும். மேலும் அரிசுட்டாட்டிலின் \"இயற்பியல்\" நுலிலும் இவர் குறிப்பிடப்படுகிறார். \"பர்மெனிடெசின்\" உரையாடலில் பர்மெனிடெசும் சீனோவும் ஏதென்சுக்கு வருகை தந்ததைப் பற்றிக் குறிப்பிடுகிறார். அப்போது பர்மெனிடெசுக்கு அகவை 65. சீனொவுக்கு அகவை 40. சாக்ரட்டீசு அப்போது மிகவும் இளைஞராக இருந்துள்ளார். சாக்ரட்டீசின் அகவையை 20 ஆகக் கொண்டால், சாக்ரட்டீசு பிறந்தது கி.மு469இல் எனவும் கொண்டால் சீனோவின் பிறப்பு கி.மு 490 ஆகிறது. \"சீனோ உயரமாகவும் அழகாகவும் இளமையாக இருந்த்தாகவும் பர்மெனிடெசால் மிக விரும்பப்பட்டவராகவும்\" பிளாட்டோ கூறுகிறார்.\"\n\nSection::::நூல்கள்.\nசீனோவின் எழுத்துகளைப் பற்றி பல பண்டைய எழுத்தாளர்கள் மேற்கோள் கடினாலும் அவரது நூல்கள் ஏதும் முழுமையாகக் கிடைக்கவில்லை.\nசீனோவும் பர்மெனிடெசுவும் ஏதென்சுக்கு முதல் தடவை வந்தபோது சீனோவின் நூல்களைக் கொண்டுவந்த்தாகப் பிளாட்டோ கூறுகிறார். சீனொ பிளாட்டோவிடம் \"இவை பர்மெனிடெசுவின் வாதங்களைக் காப்பாற்றவே\" எனக் கூறியுள்ளார். இவை சீனோவின் இளமையில் எழுதப்பட்டன. இவரது ஒப்புதல் இன்றியே திருடி வெளியிடப்பட்டுள்ளன. சீனோவின் நூலில் இருந்து \"முதல் வாதத்துக்கான முதல் ஆய்கோளைச்\" சாக்ரட்டீசு பின்வருமாறு கூறியதைப் பிளாட்டொ கேட்டுள்ளார்: \"இது பலவானால், இதில் ஒத்தனவும் ஒவ்வாதனவும் கலந்திருக்க வேண்டும். எனவே இது நிலவ இயலாதது எனலாம் ஏனெனில், ஒத்தது ஒவ்வாததாகவோ, ஒவ்வாதது ஒத்ததாகவோ இருக்க வாய்ப்பில்லை.\"\n\"பிளாட்டோவின் பர்மெனிடெசு பற்றிய உரையில்\", புரோக்கிளசு, \"முரண்பாடுகள் உள்ள நாற்பது வாதங்களை\" சீனோ உருவாக்கியதாகக் கூறுகிறார். ஆனால் இப்போது ஒன்பது மட்டுமே அறியப்பட்டுள்ளன.\n\nSection::::சீனோவின் முரண்புதிர்கள்.\nஇரண்டாயிரம் ஆண்டுகளாக சீனோவின் முரண்புதிர்கள் மெய்யியலாளர்களையும் கணிதவியலாளர்களையும் இயற்பியலாளர்களையும் குழப்பி, அறைகூவி, ஆர்வமூட்டி, மிரட்டி, தாக்கம் செலுத்தி மகிழ்ச்சியுட்டி வந்துள்ளன. இவற்றில் மிகவும் பெயர்பெற்றவை அரிசுட்டாட்டிலின் \"இயற்பியலை\" எதிர்த்தனவாகும்.\n\n"}
{"id": "260894", "url": "https://ta.wikipedia.org/wiki?curid=260894", "title": "நடுவுல கொஞ்சம் டிஸ்டர்ப் பண்ணுவோம்", "text": "நடுவுல கொஞ்சம் டிஸ்டர்ப் பண்ணுவோம்\n\nநடுவுல கொஞ்சம் டிஸ்டர்ப் பண்ணுவோம் (\"நடுவுல கொஞ்சம் தொந்தரவு பண்ணுவோம்\") என்பது விசய் தொலைக்காட்சியில் ஒளிபரப்பப்படும் தமிழ் மொழியில் அமைந்த கேள்வி-பதில் ஆட்ட நிகழ்ச்சி ஆகும். இந்நிகழ்ச்சியில் நான்கு பேர் கலந்துகொள்வர். நான்கு சுற்றுகளாக நடைபெறும் இந்நிகழ்ச்சியை ஈரோடு மகேசு, பாலாசி ஆகியோர் தொகுத்து வழங்குகின்றனர். இந்நிகழ்ச்சியானது விசய் தொலைக்காட்சியில் ஒவ்வொரு ஞாயிற்றுக்கிழமையும் இந்தியச் சீர்நேரப்படி இரவு எட்டு மணிக்கு ஒளிபரப்பப்படுகின்றது.\n\nSection::::சுற்றுகள்.\nஇந்நிகழ்ச்சியில் வாயில கொழுக்கட்டை, திசுயூம் திசுயூம், பேசுமெண்டு வீக்கு, திக்கு திக்கு திக்கு ஆகிய நான்கு சுற்றுகள் காணப்படுகின்றன. ஏறு தழுவலை ஒத்ததாக, பொம்மைக் காளையை அடக்கும் சுற்றாகப் பேசுமெண்டு வீக்கு அமைந்துள்ளது. இவ்வாறான சுற்றுகளின் காரணமாக, இந்நிகழ்ச்சி கொடுமையானது எனவுங் கூறப்படுகின்றது.\n\n"}
{"id": "260896", "url": "https://ta.wikipedia.org/wiki?curid=260896", "title": "நடுக்குப்பம்", "text": "நடுக்குப்பம்\n\nநடுக்குப்பம் (Nadukuppam) என்பது இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டத்தில் இருக்கும் கோட்டக்குப்பம் பேரூராட்சியைச் சேர்ந்த ஒரு கிராமம் ஆகும். இந்த அழகிய கிராமம் மத்திய மன்னார் வளைகுடா பகுதியில் அமைந்திருக்கிறது. சென்னையிலிருந்து சுமார் 145 கிலோமீட்டர் தெற்கில் உள்ளது. ஊரின் வாசலில் மேகாத்தம்மன் கோவில் அமைந்துள்ளது. வடக்கு புறம் மற்றும் தெற்கு புறம் சிறிய கடற்கரை அமைந்துள்ளது. ஊர் மக்களின் பாதுகாப்பு கருதி தமிழக அரசால் கடந்த 2004கில் கடல் அரிப்பு தடுப்புச்சுவர் அமைக்கப்பட்டது. அதன் அளவு 400 மீட்டர். நடுக்குப்பத்திலுள்ள மொத்த குடுபங்களின் எண்ணிக்கை 320. இந்த கிராமம் வானூர் வட்டத்துக்கு உட்பட்ட கோட்டக்குப்பம் பேரூராட்சியின் ஏழாவது வார்டு வாக்காளர்களில் சுமார் எழுபது சதவீத மக்கள் இங்கு உள்ளனர்.\n"}
{"id": "260900", "url": "https://ta.wikipedia.org/wiki?curid=260900", "title": "பல்லவன் கிராம வங்கி", "text": "பல்லவன் கிராம வங்கி\n\nபல்லவன் கிராம வங்கி இந்தியாவின் தமிழ்நாட்டில் செயற்பட்டுவரும் மண்டல ஊரக வங்கியாகும். தமிழகத்தின் 15 வட மாவட்டங்களில் 200க்கும் அதிகமான கிளைகளுடன் 600க்கும் அதிகமான பணியாளர்களையும் கொண்டு செயற்பட்டுவருகிறது.\n\nSection::::வரலாறு.\nபல்லவன் கிராம வங்கி, இந்தியன் வங்கியின் நிதியுதவியுடன் 2006 ஆகத்து 31 அன்று நிறுவப்பட்டது. இவ்வங்கி 2006 ஆகத்து 31 அன்று இந்திய அரசிதழில் வெளியான அறிவிப்பின்படி, தர்மபுரியில் இயங்கிய \"அதியமான் கிராம வங்கியையும்\", கடலூரில் இயங்கிய \"வள்ளலார் கிராம வங்கியையும்\" இணைத்ததன் மூலமாக நிறுவப்பட்டது.\n"}
{"id": "260903", "url": "https://ta.wikipedia.org/wiki?curid=260903", "title": "பியூட்டைரால்டிகைடு", "text": "பியூட்டைரால்டிகைடு\n\nபியூட்டைரால்டிகைடு \"(Butyraldehyde)\" என்பது CH(CH)CHO என்ற மூலக்கூறு வாய்ப்பாடு கொண்ட ஒரு கரிம வேதியியல் சேர்மமாகும். பியூட்டேனின் ஆல்டிகைடு வகை வழிப்பொருளான இச்சேர்மத்தை பியூட்டனால் என்றும் அழைப்பர். நிறமற்ற இச்சேர்மம் எளிதில் தீப்பிடிக்கும் பியூட்டைரால்டிகைடு கார்ப்பு நெடியுடன் காணப்படுகிறது. பல கரிமக் கரைப்பான்களுடன் கலக்கும் இயல்புடையாகவும் உள்ளது.\n\nSection::::தயாரிப்பு.\nபுரோபைலீனை ஐதரோபார்மைலேற்றம் செய்வதால் பியூட்டைரால்டிகைடு தயாரிக்கலாம்.\n\nகோபால்ட் கார்பனைல் மற்றும் பின்னர் முப்பீனைல்பாசுப்பைனின் ரோடியம் அணைவுச் சேர்மங்கள் மரபுவழியாக பார்மைலேற்ற வினைகளுக்கு வினையூக்கியாகச் செயல்பட்டன. பின்னர் நீரில் கரையக்கூடிய ஈனிகளில் இருந்து தருவிக்கப்பட்ட ரோடியம் வினையூக்கிகள் ஆதிக்கம் செலுத்தின.ரோடியம் வினையூக்கியின் நீர்க்கரைசல் புரோப்பைலீனை ஆல்டிகைடாக மாற்றுகிறது.\nஐதரோபார்மைலேற்ற வினையின் மூலம் ஆண்டொன்றுக்கு ஆறு பில்லியன் கிலோகிராம் பியூட்டைரால்டிகைடு உற்பத்தி செய்யப்படுகிறது.\nn-பியூட்டனாலை வினையூக்க ஐதரசன் நீக்கம் செய்தும் பியூட்டைரால்டிகைடைத் தயாரிக்க முடியும். அசிட்டால்டிகைடில் இருந்து தருவிக்கப்பட்ட குரோட்டனால்டிகைடை வினையூக்க ஐதரசனேற்றம் செய்தும் ஒரு காலத்தில் பியூட்டைரால்டிகைடு தயாரிக்கப்பட்டது. \n\nகாற்றில் படிப்படியாக பியூட்டைரால்டிகைடு ஆக்சிசனேற்றம் அடைந்து பியூட்டரிக் அமிலம் உருவாகிறது.\n"}
{"id": "260908", "url": "https://ta.wikipedia.org/wiki?curid=260908", "title": "மார்ஸ் (தொன்மவியல்)", "text": "மார்ஸ் (தொன்மவியல்)\n\nமார்ஸ் (Mars) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் போர், கொலை மற்றும் இரத்தக்களரிக்கான கடவுள் ஆவார். இவர் ஜூனோவின் மகன் ஆவார். இவரது பிள்ளைகள் உரோம் நகரை உருவாக்கிய ரொமியூலஸ் மற்றும் ரீமஸ் ஆவர். இவரின் பெயரின் அடிப்படையிலேயே மார்ச் மாதத்திற்குப் பெயர் சூட்டப்பட்டது. கிரேக்கத் தொன்மவியலில் இவருக்கு ஒப்பானவர் ஏரெசு ஆவார்.\n\n"}
{"id": "260910", "url": "https://ta.wikipedia.org/wiki?curid=260910", "title": "நெப்டியூன் (தொன்மவியல்)", "text": "நெப்டியூன் (தொன்மவியல்)\n\nநெப்டியூன் (Neptune) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் நன்னீர், சூறாவளி, நிலநடுக்கம் மற்றும் கடலுக்கான கடவுள் ஆவார். இவர் கிரேக்கக் கடவுளான போசீடானுக்கு ஒப்பானவர். இவரது பிள்ளைகள் சற்றேன் மற்றும் ஒப்ஸ் ஆவர். இவர் உரோமர்களால் குதிரைகளின் கடவுள் ஆகப் போற்றப்படுகின்றார். இவரே குதிரை ஓட்டத்தின் புரவலர் (patron).\n\n"}
{"id": "260915", "url": "https://ta.wikipedia.org/wiki?curid=260915", "title": "செலீனிக் அமிலம்", "text": "செலீனிக் அமிலம்\n\nசெலீனிக் அமிலம் \"(Selenic acid )\" என்பது HSeO என்ற மூலக்கூறு வாய்ப்பாடு கொண்ட ஒரு கனிம வேதியியல் சேர்மமாகும். செலீனியத்தின் ஆக்சோ அமிலச் சேர்மமான இதன் மூலக்கூறு அமைப்பு சரியாக (HO)SeO.என்ற அமைப்பில் காணப்படுகிறது. நிறமற்று இருக்கும் இச்சேர்மம் சில பயன்களைக் கொண்டிருந்தாலும் இதனுடைய சோடியம் செலீனேட்டு கண்ணாடி உற்பத்தி மற்றும் விலங்கின உணவாகவும் பயன்படுகிறது.\n\nSection::::கட்டமைப்பும் பிணைப்பும்.\nவலுவளவு ஓட்டு இலத்திரன் சோடிகளின் தள்ளுகைக் கொள்கையின் படி செலீனிக் அமில மூலக்கூறானது நான்முக வடிவத்தில் பிணந்துள்ளது. Se–O பிணைப்பு 161 பை.மீ பிணைப்பு நீளம் கொண்டுள்ளது. திண்மநிலை செலீனிக் அமிலம் செஞ்சாய்சதுரப் படிகங்களாகக் காணப்படுகிறது.\n\nSection::::தயாரிப்பு.\nசெலீனியம் சேர்மங்களை தாழ் ஆக்சிசனேற்ற நிலைகளில் ஆக்சிசனேற்றம் செய்து செலீனிக் அமிலம் தயாரிக்கப்படுகிறது. செலீனியம் ஈராக்சைடுடன் ஐதரசன் பெராக்சைடு சேர்த்து ஆக்சிசனேற்ற வினைக்கு உட்படுத்தி செலீனிக் அமிலத்தினைத் தயாரிக்கும் முறை இதற்கு ஒரு எடுத்துக்காட்டாகும்.\n\nகந்தகமூவாக்சைடை நீரேற்றம் செய்து கந்தக அமிலம் தயாரிப்பது போல் செலீனியம் மூவாக்சைடை நீரேற்றம் செய்து செலீனிக் அமிலம் நடைமுறையில் தயாரிக்கப்படுவதில்லை. இதற்குப் பதிலாக செலீனசமிலத்துடன் (H2SeO3) ஆலசன்களான குளோரின் அல்லது புரோமின் சேர்த்து அல்லது பெர்மாங்கனேட்டு சேர்த்து ஆக்சிசனேற்றம் செய்து செலீனிக் அமிலத்தைத் தயாரிக்கிறார்கள். குளோரின் அல்லது புரோமினை ஆக்சிசனேற்றும் செயலியாக பயன்படுத்தும்போது ஐதரோ குளோரிக் அமிலம் அல்லது ஐதரோ புரோமிக் அமிலம் உடன் விளை பொருளாக விளைகிறது. இவை செலீனிக் அமிலத்தை செலினசமிலமாக குறைக்கும் என்பதால் இவற்றை கரைசலில் இருந்து நீக்க வேண்டியது அவசியமாகிறது.\n\nநீர் விரவலில் உள்ள தனிம நிலை செலீனியத்தை குளோரின் பயன்படுத்தி ஆக்சிசனேற்றம் செய்தும் வேறுமுறையில் செலீனிக் அமிலம் தயாரிக்கலாம்:\n\nஇக்கரைசலை வெற்றிடத்தில் 140 செல்சியசு வெப்பநிலைக்குள் ஆவியாக்கினால் நீரற்ற படிகநிலை செலீனிக் அமிலம் பெறலாம்.\n\nSection::::வினைகள்.\nகந்தக அமிலத்தைக் காட்டிலும் செலீனிக் அமிலம் ஒரு வலிமையான ஆக்சிசனேற்றியாகத் திகழ்கிறது .அடர்த்தியான லகரைசல்கள் பாகுத்தன்மையுடன் காணப்படுகின்றன. படிக வடிவ ஒருநீரேற்று மற்றும் இருநீரேற்று பொன்றவை அறியப்படுகின்றன,ஒருநீரேற்று 26 0 செல்சியசு வெப்பநிலையிலும் இருநீரேற்று - 51.7 செல்சியசு வெப்பநிலையிலும் உருகுகின்றன.\n\nகுளோரைடுகளில் இருந்து குளோரினை வெளியேற்றும் திறன் கொண்டுள்ள இவ்வமிலம் இச்செயல் முறையின் போது செலீனசமிலமாக குறைகிறது. கந்தக அமிலத்தைக் காட்டிலும் செலீனிக் அமிலம் ஒரு வலிமையான ஆக்சிசனேற்றியாகத் திகழ்கிறது. குளோரைடுகளில் இருந்து குளோரினை வெளியேற்றும் திறன் கொண்டுள்ள இவ்வமிலம் இச்செயல் முறையின் போது செலீனசமிலமாக குறைகிறது.:\n200 செல்சியசு வெப்பநிலைக்கு மேல் இவ்வமிலம் சிதைவடைந்து ஆக்சிசனை வெளிவிட்டு செலினசமிலமாக மாறுகிறது:\n\nபேரியம் உப்புகளுடன் செலீனிக் அமிலம் வினைபுரிந்து சல்பேட்டுடன் ஒத்த வரிசைச் சேர்மமாக BaSeO4 சேர்மத்தை வீழ்படிவாக்குகிறது. பொதுவாக செலீனேட்டு உப்புகள் சல்பேட்டு உப்புகளைப் போல் செயல்படுகின்றன. ஆனால் இவை அதிகமாக கரைகின்றன. தொடர்புடைய சல்பேட்டு உப்புகளுக்கு இணையான படிக அமைப்பையே செலீனேட்டுகளும் பெற்றிருக்கின்றன.\n\nபுளோரோ கந்தக அமிலத்துடன் செலினிக் அமிலத்தைச் சேர்த்து வினைப்படுத்தினால் செலீனயில் புளோரைடு கிடைக்கிறது.\nசூடான அடர் செலீனிக் அமிலம் தங்கத்துடன் வினைபுரிந்து செம்மஞ்சள் நிற தங்க(III) செலீனேட்டு உருவாகிறது:\n\nSection::::பயன்கள்.\nசெலீனிக் அமிலம் ஒரு தனிச்சிறப்பு ஆக்சிசனேற்றியாகப் பயன்படுகிறது.\n"}
{"id": "260921", "url": "https://ta.wikipedia.org/wiki?curid=260921", "title": "நீலப் பென்னி", "text": "நீலப் பென்னி\n\nநீலப் பென்னி அல்லது மொரீசியசு \"அஞ்சல் அலுவலகம்\" அஞ்சல்தலைகள் (Mauritius \"Post Office\" stamps) என்பன, பிரித்தானியக் குடியேற்ற நாடான மொரீசியசினால் செப்டெம்பர் 1847ம் ஆண்டு இரண்டு பெறுமானங்களில் வெளியிடப்பட்டது. ஒன்று ஒரு பென்னி (1d) பெறுமானமுள்ள செம்மஞ்சள்-சிவப்பு நிறமானது, மற்றது இரண்டு பென்சு (2d) பெறுமானம் கொண்ட ஆழ்நீல நிறமானது. இந்த அஞ்சல்தலைகளில் \"அஞ்சல் அலுவலகம்\" என்னும் பொருள் தரும் \"Post Office\" என்னும் பொறிப்பு உள்ளது. இதனாலேயே இந்த அஞ்சல்தலைகளுக்கு மேற்குறித்த பெயர் ஏற்பட்டது. ஆனாலும், விரைவிலேயே இது \"Post Paid.\" என்று மாற்றப்பட்டது. உலகின் மிக அரிதான அஞ்சல்தலைகளுள் இவையும் அடங்குகின்றன.\n\nSection::::வரலாறு.\nஇந்த அஞ்சல்தலைகள் சோசப்பு ஓசுமாண்டு பர்னார்ட் என்பவரால் வரையப்பட்டது. 186ல் இங்கிலாந்தில் பிறந்த இவர் கப்பல்மூலம் 1838ல் மொரீசியசுக்கு வந்தார். இவற்றின் வடிவமைப்பு அக்காலத்தில் பெரிய பிரித்தானியாவில் புழக்கத்தில் இருந்த விக்டோரியா அரசியின் தலையுடன் கூடிய அஞ்சல்தலையை அடிப்படையாகக் கொண்டது. முன்னர் குறிப்பிட்டபடி இரண்டு பெறுமானங்களில், இரண்டு நிறங்களில் இவை வெளியிடப்பட்டன. உள்நாட்டில் தயாரிக்கப்பட்ட இந்த அஞ்சல்தலைகள் பண்படாத இயல்புகளைக் கொண்டிருந்தபோதும், இவை பார்னாடின் பெயரை மொரீசியசின் அஞ்சல் வரலாற்றில் அழியா நிலைக்கு உயர்த்தின.\n"}
{"id": "260923", "url": "https://ta.wikipedia.org/wiki?curid=260923", "title": "ஊமத்தை", "text": "ஊமத்தை\n\nஊமத்தை (தாவர வகைப்பாடு : \"Datura stramonium\"; ஆங்கிலம் :jimson weed, Thorn Apple ) என்பது ஒரு தாவர இனம். இதன் பூவின் பெயர் ஊமத்தம் . இச்செடி மூன்றில் இருந்து ஐந்து அடி நீளம் வளரக்கூடியது. இது பூக்கும் தாவர இனத்தை சேர்ந்தது ஆகும். இதனை ஊமத்தை, உன்மத்தம் என்றும் அழைப்பர். ஊமத்தம் பூ புனல் வடிவில் காணப்படுகிறது. இம்மலர்கள் வெள்ளை, மஞ்சள் மற்றும் கருஞ்சிவப்பு ஆகிய நிறங்களில் காணப்படுகின்றன.இதில் வெள்ளை ஊமத்தை, பொன் ஊமத்தை, கரு ஊமத்தை ஆகிய வகைகளும் காணப்படுகின்றன.\n\nSection::::கூவிரம்.\nகூவிரம் என்பது சங்ககால மகளிர் குவித்து விளையாடிய மலர்களில் ஒன்று.\n\nகூவிரம் பூவை இக்காலத்தில் ஊமத்தம்பூ என்கின்றனர்.\n\n"}
{"id": "260930", "url": "https://ta.wikipedia.org/wiki?curid=260930", "title": "கனம் கோர்ட்டார் அவர்களே (திரைப்படம்)", "text": "கனம் கோர்ட்டார் அவர்களே (திரைப்படம்)\n\nகனம் கோர்ட்டார் அவர்களே 1988 இல் வெளிவந்த தமிழ்த் திரைப்படமாகும். சத்யராஜ் நடித்த இப்படத்தை மணிவண்ணன் இயக்கினார்.\n\n"}
{"id": "260932", "url": "https://ta.wikipedia.org/wiki?curid=260932", "title": "குறிஞ்சிச் செடி", "text": "குறிஞ்சிச் செடி\n\nகுறிஞ்சிச் செடி அல்லது நீலக்குறிஞ்சி என்பது இந்தியாவின் மேற்கு மலைத்தொடர்ச்சியில் பரவலாக வளரும் ஒரு செடியாகும். இதில் பூத்துக் குலுங்கும் நீல மலர்களினால் இம்மலைப் பிரதேசம் நீல நிறத்தில் தோன்றுவதால், தென்னிந்தியாவில் இம்மலைத் தொடர்ச்சிக்கு நீலகிரி மலை என்ற பெயர் வந்தது.\n\nகுறிஞ்சிச் செடிகள் புதர்வகையைச் சேர்ந்தவை. ஸ்ட்ரோபைலைன்தீஸ் குந்தியானா என்பது அவற்றின் தாவரவியல் பெயர் ஆகும். இந்த குறிஞ்சிக்குடும்பத்தில் ஏறக்குறைய 200 வகைச் செடிகள் காணக்கிடைக்கின்றன. அவை அத்தனையும் ஆசிய நாடுகளில் மட்டுமே காணப்படுகின்றன. அவற்றிலும் 150 வகைகள் வரையில் இந்தியநாட்டில், மட்டுமே காணப்படுகின்றன. இன்னும் குறிப்பாக, முப்பதுக்கும் மேற்பட்ட வகைகள் மேற்கு தொடர்ச்சிமலைகள், நீலகிரி, மற்றும் கொடைக்கானல் மலைகளில் மட்டுமே வளர்கின்றன. பழந்தமிழர்களின் நிலவகை பகுப்பில் மலையும் மலை சார்ந்த நிலமும் \"குறிஞ்சி\" திணையாகக் குறிக்கப்படுகின்றன. இது தமிழரின் மலை நிலத்துக்கும் இந்தச் செடிகளுக்குமிடையேயான பிணைப்பை காட்டும்.\n\nநீலக்குறிஞ்சிமலர்ச்செடிகள் மலைப்பாங்கான இடங்களில் மட்டுமே வளர்கின்றன. உயரம் 30 முதல் 60 செ.மீ. வரையில் இருக்கும். பிரகாசமான அதன் ஊதாபூக்கள் கோயில் மணிகளின் உருவம் கொண்டவை.தென்னிந்தியாவின் உயரமான சிகரமாகிய கேரளத்தின் இடுக்கி மாவட்டத்தில் உள்ள ஆனைமுடிச் சிகரத்தின்“ நாற்புறமும் அமைந்துள்ள பிரதேசத்தில் அமைந்துள்ளது \"இரவிகுளம் தேசியபூங்கா'. அந்த இடம் இந்த ஊதாக்குறிஞ்சிச்செடிகள் செழித்து வளருவதற்கு ஏற்ற பாதுகாப்பான இடமாகக்கருதப்படுகிறது. என்றாலும், கடந்த நூறு ஆண்டுகளுக்கு மேலாகத்தென்னிந்திய மலைப்பகுதிகளில் இந்த எழில்மிகு ஊதாக்குறிஞ்சி செடிகளின் வளர்ச்சி மெல்லமெல்லக் குறைந்துவிட்டது.\n\nகடல் மட்டத்திலிருந்து 1300 முதல் 2400 மீ. உயரத்தில் வளரும் இச்செடி, பன்னிரண்டு வருடங்களுக்கு ஒரு முறையே பூக்கும். பொதுவாக 30 முதல் 60 செ.மீ. உயரம் வரை வளரும் இது, இதற்கேற்ற தட்பவெட்ப சூழ்நிலை இருந்தால் 180 செ.மீ. உயரம் வரையிலும் வளரும்.\n\n1994-ஆம் ஆண்டில் பூத்த இச்செடி, பன்னிரண்டு ஆண்டுகளுக்குப் பிறகு, தமிழகத்திலும் கேரளாவிலும் 2006-ஆம் ஆண்டில் பூத்தது. வரும் 2018-ம் ஆண்டில் ஆகஸ்டு முதல் டிசம்பர் வரை இம்மலர்களைக் காண முடியும்.\n\nமணி போன்ற வடிவம் கொண்ட குறிஞ்சி மலர்கள், மலைச் சரிவுகளில் பூத்துக் குலுங்கி மலைப் பகுதிகளுக்கு புதிய வண்ணங்களைத் தீட்டிவிடுகின்றன. நீலக்குறிஞ்சி என்றொரு வகை உண்டு. இந்த குறிஞ்சி மலர் பூத்துக் குலுங்கும் கண்கொள்ளாக் காட்சியால்தான், நீலகிரி (நீலமலை) என்ற பெயர் உருவானது. இதன் அறிவியல் பெயர்:. மேற்குத் தொடர்ச்சி மலைகளில் அதிகளவில் காணப்படும் குறிஞ்சி மலர்கள் கேரளாவில் எரவிக்குளம் தேசிய பூங்காவில் கூடுதலாக பூக்கும்.\n\nதமிழின் முதல் இலக்கண நூல் என கருதப்படும் தொல்காப்பியத்தில், ஏழு திணைகளான கைக்கிளை, முல்லை, குறிஞ்சி, மருதம், நெய்தல், பாலை ஆகியவற்றில், மலையும், மலையைச் சார்ந்த இடமும் குறிஞ்சி என அழைக்கப்படுகிறது.\n\nநீலமலையில் குறிஞ்சி பூப்பு சுழற்சியை வைத்து நீலகிரியில் உள்ள தோடர் இன ஆதிவாசி மக்கள் தங்களது வயதை கணக்கிட்டுள்ளனர். எத்தனை முறை குறிஞ்சி பூத்ததைப் பார்த்தார்கள் என்பதைக் கொண்டு மேற்குத் தொடர்ச்சி மலைவாழ் பளியர் பழங்குடியினர் தங்கள் வயதை கணிப்பார்கள்.\n\nSection::::வகைகள்.\nகுறிஞ்சிப்பூவில் ஏராளமான வகைகள் உண்டு. ஒரு சில மலர்கள் மூன்று மாதத்திற்கு ஒரு தடவை, ஏழு ஆண்டுகளுக்கு ஒருமுறை, பன்னிரண்டு ஆண்டிற்கு ஒரு தடவை, பதினேழு ஆண்டுகளுக்கு ஒருமுறை மற்றும் 36 ஆண்டிற்கு ஒரு தடவை பூக்கும் மலர் வகைகளும் காணப்படுகின்றன. தமிழ்நாட்டில் இரு வகையான குறிஞ்சிகள் உள்ளன. கொடைக்கானல், மூணார் பகுதிகளில் வளரும் குறிஞ்சியின் அறிவியல் பெயர் ‘ஸட்ரோபிலாந்தஸ் குந்தியானஸ்’ (strobilanthes kunthianus). நீலகிரிப் பகுதியில் காணப்படுவது ‘ஸ்ட்ரோபிலாந்தஸ் நீலகிரியன்சிஸ்’ (Strobilanthes nilgiriensis) என்ற வகையாகும்.\n\nகடல்மட்டத்திலிருந்து 1,600 மீட்டர் உயரத்தில் வளரும் குறிஞ்சிச் செடி கூட்டங்கூட்டமாக மலரும். மலரும் காலம் ஆகஸ்ட் முதல் நவம்பர் வரை. உலகம் முழுக்க ஸ்டிரோபிலாந்தஸ் தாவரப் பிரிவில் 200க்கும் மேற்பட்ட வகைகள் இருக்கின்றன. அவற்றில் 150 வகைகள் இந்தியாவில் இருக்கின்றன. பெரும்பாலானவை மேற்குத் தொடர்ச்சி மலைத் தொடரிலேயே வளருகின்றன.\n\nஇரண்டு முதல் மூன்று அடி உயரம் வரை வளரக்கூடிய இம்மலர் நீல நிறமுடையது. இச்செடி தமிழக மலைப்பகுதிகளில் செழித்து வளர்கிறது. 12 ஆண்டுகளுக்கு ஒரு முறை மலரும் வகையில் தொடங்கி சுமார் 32 வகை குறிஞ்சி மலர்கள் உள்ளன. மலர்கள் பூத்துக் குலுங்கத் தொடங்கியவுடனேயே சொல்லி வைத்தது போல, அந்த மலர்களை தேனீக்கள் மொய்க்கத் தொடங்குகின்றன. அவை கொண்டு வரும் பெருமளவு தேனை, தோடர் பழங்குடியினர் சேகரிக்கின்றனர்.\n\nSection::::தகவமைப்பு.\nஉயிர் தப்பிப் பிழைப்பதற்கான ஒரு வழியாகவே இவை நீண்ட காலம் கழித்துப் பூப்பதாக ஆராய்ச்சியாளர்கள் கூறுகிறார்கள். இந்த மலரில் கிடைக்கும் இயற்கையான தேன் மிகவும் இனிமையானது ஆகும். ஆதலால் இம்மலர்களை தேடி பூச்சிகள், பறவைகள், விலங்குகள் என ஏராளமாக வருகின்றன. அதனால் அவற்றிடமிருந்து தப்பிப் பிழைப்பதற்கு இந்தத் தகவமைப்பைக் கொண்டிருக்கின்றன. குறிஞ்சிச் செடியானது ஒரு முறை பூத்த பிறகு விதைகளை மண்ணில் விட்டுவிட்டு, மடிந்துவிடுகின்றன. அதன்பிறகு விதைகளில் இருந்து மீண்டும் புதுச் செடிகள் உருவாகி, குறிப்பிட்ட காலத்துக்குப் பிறகு பூக்கின்றன. பூக்கக்கூடிய நாட்காட்டி அதன் மரபணுவிலேயே அமைந்திருப்பதால், அவை ஒரே நேரத்தில் குறிப்பிட்ட காலத்தில் பூக்கின்றன.\nSection::::தேன்.\nஒரு ஆய்வின்படி ஒரு குறிஞ்சித் தாவரத்தில் சராசரியாக 82 மஞ்சரிகளும் ஒவ்வொரு மஞ்சரியிலும் சராசரியாக 24 பூக்களும், அதாவது, ஒரு தாவரத்தில் சராசரியாக 1,768 பூக்கள் உள்ளதாக அறியப்படுகிறது. ஒவ்வொரு பூவிலும் ஏறத்தாழ 4 மி.லி. தேன் உள்ளது. அதன்படி ஒரு தாவரத்திலிருந்து 7,072 மி.லி. அல்லது 0.007 லிட்டர் தேன் உருவாக்கப்படுவதாக அறியப்பட்டுள்ளது. எனவே, குறிஞ்சி ஒருமித்துப் பூக்கும் காலத்தில் தேனீக்களின் எண்ணிக்கை மிகவும் அதிகமாக இருக்கும்.\n\nஇது தொடர்பாக மேற்குத் தொடர்ச்சி மலை பகுதிகளில் குடியேறிய ஐரோப்பியர்களின் குறிப்புகளின்படி, குறிஞ்சி பூக்கும் காலத்தில் தேனீக்களின் படை மிகவும் அதிகமானதாக இருந்ததாக அறியப்படுகிறது 1922ஆம் ஆண்டு குறிஞ்சிப் பூத்தல் காணப்பட்ட காலத்தில் ஏறத்தாழ 28 தேன் கூடுகள் ஒரே ஒரு யூகலிப்டஸ் மரத்தில் காணப்பட்டதாகவும் அதற்கு அருகில் இருந்த பாறையில் 28 தேன் கூடுகள் காணப்பட்டதாகவும் ராபின்சன் குறிப்புகள் கூறுகின்றன.\n\n"}
{"id": "260933", "url": "https://ta.wikipedia.org/wiki?curid=260933", "title": "வேதாளம் (திரைப்படம்)", "text": "வேதாளம் (திரைப்படம்)\n\nவேதாளம் சிவாவின் இயக்கத்தில் அஜித் குமார் நடிப்பில் 2015ஆம் ஆண்டில் வெளியான தமிழ்த் திரைப்படமாகும். அனிருத் ரவிச்சந்திரன் இசையமைத்த இத்திரைப்படம் 2015 தீப ஒளித்திருநாளன்று அன்று வெளியானது. இப்படத்தின் இயக்குநர் சிவா, அஜித் குமார் நடிப்பில் ஏற்கனவே வெளியான வீரம் திரைப்படத்தை இயக்கியவர் ஆவார். அஜித் குமாரின் ஆரம்பம், என்னை அறிந்தால் திரைப்படங்களை தயாரித்த ஏ. எம். ரத்னம் தயாரித்துள்ளார். இப்படம் 2011-ல் வெளியான மங்காத்தா படத்தின் வசூலை முறியடித்து சாதனை படைத்தது. அதிகாரப்பூர்வ பெயரிடுவதற்கு முன்னதாக இத்திரைப்படம் தல 56 என தற்காலிகமாக பெயரிடப்பட்டு அழைக்கப்பட்டது. இப்படம் வசூல் வேட்டை புரிந்து விநியோகஸ்தர்களுக்கு 30 சதவிகிதம் வரை லாபம் ஈட்டி பிரம்மாண்ட வெற்றியை பெற்றது.\n\nSection::::பாடல்கள்.\nஅனிருத் ரவிச்சந்திரன் இசையமைத்த இத்திரைப்படத்தின் பாடல்கள் ஒலிபரப்பு உரிமையை சோனி மியூசிக் நிறுவனம் வாங்கியது.\n"}
{"id": "260939", "url": "https://ta.wikipedia.org/wiki?curid=260939", "title": "இரையினோ", "text": "இரையினோ\n\nஇரையினோ என்பவர்கள் கரிபியன் தீவுவுகளின் பழங்குடி மக்கள் ஆவர். இவர்கள் இரையினோ மொழியினைப் பேசினார்கள். ஐரோப்பியர்கள் இத் தீவுகளை 15 ஆம் நூற்றாண்டில் ஆக்கிரமிக்க முன்பு இத் தீவுகளில் இவர்கள் பரவி வாழ்ந்தார்கள். இன்றைய கியூபா, யமேக்கா, எயிட்டி, டொமினிக்கன் குடியரசு, புவேர்ட்டோ ரிக்கோ ஆகிய நாடுகளினதும் ஆட்சிப்பகுதிகளினதும் பழங்குடி மக்கள் இவர்கள் ஆவார்கள். \n\nகொலம்பசு இந்த மக்களைக் கண்டடைந்த போது, இரையினோ மக்கள் வளர்ச்சியடைந்த ஒரு சமூக, அரசியல், சமயக் கட்டமைப்பைக் கொண்டு இருந்தார்கள். இவர்கள் வேளாண்மையில், கடலோடுவதில், மீன்பிடித்தலில், கைத்தொழில்களில் திறைமைவாய்ந்தவர்களாக இருந்தார்கள். வளர்ச்சி பெற்ற கலைகளையும் பண்பாட்டையும் கொண்டு இருந்தார்கள்.\n\nஇந்த மக்கள் கிறித்தவர்கள் இல்லாதால் கொலம்பசும் எசுபானியர்களும் இவர்களை சம மனிதர்களாக மதிக்கவில்லை. கிறித்தவ சமயத்தைத் தழுவாத மக்களை அடக்கவும், அவர்களுக்கு எதிராகப் போர் தொடுக்கவும் கிறித்தவ சமய நிறுவனங்களும் ஐரோப்பிய அரசுகளும் உத்தரவு வழங்கி இருந்தன. அடக்கு முறையாலும், போராலும், ஐரோப்பியர்கள் கொண்டு வந்த நோய்களாலும் பெரும்பான்மையான ரையினோ மக்கள் எசுபானியர்களை சந்தித்த சில ஆண்டுகளில் கொல்லப்பட்டார்கள். எசுபானியர்களைச் சந்திக்க முன்பு கரிபியன் தீவுகளில் பரவி இருந்த இந்த மக்கள், அவர்களைச் சந்தித்த பின்னர் வேகமாக அழிக்கப்பட்டார்கள். தனிமைப்படுத்தப்பட்டு இருந்த சிறிய இரையினோ சமூகங்கள், பிற்காலத்தில் எசுபானிய பண்பாட்டு ஆதிகத்து உட்பட்டார்கள். \n\n"}
{"id": "260945", "url": "https://ta.wikipedia.org/wiki?curid=260945", "title": "தமிழ் மேகசின்", "text": "தமிழ் மேகசின்\n\nதமிழ் மேகசின் என்பது 1831 இல் சென்னை கிறித்துவக் கழகத்தால் வெளியிடப்பட்ட ஒரு கல்வி, சமய தமிழ் இதழ் ஆகும். இந்த இதழ் 1846 ஆம் ஆண்டு வரை வெளிவந்தது. தமிழில் வெளிவந்த முதல் இதழ்களில் இதுவும் ஒன்றாகும். இந்த நூல் பற்றியை விரிவான குறிப்பை யான் மர்டாக் என்ற நூற் பட்டியலாளர் தந்துள்ளார்.\n"}
{"id": "260950", "url": "https://ta.wikipedia.org/wiki?curid=260950", "title": "பொட்டாசியம் எண்குளோரோ இருமாலிப்டேட்டு", "text": "பொட்டாசியம் எண்குளோரோ இருமாலிப்டேட்டு\n\nபொட்டாசியம் எண்குளோரோ இருமாலிப்டேட்டு (Potassium octachlorodimolybdate) என்பது KMoCl என்ற வேதி வாய்ப்பாடு கொண்ட ஒரு வேதிச் சேர்மம் ஆகும். பொட்டாசியம் பிசு (நாற்குளோரிடோமாலிப்டேட்டு) என்பது இதனுடைய வேதிமுறைப் பெயராகும். இச்சேர்மத்தின் வேதி வாய்ப்பாட்டை K4[Cl4MoMoCl4]) என்றும் எழுதுவர். சிவப்பு நிறத்துடன் நுண்படிகத் திண்மமாக காணப்படும் இச்சேர்மம் பொதுவாக இளஞ்சிவப்பு நிற இருநீரேற்றாக கிடைக்கிறது. முற் காலத்தில் இவ்வெதிர்மின் அயனி நான்மடி பிணைப்புக்கு சிறந்த எடுத்துக்காட்டாக கூறப்பட்டது.\n\nமாலிப்டினம் அறுகார்பனைலில் இருந்து இரண்டு படிநிலைகளில்: பொட்டாசியம் எண்குளோரோ இருமாலிப்டேட்டைத் தயாரிக்க முடியும்.\n\nஅசிட்டேட்டுடன் HCl புரியும் வினை மும்மாலிப்டினம் சேர்மங்களுக்கு வழிசெய்வதாக முதலில் விவரிக்கப்பட்டது. ஆனால் விளைபொருளில் MoCl– 8 அயனி D சீரொழுங்குடனும், Mo—Mo பிணைப்பின் பிணைப்பு நீளம் 2.14 Å. ஆகவும் காணப்படுவதை அடுத்து நிகழ்ந்த படிக அமைப்பு ஆய்வியல் உறுதி செய்தது. \n"}
{"id": "260970", "url": "https://ta.wikipedia.org/wiki?curid=260970", "title": "ஆசியப் பொன்னிறப் பூனை", "text": "ஆசியப் பொன்னிறப் பூனை\n\nஆசிய தங்க நிறப் பூனை (Asian golden cat), என்பது ஒரு நடுத்தர அளவு காட்டுப் பூனை ஆகும். இது தென்கிழக்கு ஆசியாவில் காணப்படுகிறது . 2008 ஆம் ஆண்டில் பன்னாட்டு இயற்கை பாதுகாப்புச் சங்கம் இந்த பூனைகள் அச்சுறு நிலையை அண்மித்த இனம் என அறிவித்தது. இவை வேட்டையாடப்படுவதாலும், காடழிப்பினால் இவை தம் வாழ்விடத்தை இழப்பதாலும் இவற்றின் எண்ணிக்கை குறையும் ஆபத்தைச் சந்தித்து உள்ளன. இவை இந்தியாவின் சிக்கிம் முதல் அசாம் வரை உள்ள அடர்ந்த காடுகளில் காணப்படுகின்றன.\n\nSection::::பண்புகள்.\nஆசிய தங்க நிறப் பூனை பொதுவான பூனை போல தோற்றம் கொண்டது அதன் தலை முதல் உடல்வரை நீளம் 66 இல் இருந்து 105 செமீ (26 இல் இருந்து 41 அங்குலம்) இதன் வால் 40 இல் இருந்து 57 செமீ (16 இல் இருந்து 22 அங்குலம்) நீளம் கொண்டது.இதன் தொள்பட்டையின் உயரம் 56 செமீ (22 அல்குலம்) இதன் எடை 9 இல் இருந்து 16 கிலோகிராம் ஆகும். இவவகைப் பூனைகள் சாதாரணப் பூனையைவிட இரண்டு மூன்று மடங்கு பெரியவை..\nஇதன் உடல் பொன்னிறம் கலந்த பழுப்பு நிறம் கொண்டது. கண்களை ஒட்டி வெண்ணிற பட்டைகளும், வெண்ணிற கிடைகோடுகளும், அதைச் சுற்றிக் கருமையான கோடுகளும் கொண்டது.\n"}
{"id": "260972", "url": "https://ta.wikipedia.org/wiki?curid=260972", "title": "இருபோரான் நாற்குளோரைடு", "text": "இருபோரான் நாற்குளோரைடு\n\nஇருபோரான் நாற்குளோரைடு \"(Diboron tetrachloride)\" என்பது B2Cl4 என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும். தாழ் வெப்ப நிலைகளில் போரான் முக்குளோரைடின் மின்கசிவு செயல்முறை மூலமாக இச்சேர்மத்தைத் தயாரிக்கலாம்.:\n\nSection::::வினைகள்.\nகரிமபுரோமின் சேர்மங்களை தொகுப்பு முறையில் தயாரிப்பதற்கான வினைப் பொருளாக இருபோரான் நாற்குளோரைடு பயன்படுகிறது. உதாரணமாக இது எத்திலீனுடன் ஈடுபடும் வினையைக் குறிப்பிடலாம்.: \nஅறை வெப்பநிலையில் இச்சேர்மம் விரைவாக ஐதரசனை ஈர்த்துக் கொள்கிறது:\n"}
{"id": "260977", "url": "https://ta.wikipedia.org/wiki?curid=260977", "title": "நவகுஞ்சரம்", "text": "நவகுஞ்சரம்\n\nநவகுஞ்சரம் (Navagunjara) என்பது இந்தியாவின் வீரகாவியமான மகாபாரதம் கதையில் இடம்பெற்ற ஒன்பது வெவ்வேறு விலங்குகளின் உடலுறுப்புகள் கொண்ட கற்பனை உயிரினம் ஆகும். இந்தியாவின் ஒரிசா மாநிலத்தின் பாரம்பரிய ஒவிய பாணியான படா-சித்ரா ஓவியத்தில் சிறப்பாக இடம்பிடித்துள்ளது இந்த உருவம். இந்த உருவம் கண்ணனின் ஒரு மாய வடிவமாகக் கருதப்படுகிறது. இந்த உருவத்தில் அருச்சுனன் முன்னால் கண்ணன் வந்ததாக ஒரிய மொழி மகாபாரதத்தில் வருகிறது.\nசரளா தாசா என்பவர் ஒரிய மொழியில் எழுதிய மகாபாரதம் இந்த உருவத்தை விவரிக்கிகிறது. வேறு எந்த மொழி மகாபாரதத்திலும் இந்தக் கதை இல்லை. அர்சுணன் ஒரு சமயம் மலை மீது தவம் செய்து போது கண்ணன் அவன் முன் நவகுஞ்சர வடிவில் வருகிறான் இதன் உருவம் எவ்வாறு இருக்கும் என்றால் சேவல் தலையும், யானை, புலி, மான் அல்லது குதிரை ஆகியவற்றின் கால்களுடன் நின்ற நிலையில் நான்காவது காலுக்கு பதில் தாமரை அல்லது ஒரு சக்கரம் ஏந்திய ஒரு மனித கையாகும். இந்த மிருகத்தின் கழுத்து மயில் கழுத்தாகவும், காளையின் திமிலொடு, சிங்கத்தின் இடுப்பும் கொண்டும், வால் நாகப்பா்பாகவும் இருந்தது இந்த விசித்திர விலங்கைக் கண்ட அர்சுணன் அதை குறிவைத்து தனது வில்லை எழுப்புகிறான், பிறகு வந்திருப்பது கண்ணனே என உணர்ந்த அர்சுணன் வில்லைக் கீழேபோட்டு வணங்குகிறான்.\n\nஇந்தக் காட்சி புரி ஜகன்னாதர் கோயிலின் வடக்கு பகுதியில் சிற்பமாக உள்ளது.\n"}
{"id": "260985", "url": "https://ta.wikipedia.org/wiki?curid=260985", "title": "கூலி", "text": "கூலி\n\nகூலி என்பது, ஒரு ஊழியரின் உழைப்புக்கு ஈடாக வேலைகொள்வோர் வழங்கும் பண ஈடு அல்லது ஊதியம் ஆகும். ஊதியம், ஒரு குறித்த வேலையைச் செய்து முடிப்பதற்கான ஒரு நிலையான பணத்தொகை என்ற அடிப்படையில் அல்லது ஒரு குறித்த கால அளவுக்கு (ஒரு மணிநேரம், ஒரு நாள், ஒரு வாரம் போன்றன) இவ்வளவு பணம் என்ற வகையில் அல்லது அளவிடத்தக்க ஒரு வேலையளவுக்கு இவ்வளவு பணம் என்றவாறு கணக்கிடப்படுகின்றது. ஒரு வணிகத்தை நடத்துவதில் ஏற்படும் செலவு வகைகளில் கூலியும் ஒன்று. \n\nகூலி, சம்பளம் என்பதிலும் வேறானது. சம்பளம் என்பது கிழமை அல்லது மாதம் போன்ற குறித்த கால இடைவெளியில் ஊழியர் எவ்வளவு மணிநேரம் வேலை செய்தார் என்று கணக்கிடாமல், வேலைகொள்வோர் ஊழியருக்கு வழங்கும் தொகையைக் குறிக்கும். கூலிக்குப் புறம்பாக, கூலித் தொழிலாளர்களுக்கு வேலைகொள்வோர் வழங்கும் பணம்சாரா வசதிகளும், வாடிக்கையாளர் நேரடியாக வழங்கும் ஊக்கப்பணமும் கிடைப்பதுண்டு. \n\nSection::::தோற்றமும் கூறுகளும்.\nகூலித் தொழில், வேலை செய்யும் நேரத்துக்காகப் பணத்தைப் பரிமாறிக் கொள்வதோடு தொடர்புடையது. மோசசு ஐ. பின்லி தான் எழுதிய \"பண்டைக்காலப் பொருளியல்\" \"(The Ancient Economy)\" என்னும் நூலில் பின்வருமாறு குறிப்பிட்டுள்ளார்:\n\nகூலி என்பது ஒரு நியம அலகு வேலை நேரத்துக்கான பண அளவு ஆகும். தொடக்ககாலத்தில் பயன்படுத்தப்பட்ட நேர அலகு ஒரு நாள் ஆக இருந்தது. மணிக்கூட்டின் கண்டுபிடிப்பின் பின்னர் வேலை நேரத்தை மேலும் சிறிய அலகுகளாகப் பிரிக்க முடிந்தது. இதனால், ஒரு மணிநேரம் பொதுவான அலகானது.\n\nபண்டை எகிப்து, பண்டைக் கிரேக்கம், பண்டை உரோம் ஆகியவற்றில் கூலி முறை காணப்பட்டது.\n"}
{"id": "260986", "url": "https://ta.wikipedia.org/wiki?curid=260986", "title": "வெஸ்டா (தொன்மவியல்)", "text": "வெஸ்டா (தொன்மவியல்)\n\nவெஸ்டா (Vesta) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். இவர் ஹார்த் என்று அழைக்கப்படும் செங்கல் அல்லது கல்லால் ஆன அடுப்பிற்கும் குடும்பத்திற்கும் வீட்டிற்குமான கடவுள் ஆவார். கிரேக்கத் தொன்மவியலில் இவருக்கு ஒப்பானவர் ஹெஸ்டியா ஆவார்.\n\n"}
{"id": "260999", "url": "https://ta.wikipedia.org/wiki?curid=260999", "title": "ஆஃபினியம் நாற்புரோமைடு", "text": "ஆஃபினியம் நாற்புரோமைடு\n\nஆஃபினியம் நாற்புரோமைடு (Hafnium tetrabromide) என்பது HfBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஆஃபினியத்தின் சேர்மங்களில் பரவலாகக் காணப்படும் புரோமைடு ஆஃபினியம் நாற்புரோமைடு ஆகும். நிறமற்று எதிர்காந்தப் பண்புடன் காணப்படும் இச்சேர்மம் ஈரப்பதத்தால் பாதிக்கப்படும் தன்மை கொண்ட திண்மமாக உள்ளது மற்றும் வெற்றிடத்தில் பதங்கமாகிறது. சிர்க்கோனியம் நாற்புரோமைடின் மூலக்கூறு வடிவமைப்பையே இதுவும் கொண்டுள்ளது. ஆஃபினியம் நாற்குளோரைடின் பலபடியாகும் தன்மை அமைப்பிலிருந்து வேறுபட்டு நான்முக ஆஃபினியம் மையங்களுடன் தோற்றமளிக்கிறது.\n"}
{"id": "261000", "url": "https://ta.wikipedia.org/wiki?curid=261000", "title": "பல்லா பூனை", "text": "பல்லா பூனை\n\nபல்லா பூனை (Pallas's cat ) என்பது ஒரு சிறிய காட்டுப் பூனை ஆகும். இது மத்திய ஆசியாவில் காணப்படுகிறது. இவை வாழ்விடம் சீரழிவு, வேட்டையாடுதல் போன்றவற்றால் பாதிக்கப்பட்டுள்ளது. எனவே அச்சுறு நிலையை அண்மித்த இனம் என்று 2002 முதல் பன்னாட்டு இயற்கைப் பாதுகாப்புச் சங்கம் அறிவித்துள்ளது. இந்தியாவில் லடாக், ஜம்மு காஷ்மீர் போன்ற பகுதிகளில் காணப்படுகிறது.\n\nSection::::பண்புகள்.\nபல்லா பூனைகள் வீட்டுப் பூனை அளவு உள்ளது. அதன் தலை முதல் உடல்வரை 46 இல் இருந்து 65 செமீ (18 இல் இருந்து 26 அங்குளம்) நீளம். வால் 21 இல் இருந்து 31 செமீ (8.3 - 12.2 அங்குலம்) நீளம். இதன் எடை 2.5 இல் இருந்து 4.5 கி.கிராம் (5.5 -9.9.பவுண்டு ) ஆகும். இதற்கு அடர்த்தியான நீண்ட வாலும், வால் முழுக்க கருப்பு வளையங்களும், முனையில் கொத்தான கருப்பு முடியும் இருக்கும். இதன் காதுகள் சிறியன, முகத்திலும், உடலின் பின் புறமும் உள்ள ஒரு சோடி பட்டைகள் இதன் தனித்தன்மை. இது சிறிய பாலூட்டிகள், பறவைகள் போன்றவற்றை உண்ணும், இந்த பூனைகள் பாறைகள் மிகுந்த பகுதியில் வாழ்வதற்கு இதன் நிறம் துணை செய்கிறது.\n"}
{"id": "261001", "url": "https://ta.wikipedia.org/wiki?curid=261001", "title": "1718", "text": "1718\n\n1718 (MDCCXVIII) ஒரு சனிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது புதன்கிழமையில் ஆரம்பமானது.\n\n"}
{"id": "261025", "url": "https://ta.wikipedia.org/wiki?curid=261025", "title": "அழகிகள் (பட்டாம்பூச்சிக்குடும்பம்)", "text": "அழகிகள் (பட்டாம்பூச்சிக்குடும்பம்)\n\nதகைவிலான் பறவையைப்போன்ற வால்களையுடைய அழகிய, பெரிய வண்ணத்துப்பூச்சிகளை அழகிகள் (\"Swallowtail\") என வகைப்படுத்துவர். இக்குடும்பத்தின்கீழ் 550-உக்கும் மேலான பட்டாம்பூச்சியினங்கள் உள்ளன. பெரும்பாலானவை வெப்பமண்டலப் பகுதிகளில் காணப்பட்டாலும் இவை அண்டார்ட்டிக்கா நீங்கலான அனைத்து கண்டங்களிலும் காணப்படுகின்றன. உலகின் மிகப்பெரிய வண்ணத்துப்பூச்சிகளான பறவைச்சிறகிப்பேரினத்துப்பூச்சிகள் இக்குடும்பத்தைச் சேர்ந்தவையே. இவற்றுள் இந்தியாவின் மிகப்பெரிய பட்டாம்பூச்சியான தென் அழகி என்பவையும் அடங்கும்.\n\nSection::::புறத்தோற்றம்.\nஇக்குடும்பத்தைச்சேர்ந்த பட்டாம்பூச்சிகள் பெரிதாகவும் பளிச்சென்ற நிறங்களிலும் காணப்படும். ஒரேமாதிரியான உடலமைப்பையும், மெல்லிய நீண்ட கால்களையும், உருண்டையான தலையையும், கறுப்பான கண்களையும் கொண்டிருக்கும். நெஞ்சுப்பகுதியும் பின்னுடற்பகுதியும் நீண்டிருக்கும். உடலில் மெல்லிய கோடுகளையும் காணலாம். முன்னிறகுகள் நீண்டோ, குறுகியோ, அகலமாகவோ இருக்கக்கூடுமெனினும் பின்னிறக்கைகள் அகலமாகவே இருக்கும். பால்வேறுபாடு தோற்றத்தில் தென்படாவிட்டாலும் பெண் பூச்சிகள் பெரிதாக இருக்கும்.\n\nபெரிய அழகிப்பட்டாம்பூச்சியின் வளர்ச்சிநிலைகள்:\n\nSection::::வாழிடங்கள்.\nஇவை இந்தியாவில் மேற்குத்தொடர்ச்சிமலைக் காடுகள், பிற பசுமைக்காடுகள், இலையுதிர்காடுகள், வறண்ட காடுகள், பூங்காக்கள் போன்ற பலதரப்பட்ட இடங்களில் காணப்படுகின்றன.\n\nSection::::நடத்தை.\nஆண்பூச்சிகள் சில மணிச்சத்துத் தேவைகளுக்காக ஈரமண், விலங்குகளின் சிறுநீர், கண்ணீர், பறவைகளின் எச்சம் போன்றவற்றில் அமர்ந்து உறிஞ்சும். அவ்வமயம் இறக்கைகளைப் படபடவென்று அடித்துக்கொண்டிருக்கும். கறுப்பழகி, பெரிய மயில் அழகி போன்றவை இறக்கையை விரித்து வெயில்காயும். சிவப்புடல் அழகி போன்றவை கூட்டமாக வலசை போகும்.\n\nஇவற்றுள் சில இனங்கள் பிற உண்ணத்தகாத பட்டாம்பூச்சிகளையொத்த பேட்ஃசின் போலியொப்புருவாகத் திகழ்கின்றன. ஆனால் புலிவரியழகி (\"Papilio glaucus\") போன்றவற்றில் பெண்பூச்சிகள்மட்டுமே இவ்வகை தோற்றம் பெறுகின்றன.\n\nSection::::அழிவாய்ப்பு.\nஇப்பட்டாம்பூச்சிகளின் எழிலான வண்ணத்தோற்றத்துக்காக இவற்றை வேட்டையாடி அழகுப்பொருளாகப் பயன்படுத்துகிறார்கள். இவற்றின் வாழிடங்களும் அருகிவருவதால் இவை அழியும் வாய்ப்புள்ளது.\n"}
{"id": "261031", "url": "https://ta.wikipedia.org/wiki?curid=261031", "title": "இரிடியம் நான்காக்சைடு", "text": "இரிடியம் நான்காக்சைடு\n\nஇரிடியம் நான்காக்சைடு(IrO4, இரிடியம்((VIII) ஆக்சைடு) \"(Iridium tetroxide (IrO4, Iridium(VIII) oxide)\" என்பது ஆக்சிசனேற்ற நிலை +VIII இல் ஆக்சிசனும் இரிடியமும் இணைந்த ஒர் இரட்டைச் சேர்மமாகும் . திடநிலை ஆர்கானில் -267 0 செல்சியசு வெப்பநிலையில் [(η1O2)IrO2] இன் ஒளிவேதியியல் மறுசீரமைப்பு வினையினால் இரிடியம் நான்காக்சைடு உருவாகிறது. உயர் வெப்பநிலையில் இந்த ஆக்சைடு நிலைப்புத் தன்மையுடன் இருப்பதில்லை. இரிடியம் நான்காக்சைடின் நேர்மின் அயனியை அகச்சிகப்பு ஒளிமின்பிரிகை நிறமாலையியல் வழியாக கண்டறிந்தபொழுது இதன் முறையான ஆக்சிசனேற்ற நிலை IX என தெரிவிக்கப்பட்டுள்ளது இரிடியம் டெட்ராக்சைடு என்ற பெயராலும் இச்சேர்மத்தை அழைப்பர்.\n"}
{"id": "261035", "url": "https://ta.wikipedia.org/wiki?curid=261035", "title": "புனே - சிகந்திராபாத் சதாப்தி விரைவுவண்டி", "text": "புனே - சிகந்திராபாத் சதாப்தி விரைவுவண்டி\n\nபுனே - சிகந்தராபாத் சதாப்தி விரைவுவண்டி, இந்திய இரயில்வேயினால் இயக்கப்படும் சதாப்தி விரைவுவண்டியாகும். இது மகாராஷ்டிராவிலுள்ள புனேயில் இருந்து, தெலுங்கானாவிலுள்ள சிகந்திராபாத்துக்கு சென்று வரும். இது 597 கிமீ தொலைவை 8 மணி 30 நிமிடங்களில் கடக்கிறது.\n\n"}
{"id": "261036", "url": "https://ta.wikipedia.org/wiki?curid=261036", "title": "இந்தியப் பாலைவனப் பூனை", "text": "இந்தியப் பாலைவனப் பூனை\n\nஇந்திய பாலைவனப் பூனை அல்லது காட்டுப் பூனை (Indian desert cat) என்பது ஒரு சிறிய பூனை ஆகும். இது ஆப்பிரிக்கா, ஐரோப்பா, தென்மேற்கு மற்றும் மத்திய ஆசியாவில் இந்தியா, மேற்கு சீனா, மங்கோலியா போன்ற இடங்களில் காணப்படுகிறது. இதன் அழகிய தோலுக்காக பெருமளவு வேட்டையாடப்படுகிறது. இதனால் இது தீவாய்ப்பு கவலை குறைந்த இனம் என்று, செம்பட்டியலில் 2002 ஆண்டு இடம் பெற்றது. இவை இந்தியாவில் இராஜஸ்தான், கட்ச், மத்திய இந்தியாவின் புதர் காடுகள் ஆகிய இடங்களில் வாழ்கிறது.\nSection::::பண்புகள்.\nஇது மற்ற பூனை இனங்களை ஒப்பிடும்போது சிறியது, உருவத்தில் விட்டுப்பூனையைப் போன்று தோற்றமளிக்கும். ஆனால் வீட்டுப் பூனையை விட பெரியது. மங்கிய மஞ்சல் கலந்த உடலும், அதன்மீது கரும்புள்ளிகளும் காணப்படும். இதன் வால் நீளமானது வாலின் பின்பகுதியில் கருவளையங்களும், இரண்டு கிடையான கருப்பு பட்டைகளும் காணப்படும். ஆண் பூனைகள் உடல் நீளம் 43 -91 செமீ (17 - 36 அங்குலம்) ஆகும். பொதுவாக வால் 23 முதல் 40 செமீ (9.1 -15.7 அங்குலம்) நீளம் இருக்கும். 5 முதல் 8 கிலோ (11 18 பவுண்டு) எடையுடனும் இருக்கும். பெண் பூனைகள் ஆண் பூனைகளைவிட சிறியதாக இருக்கும். பெண் பூனைகள் உடல் நீளம் 40 முதல் 77 செ.மீ (16-30 அங்குலம்) வால் 18 முதல் 35 செமீ (7.1 -13.8 அங்குலம்) நீளம் கொண்டவை. எடை 3 முதல் 5 கிலோ எடையுள்ளவை.\n"}
{"id": "261038", "url": "https://ta.wikipedia.org/wiki?curid=261038", "title": "திரிபுவன விஜயதுங்கதேவி", "text": "திரிபுவன விஜயதுங்கதேவி\n\nதிரிபுவன விசயதுங்கதேவி அல்லது திரிபுவனோத்துங்கதேவி செயவிஷ்ணுவர்த்தனி எனும் முடிக்குரிய பெயரைக் கொண்ட, டியா கிதர்யா என்பவள் மயபாகித்தின் மூன்றாவது சக்கரவர்த்தினியும் சாவக நாட்டு மகாராணியும் ஆவாள். 1328இலிருந்து 1350 வரை மஜபாகித்தை ஆண்டதுடன், அப்பேரரசின் விரிவுக்கும் பெரும் பங்காற்றினாள்.\n\nSection::::வாழ்க்கை.\nமஜபாகித்தின் முதல் மன்னனான ராடென் விஜயனுக்கு காயத்திரி ராஜபத்தினியிடம் பிறந்த இவள், அப்பேரரசின் நான்காவது சக்கரவர்த்தியான ஹயாம் வுரூக்கின் தாயும் ஆவாள். ஹகுரிபன் சீமாட்டி (\"Bhre Kahuripan\") என்ற செல்லப்பெயரால் குறிப்பிடப்பட்ட இவள், மயபாகித்தையும் அதற்கு முந்திய சிங்கசாரி அரசையும் ஆண்ட இராயச வம்சத்தைச் சேர்ந்தவள்.\n\nSection::::ஆட்சி.\n\"நகரகிரேதாகமம்\" எனும் சாவக நூலொன்றில், 1328இல், செயநகரன் கொல்லப்பட்ட பின், தன் தாய் காயத்திரியின் ஆணைக்கேற்ப, திரிபுவனா 1329இல் ஆட்சிக்கு வந்ததாககச் சொல்லப்படுகின்றது. 1350இல் தான் இறக்கும் வரை மயபாகித்தை ஆண்டிருக்கிறாள் திரிபுவனா. தன் மைத்துனன் ஆதித்தியவர்மனின் துணையுடன், அவள் போர்க்களத்துக்குப் படைநடத்திச் சென்றதையும், பெடுகு, பெயாங் முதலான அரசுகளை எதிர்த்து, மயபாகித் பேரரசை விரிவாக்கம் செய்ததையும், பாலியைத் தன் ஆட்சியின் கீழ் கொணர்ந்ததையும் நகரகிரேதாகமம் விவரிக்கின்றது.\n\n"}
{"id": "261039", "url": "https://ta.wikipedia.org/wiki?curid=261039", "title": "சிப்ளூண் தொடருந்து நிலையம்", "text": "சிப்ளூண் தொடருந்து நிலையம்\n\nசிப்ளூண் தொடருந்து நிலையம், இந்திய இரயில்வேயின் நிர்வாகத்துக்கு உட்பட்ட தொடர்வண்டி நிலையம் ஆகும். இது மகாராஷ்டிராவின் ரத்னகிரி மாவட்டத்திலுள்ள சிப்ளூணில் உள்ளது.\n"}
{"id": "261043", "url": "https://ta.wikipedia.org/wiki?curid=261043", "title": "தியானோ", "text": "தியானோ\n\n\"தியானோ (Theano) (; கி.மு 6ஆம் நூற்றாண்டு) அல்லது குரோட்டானின் தியானோ\"', எனும் பெயர் இரண்டு பித்தகோரிய மெய்யியலாளர்களைக் குறிக்கப் பயன்படுகிறது. இவர் பித்தகோரசின் மாணவியாகவும் மகளாகவும் மனைவியாகவும் பலவாறு குறிப்பிடப்படுகிறார். வேறு சிலர் இவரை பிராண்டினசின் மனைவியாகக் கூறுகின்றனர். இவரது பிறப்பிடமும் தந்தை அடையாளமும் கூட உறுதிபடுத்தப்படாமலே உள்ளன. இதனால் சிலர் இதே பெயரில் இருவர் இருந்ததாகவும் இருவரின் விவரங்களும் இணைக்கப்பட்டுவிட்டன என்றும் கூறுகின்றனர் (இவர்கள் முதல் தியானோ, இரண்டாம் தியானோ எனப்படுகின்றனர்). சில துணுக்குகளும் கடிதங்களும், இவரதாகக் குறிப்பிடப்படுபவை, கிடைத்துள்ளன. என்றாலும் இவற்றின் ஆசிரியர் உறுதிசெய்யப் படவில்லை.\n\nSection::::வாழ்க்கை.\nதியானோவின் வாழ்க்கையைப் பற்றிய தகவல் ஏதும் தெரியவில்லை.இவர் பற்றிய பண்டைய தகவல்கள் குழப்பமானவை. ஒரு மரபின்படி இவர் கிரேட்டில் பிறந்தவர். இவரது தந்தை பிதோனாக்சு, ஆனால் மற்றவர்கள் இவர் குரோட்டானில் பிறந்த்தாகவும் இவரது தந்தை பிராண்டினசு என்றும் கூறுகின்றனர். பலர் இவர் பித்தகோரசின் மனைவி என்பர், என்றாலும் மற்றொரு மரபு இவரை பிராண்டினசின் மனைவி என்கிறது. இலம்பிலிக்கசு என்பவர் குழப்பத்தைத் தீர்க்க, தைனோ தான் பிராண்டினசின் மனைவி என்கிறார்.\n\nபித்தகோரசுக்கும் தியானோவுக்கும் தாமோ, மையியா, அரிகுனோத் என மூன்று மகள்களும் தெலௌகெசு என்றொரு மகனும் இருந்ததாகக் கூறப்படுகிறது.\n\nSection::::எழுத்துகள்.\nதியானோவின் நூல்களாகக் கூறப்படுவன: \"பித்தகோரிய Apophthegms\", \"பெண்பால் அறிவுரை\", \"நன்னெறி பற்றி\", \"இறைத்தோய்வு (பக்தி) பற்றி\", \"பித்தகோரசு பற்றி\", \"மெய்யியல் விளக்க உரைகள்\", \"கடிதங்கள்.\" இவை ஏதும் இப்போது கிடைக்கவில்லை. ஆசிரியர் உறுதிபடாத சில துணுக்குகளும் கடிதங்களும் மட்டுமே எஞ்சியுள்ளன. இவை தியானோ இயற்றியவை என நிறுவ முயற்சிகள் நடைபெறுகின்றன. (சிலர் இவற்றை முதல் தியானோ இயற்றியது எனவும் வேறு சிலர் பிந்தைய இரண்டாம் தியானோ இயற்றியது எனவும் கூறுகின்றனர்.), இவை எல்லாமே பிற்கால எழுத்தாளர்களது கற்பனைப் புனைவுகளாகவும் இருக்கலாம். இது பித்தகோரிய மெய்யியலை ஒரு பெண்ணின் வாழ்க்கைக்குச் சார்த்திகூற முயல்வதாகவே படுகிறது. இறைத்தோய்வு குறித்து கிடைக்கும் துணுக்குகள் எண்களுக்கும் பொருள்களுக்கும் உள்ள பித்தகோரிய ஒப்புமையைப் பற்றியதாக உள்ளது; கிடைத்துள்ள பல கடிதங்களோ (வீட்டு) இல்லற வாழ்க்கையைப் பற்றிய: ஒரு பெண் எப்படி குழந்தையை வளர்ப்பது? அவள் வேலைக்காரரிடம் எப்படி நடந்து கொள்வது? அவள் கணவனிடம் எப்படி நன்னெறியுடன் இருப்பது? இன்னபிற... பற்றியன.\n\nமேரி ரிட்டர் பியர்டின் கூற்றுப்படி,கி.மு449இல் தூரியம் சார்ந்த கிப்போடமசு (அல்லதுமிலேத்தசு சார்ந்த கிப்போடமசு, தூரியம் நகரை உருவக்கியதாக தியானோ கூறியுள்ளாராம். அரிசுட்டாட்டிலின் கூற்றுப்படியும் இது சரிதான். \"நன்னெறி பற்றி\" எனும் நூலும் நல்லிடைநிலை அல்லது சிறந்த இடைநிலை நெறிமுறை பற்றியதாகவே உள்ளது.\n\nதெசுலெஃப், சுடோபயெசு, கீரென் ஆகியோரின் கூற்றுப்படி தியானோ \"இறைத்தோய்வு பற்றி\" நூலில் இவ்வாறு கூறுகிறாராம்\n\n\n"}
{"id": "261045", "url": "https://ta.wikipedia.org/wiki?curid=261045", "title": "மீன்பிடிப் பூனை", "text": "மீன்பிடிப் பூனை\n\nமீன்பிடிப் பூனை (இலங்கை வழக்கு: கொடுப்புலி; \"Fishing cat\") என்பது ஒரு நடுத்தர காட்டுப்பூனை இவை தென் மற்றும் தென்கிழக்கு ஆசியாவில் காணப்படுகின்றன. 2008 ஆம் ஆண்டில், பன்னாட்டு இயற்கை பாதுகாப்பு சங்கம் இந்த பூனையை அருகிய இனம் என்று தன் செம்பட்டியலில் கூறியுள்ளது. மீன்பிடிப் பூனைகளின் வாழிடமான சதுப்புநிலங்கள் அழிக்கப்படுவதால் கடந்த பத்தாண்டுகளில் கடுமையாக குறைந்துள்ளது. இந்த மீன்பிடி பூனைகள் ஆறுகளை ஒட்டிய இடங்களிலும், நீரோடைகள் , ஏரிகள், சதுப்பு நிலப் பகுதிகள் போன்ற இடங்களில் வாழ்கின்றன.\nமீன்பிடிப் பூனை மேற்கு வங்கத்தின் மாநில விலங்கு ஆகும்.\n\nSection::::பண்புகள்.\nமீன்பிடிப் பூனைகள் சற்று பெரிய பூனைகள் ஆகும். இவை விட்டுப் பூனைகளைவிட இரண்டு மடங்கு பெரியது ஆகும். இது பழுப்பு நிறம் கலந்த சாம்பல் நிறத்தில் உடலும், அதில் கரும் புள்ளிகளும், குறுகிய வாலும் உண்டு. இதன் கன்னத்தில் ஒரு சோடி பட்டைகள் காணப்படும். நெற்றிப் பகுதியில் ஆறுமுதல் எட்டுவரையிலான கருங்கோடுகள் இதன் தனித்த அடையாளம் ஆகும். இவற்றின் தலையில் இருந்து உடல் நீளம் 57–78 செமீ (22–31 அங்குலம்), இதன் சிறிய வால் 20–30 செமீ (7.9–11.8 அங்குலம்), இதன் எடை 5–16 கிலோ ஆகும்.\n\nSection::::இந்தியாவில் காணப்படும் இடங்கள்.\nஇந்தியாவில் அசாம், மேற்கு வங்கத்தின், சுந்தரவனக்காடுகள், ஒரிசாவில் உள்ள சில்கா ஏரி, கேரளத்தில் உள்ள உப்பங்கழிக்காயல் ஆகிய இடங்களில் இதைக் காணலாம்.\n"}
{"id": "261047", "url": "https://ta.wikipedia.org/wiki?curid=261047", "title": "இந்திய சிட்டி வங்கி", "text": "இந்திய சிட்டி வங்கி\n\nஇந்திய சிட்டி வங்கி சுருக்கமாக சிட்டி வங்கி என்பது இந்தியாவின் மும்பையை தலைமையிடமாகக் கொண்டு செயற்பட்டுவரும் தனியார்த் துறை வணிக வங்கியாகும். இது அமெரிக்காவின் நியூயார்க் நகரத்தை தலைமையிடமாகக் கொண்டு செயற்படும் சிட்டி குழுமத்தின் பன்னாட்டு வங்கி, நிதிச் சேவை நிறுவனமான சிட்டி வங்கியின் துணை வங்கியாகும்.\n"}
{"id": "261050", "url": "https://ta.wikipedia.org/wiki?curid=261050", "title": "இலங்கைப் பரீட்சைத் திணைக்களம்", "text": "இலங்கைப் பரீட்சைத் திணைக்களம்\n\nஇலங்கைப் பரீட்சைத் திணைக்களம் (\"Department of Examinations, Srilanka\", ) என்பது தேர்வுகள் தொடர்பான ஓர் இலங்கை அரசுத் திணைக்களம் ஆகும்.\n"}
{"id": "261052", "url": "https://ta.wikipedia.org/wiki?curid=261052", "title": "குறை குளோரிரத்தம்", "text": "குறை குளோரிரத்தம்\n\nகுறை குளோரிரத்தம் \"(Hypochloremia or Hypochloraemia)\" என்பது இரத்தத்தில் குளோரைடு அயனி குறையும்போது உண்டாகும் மின்பகுபொருள் இடர்நோய் ஆகும். பொதுவாக குருதிநீரில் இருக்க வேண்டிய குளோரைடு அயனியின் எல்லை 97 முதல் 107 மி.சநி./லி ஆகும்.\n\nபிற அசாதாரணமான நிலைகளில் இக்குறைபாடு அரிதாகத் தோன்றுகிறது.\n\nசுவாச அழுத்தத்திற்கு இக்குறைபாடு காரணமாக இருக்கமுடியும்.\n\nதீராத மூச்சுக்குழல் அமிலவேற்றத்திற்கு இக்குறைபாடு காரணமாக இருக்கமுடியும்.\n\nவளர்சிதை மாற்றக் காரவேற்றத்துடன் இணைந்து குறை குளோரிரத்தக் குறைபாடும் ஏற்படுவது பெரும்பாலும் தீராத வாந்திக்குக் காரணமாகிவிடும்.\n\nஇது பொதுவாக குறைனேட்ரியரத்தம் அல்லது உயர் பைகார்பனேட்டு செறிவினால் உண்டாகும் விளைவாகும்.\nசிரைப்பை நார்ப்பெருக்கத்தில் இக்குறைபாடு தோன்றுகிறது.\n"}
{"id": "261055", "url": "https://ta.wikipedia.org/wiki?curid=261055", "title": "கேக்காடில் ஆக்சைடு", "text": "கேக்காடில் ஆக்சைடு\n\nகேக்காடில் ஆக்சைடு \"(Cacodyl oxide)\" என்பது [(CH)2As]O. என்ற மூலக்கூற்று வாய்ப்பாடு கொண்ட கரிம ஆர்சனிக் சேர்மமாகும். ஒப்பீட்டளவில் தூய வடிவில் இந்தக் கரிமவுலோகச் சேர்மம் செயற்கையாகத் தயாரிக்கப்பட்டதாக கருதப்பட்டு வரலாற்று முக்கியத்துவம் பெறுகிறது \nகேக்காடில் மற்றும் கேக்காடில் ஆக்சைடு என்ற இரண்டு பகுதிப்பொருட்களும் சேர்ந்தது கேடட்டின் புகை நீர்மம் ஆகும். பொதுவாக, பொட்டாசியம் அசிட்டேட்டுடன் ஆர்சனிக் மூவாக்சைடை சேர்த்து சூடுபடுத்தி தொகுப்பு முறையில் இது தயாரிக்கப்படுகிறது. நச்சுத்தன்மையும் விரும்பத்தகாத நெடியும் கொண்டதாக இச்சேர்மம் உள்ளது.\n\n"}
{"id": "261056", "url": "https://ta.wikipedia.org/wiki?curid=261056", "title": "ராடன் விஜயன்", "text": "ராடன் விஜயன்\n\nராடன் விஜயன் நாராரியன் சங்கிராமவிஜயன், முடிக்குரிய பெயரில் கர்த்தராயச செயவர்த்தனன் என்றெல்லாம் அழைக்கப்படுபவன் மயபாகித் சாம்ராச்சியத்தை அமைத்தவனும், 1293–1309 வரை வாழ்ந்தவனுமான சாவக அரசன் ஆவான். \"நகரகிரேதாகமம்\", \"பரராத்தன்\" முதலான பழம்நூல்கள், இவன் வரலாற்றைக் கூறுகின்றன. மொங்கோலியப் பேரரசன் குப்லாய் கானுக்கெதிரான இவன் வெற்றியும் சாவக வரலாற்றில் பொறிக்கப்பட்டுள்ளது. \n\nSection::::வரலாறு.\nபரராத்தன் சொல்வதன் படி, இவன் சிங்கசாரி அரசனான மகிச செம்பகனின் மைந்தனாவான். புத்தக இராச்சியராச்சியம் எனும் நூல் சொல்வதன்படி, அவன் மகிச செம்பகனின் மகள் வழிப் பேரனாவான். நகரகிரேதாகமத்தின் படி, மகிச செம்பகனின் மகன் \"டியா சிங்கமூர்த்தி\"யின் மைந்தனாக இவன் சொல்லப்படுகின்றான். நகரகிரேதாகமம், விஜயன் மறைந்து ஐம்பதாண்டுகளுக்குப் பின் (1365) எழுதப்பட்டதால், அது சொல்வதே சரியானதென்று பொதுவாக ஏற்றுக்கொள்ளப்படுகின்றது. \n\n1290களில், செயகாதவாங்கன் எனும் கேடிரி அரசன், சிங்கசாரிப் பேரரசுக்கு எதிராகச் செய்த கிளர்ச்சியில், சிங்கசாரியின் பேரரசன் கர்த்தநாகரன் கொல்லப்பட்டதுடன், அவனது மருகன் ராடன் விஜயன், சிங்கசாரிக்குத் திக்கதிபனாயிருந்த ஆரிய வீரராசனுடன் மதுராத் தீவுக்குத் தப்பிச் சென்றான். அங்கிருந்து பலமிகுந்த நாடொன்றைக் கட்டியெழுப்பத் திட்டமிட்ட விஜயன், அதற்கு ஆரிய வீரராசன் உதவினால், அவனுக்கும் சாவகத்தைப் பங்கிடுவதாக ஒப்பந்தம் செய்துகொண்டான். விஜயனால் அதன் பின் அமைக்கப்பட்ட மயபாகித் அரசில், ஆரிய வீரராசன் மைந்தர்கள் \"ரங்கலாவே\", லெம்பு சேரன், நம்பி ஆகியோர், சேனாதிபதிகளாகவும் முதலமைச்சர்களாகவும் விளங்கினர். விஜயன் வாக்களித்தபடியே, மதுராத் தீவும் அதன் சுற்றயல் பகுதிகளும் ஆரிய வீரராசனுக்கு வழங்கப்பட்டன. \n\nகிழக்கு யாவாக்கு 1292 இல் படையெடுத்து வந்த குப்லாய் கானின் மொங்கோலியப் படையுடன் கூட்டணி அமைத்துக் கொண்ட விஜயன், செயகாதவாங்கனின் ஆட்சியின் கீழிருந்த சிங்கசாரி அரசை முற்றுகையிட்டான். 1293 இல் செயகாதவாங்கன் தோல்வியுற்று வீழ்ந்தபோது, எதிர்பாராதவிதமாக விஜயன் மொங்கோலியப் படையைத் தாக்கலானான். தம் நாட்டுக்கொவ்வாத காலநிலையாலும், கொள்ளை நோய்களாலும் ஏற்கனவே பலமிழந்துபோயிருந்த மொங்கோலியப் படைகள் சாவகத்திலிருந்து பின்வாங்க வேண்டியதாயிற்று.. இதன்பின்னர், \"கர்த்தராயச செயவர்த்தனன்\" எனும் பெயருடன் மயபாகித் எனும் புதிய பேரரசின் சக்கரவர்த்தியாக, தன்னை முடிசூடிக் கொண்டான் ராடன் விஜயன்.\n\nSection::::குடும்பம்.\nசிங்கசாரியின் வீழ்ச்சிக்கு முன்பு, விஜயன் கர்த்தநாகரனின் இளைய மகளான காயத்திரி ராஜபத்தினியை மணமுடித்திருக்கிறான். எனினும் மயபாகித்தை அமைத்தபின்னர், அவளது மூன்று சகோதரியரையும் கூட மணந்திருக்கிறான். அவர்களில் மூத்தவளான பரமேசுவரி திரிபுவனா, பட்டமகிஷியாக அமர்ந்ததுடன், அவளது மைந்தனான \"செயநகரன்\", கேடிரி அரசின் இளவரசனாக 1295இல் முடிசூட்டப்பட்டிருக்கின்றான். பிரச்சினபராமிர்தா, நரேந்திர துகிதா ஆகியோர் விஜயனின் ஏனைய இரு மனைவியர். இவர்கள் நால்வரும் தவிர, மலாய அரசிலிருந்து கர்த்தநாகரன் கவர்ந்து வந்த இந்திரேசுவரியையும் விஜயன் மணந்துகொண்டான். இப்படி ஐந்து தேவியரைக் கொண்டிருந்த போதும், \"சண்டி சிம்பிங்\" கோயிலில் மாலொருபாகனாகச் சித்தரிக்கப்படும் விஜயனின் இருபுறமும் மரபுக்கேற்ப இருதேவியரே காட்டப்பட்டிருக்கின்றனர். அவர்களில் ஒருத்தி காயத்திரி என்றும் மற்றவள் இந்திரேசுவரி அல்லது திரிபுவனா என்றும் நம்பப்படுகின்றது.\n\nஇந்திரேசுவரிக்கு செயநகரனும், காயத்திரிக்கு திரிபுவன விஜயதுங்கதேவி, ராஜதேவி என்று இரு பெண்களும் பிறந்தனர். செயநகரன் விஜயனின் மறைவுக்குப் பின், மயபாகித்தின் இரண்டாவது பேரரசனாக முடிசூடிக் கொண்டான்.\n\n"}
{"id": "261062", "url": "https://ta.wikipedia.org/wiki?curid=261062", "title": "காயத்திரி ராஜபத்தினி", "text": "காயத்திரி ராஜபத்தினி\n\nகாயத்திரி இராசபத்தினி (circa 1276?—1350) என்பவள் மயபாகித் பேரரசின் முதல் மன்னனான ராடென் விசயனின் மகாராணியும் திரிபுவன விஜயதுங்கதேவியின் தாயும் ஆவாள். சிங்கசாரி அரசின் இறுதிமன்னனாக விளங்கிய கர்த்தநாகரனின் இளையமகளான காயத்திரி, எத்தகைய புத்திக்கூர்மை மிகுந்த பேரழகியாக இருந்தாள் என்பதை வாய்மொழிக் கதைகள் கூறி வியக்கின்றன. காயத்திரி, பௌத்த நெறியினளாக விளங்கியதுடன், தன் வாழ்வின் இறுதிகாலத்தில், மயபாகித் இராயச வம்சத்தின் இராசமாதாவாகவும் அமர்ந்திருந்து பல தீர்க்கமான முடிவுகளை எடுத்தாள்.\n\nSection::::வாழ்க்கை.\nதிரிபுவனேசுவரி, பிரச்சினபராமிதா, நரேந்திர துகிதா ஆகிய மூவருக்கும் இளையவளாக, கர்த்தநாகரனுக்கு மகளாகப் பிறந்த காயத்திரி, சிங்கசாரி அரசின் தலைநகரான கூடராசத்தின் துமாபெல் மாளிகையில், வளர்ந்து வந்தாள். கலைகள், இலக்கியம், பௌத்தம் என்பவற்றில் தேர்ந்தவளாக அவள் விளங்கியதை மரபுரைகள் குறிப்பிடுகின்றன. இளவரசன் ராடென் விஜயனுக்கும் தன் மூத்த தமக்கை திரிபுவனேசுவரிக்கும் திருமணம் நிச்சயிக்கப்பட்ட நிலையில், கேடிரி அரசின் செயகட்வாங்கனால், அவளது தந்தை கொல்லப்பட்டு நாடு களேபரத்துக்கு உட்பட்டிருந்தது. நிலைமையைச் சமாளித்த காயத்திரி மாறுவேடமிட்டு, தன் தமக்கை திரிபுவனேசுவரியை விஜயனிடம் ஒப்படைத்துத் திரும்பினாள். அவளது ஏனைய தமக்கையர், செயகாதவாங்கனால் கவரப்பட்டிருந்தபோதும், தன் அடையாளங்களை மறைத்துக் கொண்டு ஓராண்டு காலம் கெதிரி அரசின் கீழ் காயத்திரி பணிப்பெண்ணாகக் கடமை புரிந்ததாகச் சொல்லப்பட்டுகின்றது. சூழ்ச்சி மூலம் மொங்கோலியப் படைகளைப் பயன்படுத்தி கேடிரி அரசையும் செயகாதவாங்கனையும் வீழ்த்திய விஜயன், காயத்திரியையும் அவள் தமக்கையரையும் விடுவித்துத் தன் மனைவியராக்கிக் கொண்டான். இன்னொரு கருத்தின்படி, செயகாதவாங்கனின் படையெடுப்புக்கு முன்பேயே விஜயனை காயத்திரி மணந்திருக்கின்றாள்.\n\nSection::::பிற்கால வாழ்க்கை.\nகாயத்தி்ரி, தன் மூன்று தமக்கையருடன் மாத்திரமன்றி, விஜயன் ஐந்தாவதாக மணமுடித்த இந்திரேசுவரியுடன் கூட, தன் வாழ்க்கையைப் பகிர்ந்துகொள்ள வேண்டியதாயிற்று. எனினும், ஐந்து மனைவியரிலும், காயத்திரியே விஜயனின் முதன்மையான மனைவியாகவும், அதிகாரம் மிகுந்தவளாகவும் இருந்தாள் என்பதை, அவளுக்குள்ள \"இராசபத்தினி\" எனும் பெயர்ப் பின்னொட்டு சுட்டிக் காட்டுகின்றது. மரபுரைகள், விஜயனையும் காயத்திரியையும் தெய்விகத் தம்பதியரான சிவ-சக்தியருடன் ஒப்பிடுவதுண்டு.\n\nகாயத்திரி மூலம் விஜயதுங்கதேவி, இராசதேவி எனும் இரு பெண்கள், இந்திரேசுவரி மூலம் செயநகரன் எனும் மகன் ஆகிய மூவர் மூலமே விஜயனின் குலம் தழைத்தது. மலாய அரசில் பிறந்தவனும், செயநகரன் வழியில் தன் மருகனுமான ஆதித்தியவர்மன் மீது பேரன்பு பூண்டிருந்த காயத்திரி, அவனது கலைகள், கல்வி என்பதில் போதிய கவனமெடுத்ததுடன், அவனது பாதுகாவலியாகவும் விளங்கினாள். \"கய மேத\"னின் புத்திக்கூர்மையைக் கண்டறிந்து அவனை ஊக்குவித்து, பின்னாளில் அவன் சாவகத்தின் பெருவீரனாகவும் பேரமைச்சனாகவும் விளங்க வழிவகுத்தவளும் காயத்திரியே.\n\nதன் கணவன் மறைவுக்குப் பின், புத்த மடத்தில் சேர்ந்து பிக்குணியாக மாறிய காயத்திரி, அவனை அடுத்து ஆண்ட தன் பெறாமகன் செயநாகரன் ஆட்சிக்காலத்தில், சிறந்த வழிகாட்டியாகவும், இராசமாதாவாகவும் விளங்கினாள். செயநகரன் 1328இல் கொலையுண்டதை அடுத்து, காயத்திரி மீண்டும் அரசியலுக்குள் நுழைய வேண்டிநேர்ந்தது. இந்திரேசுவரியும் அவளது ஏனைய தமக்கையரும் கூட மரித்திருந்த அக்காலத்தில், மயபாகித்தின் அரசாட்சி மங்கக்கூடாது என்பதற்காக, தன் மகள் திரிபுவன விஜயதுங்கதேவியை 1329இல் முடிசூட்டினாள். காயத்திரி மரித்த 1350இலேயே, அவள் மகள் விஜயதுங்கதேவியும் அரசபதவியைத் துறந்து, மயபாகித்தின் பேரரசனாகப் பிற்காலத்தில் விளங்கிய தன் மகன் ஹயாம் வுரூக்கிற்கு ஆட்சியை வழங்கினாள்.\n\nநகரகிரேதாகமம் எனும் நூல், தான் வசித்து வந்த விகாரத்தில் காயத்திரி மரித்தபோது இடம்பெற்ற பிரமாண்டமான சிரார்த்த நிகழ்வையும், பிற்காலத்தில், பெண் போதிசத்துவரான பிரச்சினபராமிதாவின் அவதாரமாக அவள் போற்றப்பட்டதையும் விவரிக்கின்றது. அவள் மறைந்தபோது ஆதித்தியவர்மனும் கய மெதனும் வழங்கிய பெரும் தானங்கள் பற்றி சில கல்வெட்டுக்கள் குறிப்பிடுவதன் மூலம், அவர்கள் அவர்களது காயத்திரி மீது கொண்டிருந்த பேரன்பைப் புரிந்துகொள்ள முடியும்.\n\n"}
{"id": "261064", "url": "https://ta.wikipedia.org/wiki?curid=261064", "title": "செயநகரன்", "text": "செயநகரன்\n\nசெயநகரன் அல்லது ஸ்ரீ மகாராஜ வீராண்டகோபால ஸ்ரீ சுந்தரபாண்டிய தேவ ஆதீசுவரன் அல்லது ஸ்ரீ சுந்தரபாண்டிய தேவதீசுவர விக்ரமோத்துங்கதேவன், அல்லது காலா கெமெத் என்றெல்லாம் அறியப்பட்டவன், 1295இல் கெதிரியின் மன்னனாகவும் 1309 - 1328 வரை மயபாகித் பேரரசின் அரசனாகவும் விளங்கிய மன்னன் ஆவான். ராடென் விஜயனின் மகனான செயநகரனின் வரலாற்றை, பரராத்தன், நகரகிரேதாகமம் முதலான சாவக நூல்கள் சொல்கின்றன. இவனது ஆட்சியின் போதே \"கஜா மடா\" (ஆனைத் தளபதி) என்பவன் அப்பேரரசில் முக்கியத்துவமடையத் தொடங்கினான்.\n\nSection::::வாழ்க்கை.\nராடென் விஜயனின் ஐந்து மனைவியரில், செயநகரன், மூத்தவளான திரிபுவனேசுவரியின் மகன் என்றும், இந்திரேசுவரியின் மகன் என்றும் வேறுபட்ட மரபுரைகள் சொல்கின்றன. இந்திரேசுவரியின் மகனான செயநகரன், குழந்தைகள் அற்ற திரிபுவனேசுவரியின் மகனாக, பட்டத்து இளவரசனாக வளர்ந்தான் என்பதே தகும். விஜயனின் ஆட்சியின் பிற்காலத்தில் ஏற்பட்ட கடுமையான கிளர்ச்சிகள், மயபாகித் பேரரசை ஆட்டம் காண வைத்தன. 1319இல் 'குதி' என்பவன் தலைமையில் இடம்பெற்ற கிளர்ச்சியொன்றில், அரண்மனையும், நகரும் கிளர்ச்ச்சியாளர்களால் கைப்பற்றப்பட்டபோது, கயா மடா, மற்றும் தன் காவலனின் உதவியுடன் அங்கிருந்து தப்பினான் செயநகரன். குதிக்கு மக்கள் ஆதரவு கிடைக்கவில்லை என்பதையுணர்ந்த கயா மடா, அவனது கிளர்ச்சியை அடக்கியொழித்து நகரை மீட்டபோதே, செயநகரன் மீண்டும் நகர் திரும்ப முடிந்தது. 1325 முதல் 1328 வரை சீனாவுடன் செயநகரன் வாணிபத் தொடர்புகளைப் பேணியமையையும் அறிந்து கொள்ள முடிகின்றது.\n\nபேரழகனாக இருந்தபோதும், செயநகரனின் பெண்பித்து அவனுக்குக் கெட்ட பெயரையே ஏற்படுத்திக் கொடுத்தது. அரசவை ஊழியர் பலரது மனைவியருடனும் மகள்மாருடனும் அடிக்கடி அத்துமீறி நடந்துகொண்ட செயநகரன், அவனது காம விளையாட்டுக்களைக் குறிக்கும் வகையில், \"காலா கெமெத்\" எனும் பெயராலேயே அழைக்கப்பட்டான்.\nSection::::படுகொலை.\n1328இல், அறுவைச் சிகிச்சை ஒன்றின் போது, தன் வைத்தியர் தங்கன் என்பவரால், திட்டமிட்டுப் படுகொலை செய்யப்பட்டான் செயநகரன். தீவிர விசாரணைக்குப் பின், தங்கன் கயா மெடனால் கொல்லப்பட்டதாக ஒரு கதையும், கயா மெடனின் திட்டப்படியே செயநகரன் கொல்லப்பட்டதாக இன்னொரு கதையும் சொல்லப்படுகின்றது. தன் மனைவியைக் காமக்கிழத்தியாக்கிய கோபத்தில், அரசவைப் பிரமுகர் ஒருவரே இப்படுகொலைக்கு உடந்தையாக இருந்ததாகவும் சொல்லப்படுகின்றது. எவ்வாறெனினும் செயநகரனின் கொலை, மர்மமாகவே இருந்து வருகின்றது.\n\nஅவன் மறைவுக்குப் பின் அரசாட்சிக்குப் பொறுப்பாக இருந்த இராசமாதா காயத்திரி, தான் பௌத்த துறவறத்தை ஏற்றிருந்ததால், அரசோச்ச மறுத்தாள். பின் அவளாணைப்படி, அவள் மகள் திரிபுவன விஜயதுங்கதேவி, மயபாகித்தின் அரசியாக முடிசூடிக் கொண்டாள். 1330களில், சிங்கசாரியின் இளவரசனாக விளங்கிய கர்த்தவர்த்தனன் அல்லது சக்கரதாரன் என்பவனை மணந்துகொண்ட துங்கதேவி, 1334இல் ஹயாம் வுரூக்கைப் பெற்றெடுத்ததுடன், 1350இல் அவனிடம் ஆட்சியைக் கையளித்து, அரசியலிலிருந்து விலகிக் கொண்டாள்.\n\n"}
{"id": "261071", "url": "https://ta.wikipedia.org/wiki?curid=261071", "title": "கால்சியம் தாமிர தைட்டனேட்டு", "text": "கால்சியம் தாமிர தைட்டனேட்டு\n\nகால்சியம் தாமிர தைட்டனேட்டு \"(Calcium copper titanate)\" என்பது CaCuTiO. என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இது கால்சியம் செப்பு தட்டனேட்டு என்றும் கால்சியம் தாமிரம் தைட்டானியம் ஆக்சைடு என்றும் அழைக்கப்படுகிறடு. ஆங்கிலத்தில் இதை CCTO என்ற சுருக்கக் குறியீட்டால் அழைப்பர். அறை வெப்பநிலையில் இதனுடைய மின்கடவாப்பொருள் மாறிலியின் மதிப்பு சுமார் 12000 என்பதால் இச்சேர்மம் பெரிதும் முக்கியத்துவம் பெறுகிறது. இருப்பினுன் இம்மதிப்பு துகள் அளவின் செயலுக்கு ஏற்ப பரவலாக மாறுபடுகிறது. இதனுடைய சார்பு அனுமதிப்புத் திறன் 100 ஆக இருக்கிறது ஆனால் இதிலிருந்து எவ்வாறு திறம்பட்ட ஏராளாமான அனுமதித்திறன் உற்பத்தியாகிறது என்பது விவாதத்திற்கு உரிய கருத்தாக நீடிக்கிறது.\n"}
{"id": "261076", "url": "https://ta.wikipedia.org/wiki?curid=261076", "title": "சிறிய தாமிரச் சுமப்பி", "text": "சிறிய தாமிரச் சுமப்பி\n\nசிறிய தாமிரச் சுமப்பி அல்லது சிறிய செப்புச் சுமப்பி \"(Small copper carrier)\" என்பது சிறுநீரில் தாமிரத்தைச் சுமந்து செல்லும் சிறிய மூலக்கூறு ஆகும். இது ஆங்கிலத்தில் SCC என்று சுருக்கக் குறியீட்டால் அழைக்கப்படுகிறது. உடலில் தாமிரத்தின் அளவு அதிகரிக்கும்போது கல்லீரலால் பித்தப்பைக்கு வெளியேற்ற முடியாத நிலை ஏற்பட்டால் மனித அல்லது சுண்டெலி சிறுநீரகத்திற்குள் வெளியேற்றப்படுகிறது. வில்சன் நோயில் இத்தகைய குறைபாடு உண்டாகிறது. சிறுநீரில் தாமிரம் வெளிப்படுவதைக் கொண்டு இந்நோயின் இயல்பு அறியப்படுகிறது. லாரன்சு வில்சன் கிரே மற்றும் சுவெட்லனாலட்செங்கொ ஆகியோர் இந்நோயைக் கண்டறிந்தனர். இச்சிறிய தாமிரச் சுமப்பி 2 கேடா (2 kDa) எனப்படுகிறது. இதன் சரியான இயல்பு இன்றுவரை அறியப்படவில்லை என்றாலும் அது ஒரு பெப்டைடாக இருக்கலாம் என்று முன்கணித்துக் கூறப்பட்டுள்ளது.\n"}
{"id": "261078", "url": "https://ta.wikipedia.org/wiki?curid=261078", "title": "பளிங்குப் பூனை", "text": "பளிங்குப் பூனை\n\nபளிங்குப் பூனை (\"marbled cat\") என்பது ஒரு காட்டுப்பூனை ஆகும். இது தென் மற்றும் தென்கிழக்கு ஆசியா பகுதிகளில் காணப்படுகிறது. 2002 ஆம் ஆண்டு இப்பூனை அழிவாய்ப்பு இனம் என்று பன்னாட்டு இயற்கை பாதுகாப்பு சங்கம் அறிவித்துள்ளது. இதன் எண்ணிக்கை பெருமளவு குறைந்து வருகிறது. 10000 பூனைகள்வரை இருந்த இவற்றின் எண்ணிக்கை 1000வரை குறைந்திருக்கலாம் என கருதப்படுகிறது.\nஇவை இந்தியாவில் சிக்கிம், டார்ஜிலிங், நாகாலாந்து போன்ற வடகிழக்கு இந்தியாவில் காணப்படுகிறது. மரபணு ஆய்வுகளில் இது ஆசிய தங்க நிறப் பூனை மற்றும் பே பூனை போன்ற பூனையினங்களில் இருந்து கிட்டத்தட்ட 9.4 மில்லியன் ஆண்டுகளுக்கு முன் பிரிந்து தனி இனமாகி இருக்கலாம் கருதப்படுகிறது.\n\nSection::::பண்புகள்.\nபளிங்குப் பூனை சாதாரண பூனையின் அளவை ஒத்து உள்ளது. உடல் நிறத்திலும், குறிகளிலும் புள்ளிச் சிறுத்தையை ஒத்து உள்ளது. பழுப்பு கலந்த சாம்பல் அல்லது காவி நிறமுடைய தோலும், அதன் மீது நீட்டுப் போக்காக அமைந்த ஒழுங்கற்ற திட்டுக்களும் காணப்படுகின்றன.இதற்கு நீண்ட அடர்த்தியான வால் உள்ளது. இவை தலை முதல் உடல்வரை 45 – 62 செமீ (18 – 24 அங்குளம்) உடல் நீளம் கொண்டவை. வால் 35- இல் இருந்து 55-செமீ நீளமுடையது. எடை 2 இல் இருந்து 5 கிலோ இருக்கும். இது பறவைகளையும், சிறியவகைப் பாலூட்டிகளையும் உண்கிறது.\n"}
{"id": "261081", "url": "https://ta.wikipedia.org/wiki?curid=261081", "title": "கறகால் பூனை", "text": "கறகால் பூனை\n\nகறகால் பூனை (\"Caracal\") என்பது ஒரு நடுத்தர அளவுள்ள காட்டுப் பூனை ஆகும். இதன் சுற்றளவு ஏறக்குறைய ஒரு மீட்டர் (3.3 அடி) இது ஆப்பிரிக்காவிலும், மத்திய ஆசியாவிலும், தென்மேற்கு ஆசியா, இந்தியா ஆகிய இடங்களை இருப்பிடமாகக் கொண்டது. இந்த பூனை பெயரான கறகால் என்பது துருக்கி மொழியில் இருந்து தோன்றியது துருக்கியில் கறகால் என்றால் \"கருப்பு காது\" என்று போருள் ஊனுண்ணிகளான இப்பூனைகள் பொதுவாக பறவைகள், கொறிணிகள், சிறு பாலூட்டிகள் முதலானவற்றை இரையாகக் கொள்கின்றன. பறந்து கொண்டிருக்கும் பறவைகளை இப்பூனை ஏறத்தாழ 3 மீட்டர் (9.8 அடி) உயரம் வரை குதித்துப் பிடிக்க வல்லது. இதன் சினைக்காலம் இரண்டில் இருந்து மூன்று மாதங்கள். ஒன்றில் இருந்து ஆறு குட்டிகள் வரை ஈனும். மனிதர்களால் அடைத்து வைத்து வளர்க்கப்படும் பூனைகள் சராசரியாக 16 ஆண்டுகள் வரை வாழும். பண்டைய எகிப்துக் காலகட்டத்தில் இப்பூனைகள் பழக்கப்படுத்தப்பட்டு வேட்டைக்குப் பயன்படுத்தப்பட்டிருக்கின்றன.\n\nSection::::தோற்றம்.\nகறகால் பூனை ஒல்லியான உடலமைப்பைப் பெற்றிருந்தாலும் வலுவான உடற்கட்டைக் கொண்டிருக்கும். நடுத்தர அளவிலானது. குறுகலான முகமும் நீண்ட கோரைப்பற்களையும் கொண்டிருக்கும். கறகால் பூனையின் ஒரு தனித்துவமான அம்சம் அதன் சுமார் 4.4 சென்டிமீட்டர் (1.75 அங்குள) முக்கோண வடிவ நீண்ட காதுகள் ஆகும். இந்த காதுகளின் முனையில் கொத்தான முடிகள் காணப்படும். இதற்கு நீண்ட கால்கள், குறுகியவால் (10 - 13 அங்குல நீளம்). உடல் முழுவதும் செந்நிற சாம்பல் நிறமும் வயிற்றுப் பகுதியில் மங்கலான மஞ்சள் அல்லது வெள்ளை நிறமும் கொண்டிருக்கும். பெண் பூனைகள் கடுவன்களை விடச் சிறியன.\n"}
{"id": "261086", "url": "https://ta.wikipedia.org/wiki?curid=261086", "title": "தாமிர(II) பெர்குளோரேட்டு", "text": "தாமிர(II) பெர்குளோரேட்டு\n\nதாமிர(II) பெர்குளோரேட்டு \"(Copper(II) perchlorate)\" என்பது Cu(ClO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தாமிரம் மற்றும் பெர்குளோரிக் அமிலம் சேர்ந்து உருவாகும் இவ்வுப்பு நீர் உறிஞ்சும் திறனுடன் காணப்படுகிறது, நீலநிறப் படிகங்களாகக் காணப்படும் இச்சேர்மம் பொதுவாக நீரேற்று வடிவத்திலேயே கிடைக்கிறது. பிற பெர்குளொரேட்டு உப்புகளைப் போல இதுவும் ஒரு வலிமையான ஆக்சிசனேற்றியாகும்.\n"}
{"id": "261095", "url": "https://ta.wikipedia.org/wiki?curid=261095", "title": "சிவிங்கிப் பூனை", "text": "சிவிங்கிப் பூனை\n\nசிவிங்கிப் பூனை அல்லது சிவிங்கி(ஆங்கிலம்: \"Lynx\") என்பது ஒரு நடுத்தர அளவுள்ள காட்டுப் பூனையாகும். இதில் நான்கு இனங்கள் உள்ளன.\nஇவை புவியின் வட பகுதியில் குறிப்பாக வட அமெரிக்கா, கனடா, ஐரோப்பா போன்ற பகுதிகளில் வாழ்கிறது. இந்தியாவில் சம்மு காசுமீர் பகுதியில் அரிதாகக் காணப்படுகிறது.\n\nஇது மாக்கடோனியக் குடியரசின் தேசிய விலங்காகும்.\n\nSection::::தோற்றம்.\nசிவிங்கிப் பூனை குறுகிய வால் கொண்டு, நீண்ட கால்கள், பனிக் கட்டிகளில் நடப்பதற்கேற்ற பாதங்கள், காதுகளில் கொத்தான முடி, முகத்தில் மீசைபோன்ற முடிக்கற்றைகள், போன்றவற்றுடன் இருக்கும். உடல் நிறம் மங்கிய பழுப்பு அல்லது சாம்பல் நிறமுடையதாகவும், ஆங்காங்கே பழுப்பு நிறப்புள்ளிகள் கொண்டிருக்கும்.\nஇவை உயரமான இடங்களில் உள்ள காட்டுப்பகுதிகளில் புதர்கள், நாணல் செடிகள், புற்கள் போன்றவை அடர்தியாக நிறைந்த பகுதியில் காணப்படுகின்றன. இவை நன்கு மரமேறவும், நீந்தவும் தெரிந்தவை. இது பெரும்பாலும் பறவைகளையும், சிறியவகை பாலூட்டிகளையும் வேட்டையாடுகிறது. அவ்வப்போது ஆடுகளையும் பதம்பார்க்கும்.\n"}
{"id": "261098", "url": "https://ta.wikipedia.org/wiki?curid=261098", "title": "ரவிக்குமார் ராஜேந்திரன்", "text": "ரவிக்குமார் ராஜேந்திரன்\n\nரவிக்குமார் ராஜேந்திரன் (வயது 29) என்பவர் ஒரு தமிழ் திரைப்பட இயக்குநர். குறும் படங்கள் இயக்கத்தின் மூலம் திரைப்பட இயக்குநராக வளர்ந்தவர். கலைஞர் தொலைக்காட்சியில் நடத்தப்படும் பிரபலமான நாளைய இயக்குனர் நிகழ்ச்சியில் இறுதிப் போட்டிவரை வந்து பரிசுபெற்றவர். சூது கவ்வும் திரைப்படத்தில் இணை இயக்குநராக இருந்தார். தமிழின் முதல் கால யந்திர கதையான இன்று நேற்று நாளை படத்தின் மூலம் இயக்குநராக அறிமுகமானார்.\n"}
{"id": "261100", "url": "https://ta.wikipedia.org/wiki?curid=261100", "title": "கருவியியல் பொறியியல்", "text": "கருவியியல் பொறியியல்\n\nகருவியியல் (அல்லது) கருவிமயமாக்கல் பொறியியல் (ஆங்கிலத்தில்: INSTRUMENTATION) என்பது பொறியியலில் முக்கியமான துணைப்பிரிவாகும். இது அளவீட்டு கருவிகளைப் உபயோகப்படுத்தி தொழிற்சாலைகளின் செயற்பாடுகளை அளவீடவும், கட்டுப்படுத்தவும் உதவுகிறது. இது உற்பத்தி, ஆய்வகம், தயாரிப்பு நிறுவனங்களில் செயல்முறை மாறிகளை(\"process variables\") கண்காணிக்கும், கட்டுப்படுத்தும் கலை மற்றும் அறிவியல் துறை ஆகும்.\n\nகருவி என்பது இயற்பியல் அளவுகளான வெப்பநிலை, மட்டம், தொலைவு, கோணம், ஒட்டம் மற்றும் அழுத்தத்தினை அளவீடும் சாதனம் ஆகும். கருவிகள் வெப்பமானிகள் போன்று நேரடியாக அளவீடும் எளிய சாதனமாகவோ அல்லது பல்வேறு காரணிகளை அளவீடும் சிக்கலான செயல்முறை பகுப்பாய்விகளாக இருக்கலாம். சுத்திகரிப்பு நிலையங்கள், தொழிற்சாலைகள், வாகனங்கள் ஆகியவற்றில் கருவிகள் பெரும்பாலும் ஒரு கட்டுப்பாடு அமைப்பின் அங்கமாக இருக்கும். அளவீடவேண்டிய மாறிகளை அளவீட உதவும் \"கையடக்க கருவிகளும்\"(Handheld devices) கருவியியலின் ஒர் பகுதியாகும். பொதுவாக ஆய்வகங்களில் பல்வேறுவிதமான கையடக்க கருவிகள் பயன்படுத்தப்படுகிறது இருப்பினும் மேற்கத்திய நாடுகளின் வீடுகளில் பயன்படுத்தப்படும் \"புகைக் கண்டறிவானும்\" (smoke detector) கையடக்க கருவியாகும்.\n\nகட்டுப்பாட்டு அமைப்புடன் இணைக்கப்பட்ட கருவியானது, இறுதிக் கட்டுப்பாட்டு சாதனங்களான வால்வுகள் (\"valves\"), வரிச்சுருள்கள்(\"solenoides\"), சீரியக்கிகள்(\"regulators\"), இடைமாற்றீடுகள்(\"relays\"), சுற்றுத் தகாப்பான்கள்(\"circuit breakers\") ஆகியவற்றை இயக்க சமிக்ஞைகளை வழங்குகிறது. இந்த சாதனங்கள் தொலை(\"remote\") அல்லது தானியங்கி கட்டுப்பாடுகளின்(\"automatic control\") மூலம் தேவையான வெளியீட்டு மாறிகளை கட்டுப்படுத்துகிறது.\n\nபரப்பி (\"transmitter\") ஒரு கருவியியல் சாதனமாகும் , இது 4-20மில்லிஅம்பியர் அலைமருவி மின்சாரத்தினை சமிக்ஞைகளாக வெளியீடுகிறது, இது கணினிமயமாக்கப்பட்ட ஆளிக்கு(\"plc, dcs, scada\") எடுத்துச்செல்லப்பட்டு புரிந்துகொள்ளக்கூடிய தகவலாக மாற்றப்பட்டு பின்பு பகுப்பாய்வுக்குட்படுத்தப்பட்டு \"தொழிற்சாலைகளின் செயற்முறைகளையோ\" அல்லது \"இறுதிக் கட்டுப்பாடு சாதனங்களையோ\" கட்டுப்படுத்துகிறது.\n\nSection::::அளவீடு.\nகருவியியல் பல்வேறு இயற்பியல் காரணிகளை அளவீட பயன்படுகிறது, அவை:\n\n\n\n"}
{"id": "261103", "url": "https://ta.wikipedia.org/wiki?curid=261103", "title": "சங்கிலியம் (நூல்)", "text": "சங்கிலியம் (நூல்)\n\nசங்கிலியம் என்பது, 1519 முதல் 1561 வரை யாழ்ப்பாண இராச்சியத்தை ஆண்ட முதலாம் சங்கிலி அரசனைத் தலைவனாகக் கொண்டு எழுதப்பட்ட ஒரு காவியம் ஆகும். காரை. செ. சுந்தரம்பிள்ளையினால் எழுதப்பட்ட இக்காவியம் யாழ்ப்பாணத்தில் இருந்து வெளிவந்துகொண்டிருந்த ஈழநாடு பத்திரிகையின் 10 ஆம் ஆண்டு நிறைவை ஒட்டி நடத்தப்பட்ட காவியப் போட்டியில் முதல் பரிசு பெற்றது. இலங்கை சாகித்திய மண்டலப் பரிசும் இதற்குக் கிடைத்தது. இதன் முதற்பதிப்பு 1970 சித்திரை மாதம் ஈழநாடு வெளியீடாக வெளிவந்தது.\n\nSection::::நோக்கம்.\nஇலங்கையின் வடபகுதியில் பல நூற்றாண்டுகளாகத் தமிழ் அரசு ஒன்று இருந்த போதிலும் அதன் நினைவாகக் குறிப்பிடத்தக்க நினைவுச் சின்னங்கள் எதுவும் இல்லை. முதலாம் சங்கிலி மன்னன் யாழ்ப்பாண இராச்சியத்தை ஆண்ட மன்னர்களுட் குறிப்பிடத்தக்கவன். இவன் காலத்தில் யாழ்ப்பாண இராச்சியத்தில் போர்த்துக்கேயர் தலையீடு ஏற்பட்டது. எனினும், அவர்களை வெற்றிகரமாகச் சமாளித்து யாழ்ப்பாணத்தின் இறைமையைப் பேணிப் பாதுகாத்து வந்தான். அவனுடைய போர் வலியும், ஆட்சித்திறனும், இராச தந்திரமும், தேச பக்தியும் இந்த நூலாசிரியரைக் கவர்ந்தன. இந்நூல் எழுதப்பட்ட காலம்வரை அம்மன்னனுக்கு யாழ்ப்பாண மக்கள் எவ்வித நினைவுச்சின்னத்தையும் அமைத்திருக்கவில்லை என்பதும், அவன் வாழ்ந்த பகுதியாகிய சங்கிலித்தோப்பு கவனிப்பாரற்று இருந்ததும் நூலாசிரியரின் மனத்தை உறுத்தியது. இந்த வருத்தத்தை இச் சிறு காவியத்தைப் படைத்ததன் மூலம் ஓரளவு துடைத்துக்கொள்வதாக அவர் குறிப்பிட்டுள்ளார்.\n\nSection::::துணை நூல்கள்.\nமுதலாம் சங்கிலியைத் தலைவனாகக் கொண்டு பேராசிரியர் க. கணபதிப்பிள்ளை ஒரு நாடகத்தை எழுதியிருந்தார். இதை அடிப்படையாகக் கொண்டும், பிற நூல்களின் வழி யாழ்ப்பாண வரலாற்றை ஆராய்ந்தும் இக்காவியத்தை எழுதியிருப்பதாக நூலாசிரியர் கூறுகிறார். இக்காவியத்தில் உண்மை வரலாற்றோடு நூலாசிரியரின் கற்பனையும் ஓரளவு கலந்துள்ளது.\n\nSection::::முக்கியத்துவம்.\nஇலங்கை 1948ல் விடுதலை பெற்றபோதும், 1950களின் முற்பகுதியிலேயே மக்களிடையே தேசிய, இன, மொழி உணர்வுகள் உருவாகின என்றும், தமிழ் மக்களும் தம்முடைய மொழி, பண்பாடு, நாடு, சமயம் ஆகியவற்றின் பெருமைகளையும் நிலைமைகளையும் உணரத் தலைப்பட்டார்கள் என்றும், இந்நிலையில் மக்களுக்கு மொழிப்பற்று, நாட்டுப்பற்று, வீர உணர்வு, ஒற்றுமை உணர்வு ஆகியவற்றை ஊட்டுவதற்கான தேவை உணரப்பட்டது என்றும் இந்நூலுக்கு அணிந்துரை எழுதிய பேராசிரியர் வித்தியானந்தன் குறிப்பிடுகிறார். இதற்கு ஒரு வழியாக பேராசிரியர் கணபதிப்பிள்ளை சங்கிலியன் நாடகத்தை எழுதியதைப் போலவே சுந்தரம்பிள்ளையும் சங்கிலியத்தை எழுதியுள்ளார் என்பது அவரது கருத்து.\n\n\n"}
{"id": "261119", "url": "https://ta.wikipedia.org/wiki?curid=261119", "title": "1717", "text": "1717\n\n1717 (MDCCXVII) ஒரு வெள்ளிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n"}
{"id": "261121", "url": "https://ta.wikipedia.org/wiki?curid=261121", "title": "காந்தள் (இலக்கணம்)", "text": "காந்தள் (இலக்கணம்)\n\nகாந்தள் தாவரத்தில் உள்ள மலர் பொதுவாக காந்தள் என்றோ காந்தள் மலர் என்றோ குறிப்பிடுவதுண்டு. இலக்கணத்தின்படி, காந்தள் என்பது பொருள் இலக்கணம், புறப்பொருள், வெட்சிந் திணையின் பகுதியாக வரும் ஒரு துறை. புறப்பொருளில் ஒன்றாகிய வெட்சித்திணையைத் தொல்காப்பியர் குறிஞ்சித்திணையின் புறம் என்று குறிப்பிடுகிறார். இதில் ஆனிரைகளைக் கவர்ந்துவந்து காப்பாற்றும் முதற்பகுதி 14 துறைகளை உடையது என்கிறார். மறக்குடி பற்றிக் குறிப்பிடுவதும் வெட்சித்திணை என்கிறார். இந்த மறக்குடி பற்றிப் பேசும் குடிநிலை 21 துறைகளை உடையது எனக் குறிப்பிட்டு அவற்றில் ஒன்றாக இந்தக் காந்தள் துறையைக் குறிப்பிடுகிறார்.\n\nவெறி அறி சிறப்பின் வெவ்வாய் வேலன் வெறியாட்டு அயர்ந்த காந்தள் – என்பது தொல்காப்பியத்தில் உள்ள தொடர். வேலன் வெறி ஆடுவான். வேந்தனுக்கு வெற்றி தருக எனக் கொற்றவையை வேண்டி வெறியாடுவான். வெறியாடத் தெரிந்த வேலன் தன் விருப்பத்தைத் தெரிவிக்கும் வாயால் வேண்டிக்கொண்டு வெறியாடுவான். இப்படி ஆடும் ஆட்டத்துக்குக் காந்தள் என்று பெயர்.\n\nகாதலனை நினைத்துக்கொண்டு காதலி இல்லத்தில் வெறியாடினாள் எனப் பொருள் வரும் வெண்பாப் பாடல் ஒன்றை இதற்கு எடுத்துக்காட்டாக இளம்பூரணர் தந்துள்ளார். மேலும் வென்றி வேண்டி வெறியாடியதற்குச் செய்யுள் சிலப்பதிகாரம் வேட்டுவ-வரியில் கண்டுகொள்க எனக் குறிப்பிடுகிறார். இன்னும் கூறுகையில், வேலன் வெறியாடியதற்குச் செய்யுள் வந்தவழிக் கண்டுகொள்க என்று எழுதுகிறார்.\n\nஇவற்றால் வேலன் என்னும் பூசாரி ஆடும் வெறியாட்டு என்னும் துறை காந்தள் என்னும் துறை எனத் தெரியவருகிறது. பெண் ஆடும் வெறியாட்டு வேறு. பெண் ஆடும் வெறியாட்டு அகப்பொருள்.\n"}
{"id": "261126", "url": "https://ta.wikipedia.org/wiki?curid=261126", "title": "பாலை மத்திய வங்கி", "text": "பாலை மத்திய வங்கி\n\nபாலை மத்திய வங்கி தென்னிந்தியாவின் கேரளத்தை தலைமையிடமாகக் கொண்டு செயற்பட்டுவந்த இந்திய வணிக வங்கியாகும். 1927ஆம் ஆண்டில், சிறு கிராமத்தில் சிறிய அளவில் தொடங்கப்பட்ட இவ்வங்கி, கேரளாவில் பெரிய வங்கியாக மட்டுமின்றி, கேரள அரசுக்கு அடுத்த அளவில் மிகப்பெரிய நிறுவனமாகவும், இந்தியாவில் செயற்படும் 94 மொத்த வங்கிகளில் 17ஆவது பெரிய வங்கியாகவும் வளர்ந்தது. 1960ஆம் ஆண்டில் பாரத ரிசர்வ் வங்கியால் கேரள உயர்நீதிமன்றத்தில் தொடர்ந்த வழக்கின் காரணமாக இவ்வங்கி கலைக்கப்பட்டது.\n"}
{"id": "261129", "url": "https://ta.wikipedia.org/wiki?curid=261129", "title": "ஏசியன் ஏவியேசன் சென்டர் (இலங்கை)", "text": "ஏசியன் ஏவியேசன் சென்டர் (இலங்கை)\n\nஏசியன் ஏவியேசன் சென்டர் (AAC) என்பது இலங்கையில் வான்வெளிப் பொறியியல், பறப்பியல் ஆகியவற்றில் பயிற்சி வழங்கும் தனியார் பள்ளியாகும்.\n\nஇது இலயன் ஏர் நிறுவனத்தின் கிளை நிறுவனம் ஆகும்.\n\nSection::::வரலாறு.\nஇந்நிறுவனத்தின் உரிமையாளர், திரைப்பட தயாரிப்பாளர், சந்திரன் இரத்தினம் ஆவார்.\nSection::::பாடத்திட்டம்.\nவான்வெளிப்பொறியியலிலும் பறப்பியல் துறையிலும் பல்வேறு பாடங்களைக் கொண்டுள்ள இந்நிறுவனம், மாணவர்களுக்கென டென்னிசு அரங்கம், வானூர்தி சேவையகம் என பல்வேறு வசதிகளையும் கொண்டுள்ளது.\n\n"}
{"id": "261130", "url": "https://ta.wikipedia.org/wiki?curid=261130", "title": "வெள்ளையன்கள் (பட்டாம்பூச்சிக்குடும்பம்)", "text": "வெள்ளையன்கள் (பட்டாம்பூச்சிக்குடும்பம்)\n\nவெள்ளையன்கள் என்றும் புல்வெளியாள்கள் என்றும் நுனிச்சிறகன்கள் என்றும் அழைக்கப்படும் பட்டாம்பூச்சிக் குடும்பத்தின் கீழ் 76 பேரினங்களும் 1,100 சிற்றினங்களும் வருகின்றன. இப்பட்டாம்பூச்சிகள் ஆப்பிரிக்கக் கண்டத்திலும் ஆசியக்கண்டத்திலும் வெப்பமண்டலங்களில் காணப்படுகின்றன. சில இனங்கள் மட்டும் வட அமெரிக்காவில் இருக்கின்றன. இவற்றின் மாறுபட்ட நிறத்தைத்தரும் நிறமிகள் கழிவுகளிலிருந்து பெறப்படுகின்றன.\n\nSection::::புறத்தோற்றம்.\nஇப்பட்டாம்பூச்சிகள் மஞ்சள், வெள்ளை ஆகிய நிறங்களிலான இறக்கைகளையும், அவற்றின்மீது சிவப்பு, கறுப்பு, ஆரஞ்சு, பழுப்பு நிறத்திட்டுக்களையும் கொண்டிருக்கின்றன. மேலிறக்கைகள் அடியில் அகலமாகவும் நுனியில் குறுகியும் நீண்டும் உள்ளன. பின்னிறக்கைகள் வட்டமாகவோ வளைந்த விளிம்புடனோ காணப்படுகின்றன. பின்னிறக்கைகள் அடிவயிற்றைச்சுற்றி அமைந்திருக்கின்றன. அதனால் அவை இறக்கைகளை மடித்து அமர்ந்திருக்கும்போது அப்பகுதி மறைந்தே இருக்கும். இவற்றின் கால்கள் நன்றாக வளர்ந்திருக்கின்றன. கூட்டுக்கண்கள் வெளிர்மஞ்சளாகவோ வெளிர்நீலமாகவோ சாம்பல்நிறத்திலோ காணப்படும். நெஞ்சு நடுத்தரமாகவும் அடிவயிறு நீண்டும் குறுகியும் பொதுவாக காணப்படும். ஆனால் செஞ்சிறகன், கொன்னை வெள்ளையன் முதலிய சில இனங்களின் நெஞ்சு தடித்தும் அடிவயிறு சிறிதாகவும் இருக்கும். ஆண்பூச்சிகளின் இறக்கைகள் பெண்பூச்சிகளைக்காட்டிலும் பெரிதாக இருக்கும். பளிச்சென்ற நிறத்தில் குறுகலான திட்டுக்களைப்பெற்றிருக்கும். பெண்பூச்சிகள் மங்கலான பல திட்டுக்களைப்பெற்றிருக்கின்றன.\n\nSection::::வாழிடங்கள்.\nஅனைத்துவகை இடங்களிலும் வாழ்ந்தாலும் இப்பட்டாம்பூச்சிகள் பொதுவாக வெயிலை நாடுகின்றன.\n\nSection::::நடத்தை.\nசுற்றும் வெள்ளையன், ஆரஞ்சு நுனிச்சிறகன் முதலிய சில இனங்கள் முன்னிறக்கைகளைப் பின்னிறக்கைகளுக்கு நடுவே வைத்தவாறு அமரும். வெயில்காயும்போதும் இறக்கைகளை மடித்தே உட்காரும். பறக்கும்விதம் இனத்துக்கினம் மாறுபடும். மந்தமானதுமுதல் மிகவிரைவானதுவரை இருக்கும். தரையையொட்டி குறுஞ்செடிகளையொட்டியே பெரும்பாலானவை காணப்படும். ஆண்பூச்சிகள் திறந்தவெளிகளை விரும்பும், சேற்றுமண்ணில் உப்புக்களுக்காக உறிஞ்சும். பெண்பூச்சிகள் நிழலை நாடும். பருவகாலத்துக்கேற்றாற்போல ஆண்-பெண் பூச்சிகளில் தோற்றமாற்றங்கள் காணப்படும்.\n"}
{"id": "261134", "url": "https://ta.wikipedia.org/wiki?curid=261134", "title": "1 − 2 + 3 − 4 + ⋯", "text": "1 − 2 + 3 − 4 + ⋯\n\nகணிதத்தில், 1 − 2 + 3 − 4 + ··· என்பது ஒன்றுவிட்டொன்று குறிமாற்றப்பட்ட நேர்முழுவெண்களை உறுப்புகளாகக் கொண்ட முடிவில்லாத் தொடர் ஆகும். சிகுமாக் குறியீட்டு முறைப்படி, இத்தொடரின் முதல் n உறுப்புகளின் கூட்டுத்தொகையை பின்வருமாறு குறிப்பிடலாம்.\n\nஇத்தொடர் ஒருங்குவதில்லை. அதாவது, இத்தொடரின் முடிவிலி உறுப்புகளின் கூட்டுத்தொகைக்கு முடிவுள்ள எல்லையேதும் இல்லை. இருப்பினும், 18ஆம் நூற்றாண்டின் நடுப்பகுதியில் இலியோனாடு ஒயிலர் பின்வரும் முரண்போலிச் சமன்பாட்டைக் குறிப்பிட்டிருந்தார்.\n\nSection::::முரண்போலிக்கான விளக்கம்.\nபின்வருமாறு குறித்த ஒழுங்கில், இத்தொடரை நான்கு தடவைகள் இட்டுக் கூட்டும்போது, முதலாவது 1ஐத் தவிர ஏனைய அனைத்து நேருறுப்புகளும் எதிருறுப்புகளும் சேர்ந்து சுழியத்திற்குச் சமனாகிவிடும். இத்தொடரின் நான்கு படிகளின் கூட்டுத்தொகை 1 என்பதனால், இத்தொடர் formula_3இற்குச் சமனாகுதல் வேண்டும்.\n\nSection::::ஒருங்காமை.\nஇத்தொடரின் உறுப்புகள் (1, -2, 3, -4, ...) 0ஐ அணுகுவதில்லை. ஆகவே, என்ற தொடர், உறுப்புத் தேர்வின்படி ஒருங்குவதில்லை.\n\n\n"}
{"id": "261141", "url": "https://ta.wikipedia.org/wiki?curid=261141", "title": "இலித்தியம் புரோமைடு", "text": "இலித்தியம் புரோமைடு\n\nஇலித்தியம் புரோமைடு \"(Lithium bromide)\" என்பது LiBr என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இலித்தியமும் புரோமினும் சேர்ந்து உருவாகும் இச்சேர்மத்தின் அதிகமான நீர் உறிஞ்சும் திறனைக் கொண்டிருப்பதால் இது பல குளிர் சாதானக் கருவிகளில் பயன்படுத்தப்படுகிறது.\n\nSection::::தயாரிப்பும் பண்புகளும்.\nஇலித்தியம் கார்பனேட்டுடன் ஐதரோ புரோமிக் அமிலத்தைச் சேர்த்து வினைப்படுத்துவதால் இலித்தியம் புரோமைடைத் தயாரிக்கலாம். இவ்வுப்பு மற்ற கார உலோக புரோமைடுகள் போலில்லாமல் பல படிக வடிவ நீரேற்றுகளாக உருவாகிறது . இலித்தியம் புரோமைடின் நீரிலி வடிவம் சோடியம் குளோரைடு போல கனசதுர படிகங்களாக உருவாகிறது.\n\nஇலித்தியம் ஐதராக்சைடு மற்றும் ஐதரோபுரோமிக் அமிலம் ( ஐதரசன் புரோமைடின் நீர்க் கரைசல்) ஆகியன தண்ணீர் முன்னிலையில் இலித்தியம் புரோமைடை வீழ்படிவாக்குகின்றன.\n\nLiOH + HBr → LiBr + HO\n\nSection::::பயன்கள்.\nகுளிர் சாதானக் கருவிகளில் ஈரம் உலர்த்தியாக இலித்தியம் புரோமைடு பயன்படுத்தப்படுகிறது. இவ்வுப்புகளை நீருடன் சேர்த்து உட்கவர் குளிர்விப்பிகளில் பயன்படுத்துகிறார்கள். தவிர இவை கரிம தொகுப்பு வினைகளில் வினைப்பொருட்களாகப் பயன்படுத்தப்படுகின்றன. உதாரணமாக இது சில மருந்துகளுடன் கூட்டு விளைபொருளாக மீள்நிகழ் வினையுடன் உருவாகிறது.\n\nSection::::மருத்துவப் பயன்கள்.\nஆரம்பகால 1990 களில் இலித்தியம் புரோமைடு தூக்க மருந்தாகப் பயன்படுத்தப்பட்டது. பின்னர் 1940 களில் இந்தப்பயன்பாடு குறைந்து போனது. ஏனெனில், உப்புக்கு மாற்றாக இதைப் பயன்படுத்திய சில இதய நோயாளிகள் பிறகு இறந்து போனார்கள்.\n\nஇலித்தியம் கார்பனேட்டு மற்றும் இலித்தியம் குளோரைடு உப்புகள் போல இதுவும் இருமுனைக் கோளாறுகளுக்குப் பயன்படுத்தப்படுகிறது.\nஒரு நாளைக்கு 225 மில்லி கிராம் இலித்தியம் புரோமைடு கொடுத்துவந்தால் புரோமியம் நோய்க்கு ஆளாக நேரிடும். \n\nSection::::தீங்குகள்.\nஇலித்தியம் உப்புகள் அரிப்புத்தன்மையும் உளவியல் சார்ந்த நோய்களுக்கு காரணமாகவும் இருக்கின்றன. இலித்தியம் புரோமைடு உப்பானது நீரில் கரையும் போது வெப்பத்தை வெளிப்படுத்துகிறது. ஏனெனில் இது, கரைசலின் எதிர் உள்ளுறை வெப்பத்தைக் கொண்டுள்ளது.\n"}
{"id": "261146", "url": "https://ta.wikipedia.org/wiki?curid=261146", "title": "டயானா (தொன்மவியல்)", "text": "டயானா (தொன்மவியல்)\n\nடயானா (Diana) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். கிரேக்கத் தொன்மவியலில் இவருக்கு ஒப்பானவர் ஆர்ட்டெமிசு ஆவார். இவர் வேட்டை, சந்திரன், மரக்காடுகள் மற்றும் பிறப்பிற்கான கடவுள் ஆவார். டெலோ எனும் தீவில் இவருடைஅய் சகோதரரான அப்பல்லோவுடன் இவர் பிறந்தார்.\n\n"}
{"id": "261147", "url": "https://ta.wikipedia.org/wiki?curid=261147", "title": "ஹயாம் வுரூக்", "text": "ஹயாம் வுரூக்\n\nஹயாம் வுரூக் (\"Hayam Wuruk\", 1334–1389) மயபாகித்தை ஆண்ட ஒரு சாவக இந்து மன்னார் ஆவார். இவர் 1350 இற்குப் பின், இராயசநகரன் (\"Rajasanagara\") அல்லது பதாரா பிரபு (\"Bhatara Prabhu\") என்றும் அழைக்கப்பட்டவர். மயபாகித்தின் நான்காவது பேரரசரான இவர் தன் தானைத் தலைவன் கயா மடாவின் உதவியுடன், அப்பேரரசின் உன்னதமான காலகட்டத்தில் ஆட்சி புரிந்தார். தன் தாய் திரிபுவன விஜயதுங்கதேவிக்குப் பின் ஆட்சிக்கு வந்த ஹயாம் வுரூக்கிற்குப் பின், அவரது மருகன் விக்கிரமவர்தனன் ஆட்சிபுரிந்தார்.\n\nSection::::வாழ்க்கை.\n\"நகரகிரேதாகமம்\" எனும் சாவக நூலின் படி, ஹயாம் வுரூக், கெலுட் எரிமலை குமுற ஆரம்பித்த கிபி 1334ஆம் ஆண்டில் பிறந்தார். சாவக மன்னனாக, இறைவன் பதாரா குருநாதன் அவதரித்ததன் தெய்விக முன்னறிவிப்பே இவ்வெரிமலை வெடிப்பு என்கின்றது நகரகிரேதாகமம். இதே ஆண்டிலேயே கயா மடா, தன் புகழ்பெற்ற பலாப சபதத்தை சூளுரைத்ததாகவும் சொல்லப்படுகின்றது.\n\nமயபாகித் பேரரசி திரிபுவன விஜயதுங்கதேவிக்கும் கர்த்தவர்த்தனன் எனும் சிங்கசாரி இளவரசனுக்கும் பிறந்தான் ஹயாம் வுரூக். ஹயாம் வுரூக் என்ற பெயர் சாவக மொழியில் \"பேரறிவு நிறைந்த சேவல்\" எனப் பொருள்படும். நகரகிரேதாகமமும் \"பரராத்தன்\" எனும் இன்னொரு சாவக வரலாற்று நூலும், ஹயாம் வுரூக்கின் கட்டழகையும், வாள்வீச்சு, வில்வித்தை என்பவற்றில் அவன் காட்டிய பெருவீரத்தையும், அரசுசூழ்கை, கலைகள், நுண்மதி என்பவற்றில் நிகரற்று விளங்கியதையும் கூறி மகிழ்கின்றன. \"தோபெங்\" எனும் சாவக மரபுவழி நடனத்தை ஆடக்கூடிய தலைசிறந்த ஆடற்கலைஞனாகவும் அவன் திகழ்ந்ததாக அவை மேலும் சொல்கின்றன.\n\nSection::::ஆட்சி.\n1350இல், மயபாகித் பேரரசை அமைத்த ராடன் விஜயனின் அரசியும், ஹயாம் வுரூக்கின் பாட்டியும் ஆன இராசமாதா காயத்திரி பிக்குணியாகவே, தன் பௌத்த மடத்தில் மரித்துப் போனாள். அவளது கட்டளைகளுக்கேற்பவே நாட்டை ஆண்டுவந்த விஜயதுங்கதேவி, அதனால் அரசபதவியை விட்டுவிலகவேண்டிய நிர்ப்பந்தம் உண்டானது. எனவே, அவள் மகன் ஹயாம் வுரூக், தன் பதினாறு வயதிலேயே ஆட்சிப்பீடத்தில் அமர்ந்ததுடன், தானைத் தலைவன் கயா மடாவின் அறிவுரைகளின் கீழ் இந்தோனேசியத் தீவுக்கூட்டங்களில் பெரும்பாகத்துக்கு மயபாகித் பேரரசு விரியும் வண்ணம் நல்லாட்சி புரியலானான்.\n\nஅரசியல் பலத்தைப் பெருக்குவதற்காக, சுண்டா நாட்டு இளவரசியான \"டியா பிதாலோக சித்திரரேஸ்மி\"யை, ஹயாம் வுரூக் மணப்பதாக இருந்தது. எனினும், கயா மடா சுண்டா நாட்டை, மயபாகித்தின் கீழ் அடங்கிருக்க வேண்டுமெனக் கட்டளையிட்டதால், திருமணம் நின்றுபோனதுடன், \"புபாத் போர்\" என்றழைக்கப்படும் வரலாற்றுத் துயர்மிகு நிகழ்வில், திருமணத்துக்கு வந்திருந்த சுண்டா அரசகுடும்பத்தைச் சேர்ந்த பெரும்பாலானோர், மயபாகித் மண்ணில் கொல்லப்பட்டனர். ஹயாம் வுரூக் மீது காதல் கொண்டிருந்த இளவரசி பிதாலோகாவும் மனமுடைந்துபோய், தன்னுயிரை மாய்த்துக் கொண்டாள். இதனால், சுண்டா மற்றும் மயபாகித் நாடுகளுக்கிடையிலான உறவு முற்றாக சீரழிந்து போனதுடன், இவ்வீனச் செயலுக்காக, மயபாகித் அரசவை ஆன்றோரால், கயா மடா கடுமையாக விமர்சிக்கப்பட்டான்.\n\nபல ஆண்டுகளுக்குப் பின், தன் முறைமைத்துனியான படுகா சோரியை, ஹயாம் வுரூக் மணந்துகொண்டான். அரசி சோரிக்குப் பிறந்த \"குசுமாவர்த்தனி\" எனும் மகளொருத்தி, ஹயாம் வுரூக்கின் வாரிசாக விளங்கினாள். அவள் பிற்காலத்தில் விக்கிரமவர்தனன் எனும் உறவினன் ஒருவனை மணந்துகொண்டாள். எனினும் ஹயாம் வுரூக்கின் இற்பரத்தையொருத்திக்கு \"வீரபூமி\" எனும் மகன் ஒருவன் இருந்தான். ஹயாம் வுரூக் மறைந்த 1389இற்குப் பின், வீரபூமிக்கும் விக்கிரமவர்த்தனுக்கும், பலத்த அரியாசனப் போட்டி இடம்பெற்றது. பரெக்ரெக் எனுமிடத்தில் இடம்பெற்ற போரில் வீரபூமி தோற்றதைத் தொடர்ந்து, விக்கிரமவர்தனன் அரசுக்கட்டிலேறினான்.\n\nபொ.பி 1365இல் இம்பு பிரபஞ்சன் எனும் சாவகக் கவிஞர், ஹயாம் வுரூக்கைக் கௌரவிக்கும் வகையில், அவன் வம்சவரலாற்றைப் பாடும் \"நகரகிரேதாகமம்\" எனும் சாவக வரலாற்று நூலை இயற்றினார். கிழக்கு சாவகத்தில் அவன் மேற்கொண்ட சுற்றுலாக்களையும், ஊர்கள், கோயில்கள், நாடுகள் என்று அவன் மேற்கொண்ட இரம்மியமான பயணங்கள் பற்றியும் அந்நூல் மேலும் விவரிக்கின்றது. 1370இலிருந்து 1381வரை அவன் சீன அரசுடன் வாணிப உறவைப் பேணியதை அறியமுடிகின்றது.\n\n"}
{"id": "261149", "url": "https://ta.wikipedia.org/wiki?curid=261149", "title": "லாக்கீட் மார்ட்டின்", "text": "லாக்கீட் மார்ட்டின்\n\nலாக்கீட் மார்டின் அல்லது லொக்கீட் மாட்டின் (\"Lockheed Martin\") அமெரிக்காவைச் சேர்ந்த ஒரு உலகளாவிய நிறுவனம் ஆகும். வருமானத்தின் அடிப்படையில் இது உலகின் பெரும் பாதுகாப்பு ஒப்பந்தக்கார நிறுவனமாகும்.\n\nSection::::தொழில் பிரிவு.\nலாக்ஹீட் மார்டின், ஐந்து தொழில் பிரிவுகளில் செயல்படுகிறது, அவையாவா;\n"}
{"id": "261154", "url": "https://ta.wikipedia.org/wiki?curid=261154", "title": "அலைவரைவி", "text": "அலைவரைவி\n\nஅலைவரைவி \"( kymograph )\" என்பது ஒரு வரைபடத்தின் மூலம் நேரத்தின் அடிப்படையில் இடவெளி நிலைபாட்டை வரைகின்ற சாதனம் ஆகும். சுருக்கமாகச் சொல்வதென்றால் இக்கருவியை ஒர் அலையெழுதி என்றும் கூறலாம். இவ்வரைபடத்தில் இடவெளி அச்சானது நேரத்தைக் காட்டுகிறது. பொதுவாக இச்சாதனத்தின் அமைப்பு, காகிதத்தால் மூடப்பட்ட சுழல்உருளியின் மீது ஓர் எழுத்தாணி முன்னும் பின்னுமாக நகர்வது போல் அமைக்கப்பட்டுள்ளது. இவ்வெழுத்தாணி ஒரு நிகழ்வில் உணரப்பட்ட இயக்க அல்லது அழுத்த மாற்றங்களை நகர்ந்து பதிவுசெய்கிறது.\n\n1840 ஆம் ஆண்டு கார்ல் லுட்விக் என்ற செருமானிய உடற்செயலியல் வல்லுநர் இச்சாதனத்தைக் கண்டறிந்தார். முதன்முதலில் இச்சாதனம் இரத்த அழுத்தத்தை ஊடுருவி கண்காணிக்க பயன்படுத்தப்பட்டது. பின்னர் மருத்துவத் துறையில் பல்வேறு வகையான பயன்பாடுகளுக்கு உபயோகிக்கப்படுகிறது. உடலியக்கத்தில் நிகழும் தசைச்சுருக்க மாற்றங்கள் அல்லது பேச்சொலி உட்பட நிகழும் பிற செயல்முறைகளை அளவிடுவது இச்சாதனத்தின் முதன்மையான பயனாகும். இவை தவிர வளிமண்டல அழுத்தத்தை அளவிடல், இசைக் கவைகளின் அதிர்வுகளை அளவிடல் மற்றும் நீராவி இயந்திரத்தின் செயல்பாட்டை அளவிடல் போன்ற செயல்பாடுகளுக்கும் அலைவரைவி பயன்படுத்தப்படுகிறது. \n"}
{"id": "261163", "url": "https://ta.wikipedia.org/wiki?curid=261163", "title": "கயா மடா", "text": "கயா மடா\n\nகயா மடா (மொழியாக்கம் \"ஆனைத் தளபதி\") என்பவர், பொ.பி 1290 முதல் 1364 வரை வாழ்ந்த தலைநிறந்த அரசுசூழ் மதியூகியும் சாவகப் பேரமைச்சரும் ஆவார். மயபாகித் பேரரசை அதன் உன்னத நிலைக்கு இட்டுச் சென்றவர் இவரே எனப் போற்றப்படுகின்றார்.\n\nபுகழ்பெற்ற \"பலபா சூளுரை\" இவருக்குப் பெரும் புகழை ஏற்படுத்தித் தந்தது. இன்றைய இந்தோனேசியாவில், கயா மடா, மாபெரும் தேசிய வீரர்களுள் ஒருவராக மதிக்கப்படுகின்றார்.\n\nSection::::வாழ்க்கை.\nகயா மடாவின் முற்கால வாழ்க்கை பற்றி போதுமான தரவுகள் கிடைக்கவில்லை. \"பயங்கரம்\" எனும் மயபாகித் அரச காவலர் படையின் தளபதியாகவே அவர் முதன்முதலாக அறியப்படுகின்றார். \"ராக்கிரியன் குதி\" என்பவன், மயபாகித் அரசன் செயநகரனுக்கு (பொ.பி 1309–1328) எதிராக கிளர்ச்சி செய்த போது, கயா மடாவும், அவருக்கு முந்திய மகாபதி ஆரிய தடாவும் மன்னன் தப்பிச் செல்ல உதவியதையும், பின்பு கயா மடா அக்கிளர்ச்சியை அடக்கியதையும் அறிய முடிகின்றது. செயநகரன், ராக்கிய்ரியன் குதியின் கையாளான தங்கன் எனும் அரசவை மருத்துவன் ஒருவனால் ஏழாண்டுகளுக்குப் பின், அறுவைச்சிகிச்சை என்ற பெயரில், செயநகரன் கொல்லப்படுகின்றான்.\n\nநகரகிரேதாகமம் எனும் சாவக நூலொன்று, அக்கொலைக்கு கயா மடாவே உடந்தையாக இருந்ததாகச் சொல்கின்றது. தான் விசுவாசமாக இருந்த அரசி டியா தேவி காயத்திரியின் புத்திரிகளுக்கும் மேலாக, அவர்களின் முத்த சகோதரன் செயநகரன் அடக்குமுறையைப் பாவித்ததே இதற்குக் காரணம் என்று சொல்லப்படுகின்றது.\n\nசெயநகரனுக்குப் பின் அவன் தமக்கை திரிபுவன விஜயதுங்கதேவி (பொ.பி 1328–1350) ஆட்சிப்பீடமேறினாள். 1329இல் அப்போதைய மகாபதியாக விளங்கிய ஆரிய தடா ஓய்வுபெற்றதைத் தொடர்ந்து, கயா மடா மகாபதியாக பதவியமர்த்தப்பட்டார். இக்காலவேளையில், சடெங், கேடா ஆகிய இடங்களில், 1331இல் ஏற்பட்ட வேறு இரு கலகங்களையும், மடா அடக்கவேண்டி நேர்ந்தது.\n\nSection::::பலாபா சூளுரை.\nதிரிபுவதுங்கதேவியின் கீழ், மகாபதியாக கயா மடா பதவியேற்றபோது, புகழ்பெற்ற சபதமொன்றை அவர் சூளுரைத்ததாகச் சொல்லப்படுகின்றது. \" மலாயத் தீவுகள், செரம், தஞ்சாங்கபுர, கரு, பகாங், டொம்பு, பாலி, சுண்டா, பலம்பெங், துமாசிக் முதலான நுசாந்தரங்கள் (இந்தோனேசிய தூரதேச எல்லைகள்) மயபாகித்தின் ஆளுகையின் கீழ் இருக்கும் வரை தான் பழங்களையோ சுவையூட்டிகளையோ உணவாக உள்ளெடுக்கப் போவதில்லை\" என்பதே கயா மடாவின் \"பலாபா சூளுரை\" ஆகும். மறைமுகமாக, இச்சூளுரையானது, மயபாகித்துக்குத் தன்னை முழுமையாக அர்ப்பணித்து, உலகியல் இன்பங்களை கயா மடா வெறுத்தொதுக்கி இருந்ததையே இச்சூளுரை சுட்டிக் காட்டுவதாகச் சொல்லப்படுகின்றது.\n\nதன் சூளுரைப்படியே, பெடுலு, பாலி, லொம்பொக் பகுதிகளையும் பின் சிறிவிசயத்தையும் கைப்பற்றிய கயா மடா, அங்கு, மயபாகித் இளவரசர்களில் ஒருவனான ஆதித்தியவர்மனை உபராசனாக அமர்த்தினார். பின், தென்கிழக்காசியாவின் முதலாவது முகம்மதிய சுல்தானமாகிய பசாயுடன் மோதிய அவர், பின் விந்தன், துமாசிக்(சிங்கப்பூர்), மலாயு (இன்றைய யம்பி) முதலான தேசங்களையும் மயபாகித்தின் ஆளுகைக்குக் கீழ் கொண்டுவந்தார்.\n\nதுங்கதேவி 1350இல் அரச பதவியைத் தன் மகன் ஹயாம் வுரூக்கிற்கு விட்டுக்கொடுத்த பின், மிகக் கடுமையாக உழைத்த கயா மடா, இந்தோனேசியாப் பகுதியை மாத்திரமன்றி, இந்நாளில், சிங்கப்பூர், மலேசியா, புரூணை, பிலிப்பைன்சு, கிழக்குத் தீமோர் முதலான இன்றைய நாடுகளின் பெரும்பாகத்தையும் மயபாகித் சாம்ராச்சியத்தின் ஆளுகையின் கீழ் வைத்திருப்பதில் வெற்றிகண்டார்.\n\nSection::::புபாத் போர்.\n1357இல், மயபாகித்தின் மேலாதிக்கத்தை எதிர்த்த ஒரேயொரு நாடாக, அதன் எல்லையிலிருந்த சுண்டா நாடு மட்டுமே விளங்கியது. பேரழகியாகப் புகழ்பெற்று விளங்கிய சுண்டா இளவரசி \"டியா பிதாலோக சித்திரரேஷ்மி\"யை மணம்புரிய, மயபாகித் பேரரசன் ஹயாம் வுரூக் பேராவல் கொண்டிருந்தான். அதற்கு சுண்டாவும் சம்மதிக்கவே, மயபாகித்தின் வடவெல்லையில் இருந்த புபாத் சதுக்கத்தில், பிதாலோகாவையும், சுண்டா அரசகுடும்பத்தையும் திருமணத்துக்கு வரவேற்று அழைத்துவரும் பொறுப்பு, கயா மடாவிடம் ஒப்படைக்கப்பட்டது.\n\nஇவ்வாய்ப்பை, சுண்டாவை அடிபணியச் செய்யச் சிறந்த சந்தர்ப்பமாகப் பயன்படுத்த நினைத்தார் கயா மடா. ஹயாம் வுரூக்கின் ஆசைக்கு மாறாக, சுண்டா இளவரசி ஹயாம் வுரூக்கின் மகாராணியாக அல்ல, ஆசைநாயகியாகவே விளங்க முடியும் என்று பொய்சொன்னார் கயா மடா. மயபாகித்துடன் நல்லிணக்கம் ஏற்படவேண்டும் என்று திருமணத்துக்குச் சம்மதித்திருந்த சுண்டா அரசருக்கும் அவர் குடும்பத்தவருக்கும் இது பேரதிர்ச்சியை ஏற்படுத்தியது. திருமண ஏற்பாடுகளை நிறுத்திய சுண்டா நாட்டினர், கயா மடாவின் தலைமையிலான மயபாகித் படை கொலைமிரட்டல் விடுத்த போதும் அஞ்சவில்லை. புபாத் சதுக்கத்தில் இருதரப்பினருக்கும் சிறுபோர் ஒன்று இடம்பெற்றது. சுண்டா அரசர் பிரபு மகாராச இலிங்கபுவனரும், ஏனைய அரச குடும்பத்தாரும் செத்தொழியும் வரை போர் தொடர்ந்தது. ஹயாம் வுரூக் மீது நேசம் கொண்டிருந்த இளவரசி பிதாலோகா, இந்த அடுத்தடுத்த அதிர்ச்சிகளால் மனமுடைந்துபோய், தற்கொலை செய்துகொண்டாள்.\n\nஎதிர்பாராத இந்நிகழ்வுகளால், ஹயாம் வுரூக் பேரதிர்ச்சியுற்றான். மயபாகித் அவைத்தலைவர்களும் அமைச்சர்களும், கயா மடாவின் இந்தப் பொறுப்பற்ற போக்கால் நிகழ்ந்த துன்பியல் நிகழ்வுகளுக்காக வருந்தியதுடன், கயா மடாவையும் கடுமையாகக் கடிந்து கொண்டனர். உடனடியாகப் பதவிநீக்கப்பட்ட கயா மடா, தன் எஞ்சிய வாழ்க்கையை, கிழக்கு சாவகத்திலிருந்து மடகாரிபுரம் எனும் தோட்டத்திலேயே கழிக்கும்படி ஆயிற்று. வரலாற்றிலிருந்து ஒதுக்கப்பட்ட நிலையில், 1364இல் கயா மடா மரணத்தைத் தழுவினார்.\n\nகயா மடாவிடம் இருந்த அதிகாரக் குவிப்பால் நிகழ்ந்த அனர்த்தங்களை ஆய்ந்து பார்த்த ஹயாம் வுரூக், \"மகாபதி\" என்ற மயபாகித்தின் மாபெரும் பதவியையே இல்லாதொழித்து, பதிலாக நான்கு \"மகாமந்திரிகள்\" எனும் புதிய பதவிகளை ஏற்படுத்தினான். புத்திக்கூர்மை நிறைந்தவனாக விளங்கிய ஹயாம் வுரூக்கால், கயா மடா பதவிநீக்கப்பட்ட பின்னும், அவரால் ஏற்படுத்தித் தரப்பட்ட புதிய அரசியல் எல்லைகளையும் நாடுகளையும் தக்க வைத்துக்கொள்ள முடிந்தது. எனினும் ஹயாம் வுரூக்கின் மறைவுக்குப் பின், மயபாகித்தின் வீழ்ச்சி மெல்ல மெல்ல ஆரம்பிக்கலாயிற்று.\n\nSection::::மக்கள் வழக்கு.\nபாலியிலுள்ள பிலாபாது எனும் அரச வீட்டில், கயா மடாவுக்கான தோபெங் எனும் முகமூடிச் சடங்கு ஆண்டாண்டாய் இடம்பெற்று வருகின்றது. கயா மடாவின் முகமூடி பாதுகாப்பாக வைக்கப்பட்டுள்ளதுடன், அது பாலிக்கு அமைதியையும் வளத்தையும் ஏற்படுத்தும் என நம்பப்படுகின்றது.\n\nகயா மடா, 20ஆம் நூற்றாண்டளவில் எழுச்சியுற்ற இந்தோனேசிய தேசியவாத இயக்கத்தால் முன்னிலைப்படுத்தப்பட்டார். கயா மடாவின் ஆட்சியைச் சுட்டிக்காட்டி, மேலைத்தேய ஆதிக்கத்துக்கு முன்பிருந்தே தாம் ஒத்த கலாச்சாரத்தைக் கொண்டிருந்தவர்கள் என்பதைச் சுட்டிக்காட்டி, இந்தோனேசியர்கள் மத்தியில் ஒற்றுமையை ஏற்படுத்த, அவர்களால் முடிந்தது. இவ்வாறு, நெதர்லாந்திலிருந்து இந்தோனேசியா விடுதலை பெறுவதற்கு, கயா மடா, மாபெரும் உந்துசக்திகளுள் ஒன்றாக விளங்கினார்.\n\nஇந்தோனேசியருக்கு முதலாவது இலவசக்கல்வியை வழங்கிய அரச பல்கலைக்கழகமானது, கயா மடாவைக் கௌரவிக்கும் வகையில், \"கயா மடா பல்கலைக்கழகம்\" எனப் பெயர்சூட்டப்பட்டது. 1945இல் முழுமையடைந்த இப்பல்கலைக்கழகமே, இந்தோனேசியாவின் முதலாவது இலவச மருத்துவக் கற்கையை அறிமுகப்படுத்திய பல்கலைக்கழகம் ஆகும். இந்தோனேசியாவின் முதலாவது தொடர்பாடல் செய்மதி கூட, அவரது சூளுரையை நினைவுகூரும் வண்ணம், \"பலாபா செய்மதி\" என்றே பெயர்சூட்டப்பட்டது. \"கயா மெடா தெரு\" எனப் பெயர் சூட்டப்பட்ட நூற்றுக்கணக்கான சாலைகள் சாவகத்தில் காணக் கிடைக்கின்றன.\n\n\n"}
{"id": "261168", "url": "https://ta.wikipedia.org/wiki?curid=261168", "title": "தமிழ்நாடு உலக முதலீட்டாளர்கள் சந்திப்பு 2015", "text": "தமிழ்நாடு உலக முதலீட்டாளர்கள் சந்திப்பு 2015\n\nதமிழ்நாடு உலக முதலீட்டாளர்கள் சந்திப்பு 2015 (Tamil Nadu Global Investors Meet 2015) என்பது 2015ஆம் ஆண்டு செப்டம்பர் மாதத்தின் 9, 10 தேதிகளில் சென்னையில் நடந்த மாநாடாகும். தமிழகத்தில் உரூபாய் ஒரு இலட்சம் கோடிக்கும் அதிகமான முதலீடுகளை ஈர்க்கும் இலக்குடன் தமிழ்நாடு அரசு இந்த மாநாட்டை நடத்தியது.\n\nதென் கொரியா, சப்பான், அவுசுதிரேலியா, கனடா, பிரான்சு, இத்தாலி, உருசியா, ஐக்கிய இராச்சியம், சிங்கப்பூர் ஆகிய நாடுகள் \"கூட்டாளி நாடுகளாக\" இந்த மாநாட்டில் கலந்துகொண்டன.\n\nSection::::உசாத்துணை.\n• Tamil Nadu Global Investors Meet\n\n"}
{"id": "261178", "url": "https://ta.wikipedia.org/wiki?curid=261178", "title": "காசி விசுவநாதன்", "text": "காசி விசுவநாதன்\n\nகாசி விசுவநாதன் (1806 - 1871) ஒரு மொழிபெயர்ப்பாளர், இதழியலாளர், தற்கால தமிழ் நாட முன்னோடி. தமிழில் முதல் சமூக நாடகமாகக் கருதப்படும் டம்பாச்சாரி நாடகத்தை எழுதியவர் இவர் ஆவார். காசி விசுவநாதன் \"பிரம்ம தீபிகை\" இதழில் எழுதிய கட்டுரைகளைக் கண்டித்து \"விசுவநாத முதலியாரும் அவரது பிரம்ம தீபிகையும்\" என்ற ஒரு நூலை கே. இராமனூசலு எழுதினார்.\n\n"}
{"id": "261184", "url": "https://ta.wikipedia.org/wiki?curid=261184", "title": "தழல் (இதழ்)", "text": "தழல் (இதழ்)\n\nதழல், புதுச்சேரியிலிருந்து வெளியாகும் திங்கள் இதழ் ஆகும். தமிழர்களின் உள்ளப்பிழம்பு என்னும் முழக்கத்துடன் இவ்விதழ் 2009 இலிருந்து வெளிவருகின்றது.\n\nSection::::ஆசிரியர் குழு.\nதழல் இதழின் ஆசிரியர் பாவலரேறு பெருஞ்சித்திரனாரின் மகள் தா. பெ. அ. தேன்மொழி ஆவார். இந்த இதழின் பதிப்பாசிரியராகத் தெள்ளியன் செயற்படுகின்றார். இவ்விதழின் நெறியாளர்களாக ஞானி, வழக்கறிஞர் கலைமணி, சோ. க அறிவுடைநம்பி, பாவலர் திருவை அரசு ஆகியோர் செயற்படுகின்றனர். ஆசிரியர் குழுவில் கொழுமம் ஆதி, புதுவை இளங்கோ ஆகியோர் உள்ளனர்.\n\n"}
{"id": "261186", "url": "https://ta.wikipedia.org/wiki?curid=261186", "title": "பென்சைல் பொட்டாசியம்", "text": "பென்சைல் பொட்டாசியம்\n\nபென்சைல் பொட்டாசியம் \"(Benzyl potassium )\" என்பது CHCHK. என்ற மூலக்கூற்று வாய்ப்பாடு கொண்ட கரிம பொட்டாசியம் சேர்மமாகும். ஆரஞ்சு நிறத்தில் திண்மமாக காணப்படும் இச்சேர்மம் ஐதரோ கார்பன் கரைப்பான்களுடன் மட்டும் ஒரு வலிமையான காரமாகச் செயல்படுகிறது. P – தொலைல் சோடியம் வழியாக இருபடி நிலைகளில் உலோக ஈனிமாற்ற வினையின் மூலம் பென்சைல் பொட்டாசியம் தயாரிப்பதே அசலான தயாரிப்பு முறையாகும்:\n\nதற்கால நவீனமுறைகளில், பியூட்டைல் இலித்தியம், பொட்டாசியம் முப்-பியூட்டாக்சைடு மற்றும் தொலுயீன் சேர்ந்த தொகுப்பு வினை பயன்படுத்தப்படுகிறது . பொட்டாசியம் உப்புகளைத் தயாரிக்க உதவும் வலிமையான காரமாக ஒட்டாசியம் ஐதரைடையும் பயன்படுத்தமுடியும். பென்சைல் பொட்டாசியம் மூலக்கூறு நிலையில் காணப்படுவதால் வினையில் வேகமாகச் செயல்படும் வாய்ப்பைப் பெறுகிறது.\n"}
{"id": "261203", "url": "https://ta.wikipedia.org/wiki?curid=261203", "title": "வீனஸ் (தொன்மவியல்)", "text": "வீனஸ் (தொன்மவியல்)\n\nவீனஸ் (Venus) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். கிரேக்கத் தொன்மவியலில் இவருக்கு ஒப்பானவர் அப்ரோடிட் ஆவார். இவர் உரோமத்தொன்மவியலில் அன்பு, அழகு, கருவுறுதல், செழிப்பு மற்றும் ஆசைக்கான கடவுள் ஆவார். இவர் உரோமைத் தொன்மவியலில் நெருப்புக் கடவுளாகக் குறிக்கப்படும் வல்கனுடைய மனைவி ஆவார்.\n\n\n"}
{"id": "261218", "url": "https://ta.wikipedia.org/wiki?curid=261218", "title": "பெரிய தேவாங்கு", "text": "பெரிய தேவாங்கு\n\nபெரிய தேவாங்கு என்பது இரவில் இரை தேடும் ஒரு சிறு பாலூட்டி ஆகும். சற்றும் தொடர்பில்லாத விலங்கு போல் தோற்றம் அளித்தாலும், இது மனிதர்களும், குரங்குகளும் உள்ள முதனி என்னும் வரிசையைச் சேர்ந்த விலங்காகும் இதில் பல குழு இனங்கள் உள்ளன. இவை தென்கிழக்கு ஆசியாவில் வங்கதேசம், வடகிழக்கு இந்தியா, மேற்கில் சுலு தீவுத்தொகுப்பு உள்ள கிழக்கு பிலிப்பைன்ஸ், சீனாவின் யுனான் மாகாணம், ஜாவா தீவின் தெற்கு ஆகிய இடங்களில் காணப்படுகிறது.\n\nஇவை உருண்டையான தலை, குறுகிய முகவாய், பெரிய கண்கள், மற்றும் உருண்டு திரண்டு காட்சியளிக்கும் உடலும்,கண்களைச் சுற்றி கருப்பழுப்பு வண்ண வளையமும், மொட்டைவால் கொண்டும் இருக்கும். இவை இனங்கள் சார்ந்த தனித்துவமான நிறத்தை வடிவத்தை பெற்றுள்ளன. இவற்றின் கைகள், கால்கள் நீளம் கிட்டத்தட்ட சம அளவில் உள்ளன. இவற்றின் உடல் நீளமாக இருப்பதால், இவை விரும்பியவாறு திரும்பி அருகிலுள்ள கிளைகளை பிடிக்க வசதியாக உள்ளது. இதன் கைகள் கால்கள் ஆகியன பிடிப்புத்திரண் உள்ளதாக இருக்கின்றன. இதனால் நீண்ட நேரத்திற்கு மரக் கிளைகளை பிடித்து தழுவிக் கொண்டிருக்க இயலுகிறது. பழங்கள் பூச்சிகள், சிறுசெடி கொடிகளை உணவாக உட்கொள்கிறது.\n"}
{"id": "261224", "url": "https://ta.wikipedia.org/wiki?curid=261224", "title": "இருசக்கர வண்டி இயக்கவியல்", "text": "இருசக்கர வண்டி இயக்கவியல்\n\nஇருசக்கர வண்டி இயக்கவியல் என்பது மிதிவண்டி மற்றும் விசையுந்து ஆகியவற்றை உள்ளடக்கிய இரு சக்கர வண்டிகளின் மீதும், அதன் பாகங்களின் மீதும் இயங்கும் விசைகளினால் ஏற்படும் இயக்கம் சார்ந்த அறிவியலாகும். இயக்கவியல் என்பது இயற்பியலின் கிளையான மரபார்ந்த விசையியலின் உட்கிளையாகும். அறிவியலின் இக்கிளை சமநிலை, திருப்புதல், நிறுத்தல், முடுக்குதல், தொங்கல், செயலாற்றுதல், மற்றும் அதிர்வுகள் உள்ளிட்ட பல இருசக்கர இயக்கங்களைப் பற்றியது. 19-ஆம் நூற்றாண்டின் பிற்பகுதியில் தொடங்கி இன்று வரையில் இவ்வியக்கங்கள் குறித்த ஆய்வுகள் தொடர்ந்து வருகின்றன.\n"}
{"id": "261231", "url": "https://ta.wikipedia.org/wiki?curid=261231", "title": "இரண்டின் வலு", "text": "இரண்டின் வலு\n\nகணிதத்தில், இரண்டின் வலு (\"Power of two\") என்பது ஒரு நிறையெண்ணாக இருக்க, என்னும் வடிவிலுள்ள எண்ணைக் குறிக்கும். அதாவது, இரண்டை அடியாகவும் நிறையெண் ஐ அடுக்காகவும் கொண்ட அடுக்கேற்றத்தின் விளைவாய்த் தோன்றும் எண்ணை இது குறிக்கிறது.\n\nஇரும எண் முறைமையின் அடியாக இரண்டு அமைவதால், கணினியியலில் பொதுவாக இரண்டின் வலுக்கள் பயன்படுத்தப்படுகின்றன. பதின்ம எண் முறைமையில் பத்தின் வலுக்களை ஒத்ததாய், இரும எண் முறைமையில் இரண்டின் வலுக்கள் 100...000 அல்லது 0.00...001 என்ற வடிவிலேயே அமைந்திருக்கும்.\n\nSection::::மெருசென் முதன்மையெண்.\nஇரண்டின் ஒரு வலுவிலும் ஒன்று குறைவாகவுள்ள முதன்மையெண் மெருசென் முதன்மையெண் எனப்படும். இதற்கு எடுத்துக்காட்டாக 31 என்ற முதன்மை எண்ணைக் குறிப்பிடலாம். இது இரண்டின் ஐந்தாம் வலுவாகிய 32இலும் ஒன்று குறைந்தது. இதே போன்று, இரண்டின் ஒரு நேர்வலுவிலும் ஒன்று கூடுதலாகவுள்ள முதன்மையெண் பெருமா முதன்மையெண் எனப்படும். இதற்கு எடுத்துக்காட்டாக 257 என்ற முதன்மை எண்ணைக் குறிப்பிடலாம். இது இரண்டின் எட்டாம் வலுவாகிய 256இலும் ஒன்று கூடியது.\n\nSection::::1024இன் வலுக்கள்.\n2இன் முதல் ஒருசில வலுக்கள் 1000ஐ விடச் சிறிய அளவே கூடியவை.\n\n\n"}
{"id": "261243", "url": "https://ta.wikipedia.org/wiki?curid=261243", "title": "நீலன்கள் (பட்டாம்பூச்சிக்குடும்பம்)", "text": "நீலன்கள் (பட்டாம்பூச்சிக்குடும்பம்)\n\nநீலன்கள் (\"Lycaenidae\") பட்டாம்பூச்சிக்குடும்பங்களிலேயே இரண்டாவது பெரிய குடும்பமாகும். அதன்கீழ் 5000-உக்கும் மேலான சிற்றினங்கள் உண்டு. மொத்தமுள்ள பட்டாம்பூச்சியினங்களில் இது 30% ஆகும்.\n\nSection::::புறத்தோற்றம்.\nஇக்குடும்பத்தைச்சேர்ந்த பெரும்பாலான இனங்களில் இறக்கைகளின் மேற்புறம் ஊதா நிறத்தில் இருக்கும். கீழ்ப்புறம் பழுப்பாகவோ வெள்ளையாகவோ கோடுகளும் புள்ளிகளும் காணப்படும். பின்னிறக்கைகளின் விளிம்பில் மெல்லிய சிறு வால்களைப்போன்ற அமைப்பும் சில இனங்களில் தூரிகைநார்களைப்போன்ற மயிர்களும் காணப்படும். ஆண்பூச்சியின் மேற்புறம் பளிச்சென்றும், பெண்பூச்சிகளின் மேற்புறம் வெளிர்நீலமாகவோ பழுப்பாகவோ நீலச்செதில்கள் தூவியதுபோல இருக்கும். இறக்கைநுனியில் ஆண்பூச்சிக்கு குறுகிய பட்டையும் பெண்ணுக்கு அகலமாகவும் இருக்கும். இந்தியாவின் மிகச்சிறிய பட்டாம்பூச்சியான சிறிய நீலன் இந்தக்குடும்பத்தைச் சேர்ந்தது.\n\nSection::::வாழிடங்கள்.\nஇவை மலைகளிலுள்ள அடர்ந்த காடுகளில் காணப்படுகின்றன. இந்தியாவில் வடகிழக்கு மாநிலக்காடுகளிலும் மேற்கு இமயமலைப்பகுதிகளிலும் காணப்படும்.\n\nSection::::நடத்தை.\nவெள்ளிக்கம்பிக்காரி போன்ற சில இனங்கள் திறனுடன் விரைந்து பறக்கவல்லவை. நீலன், புல் நீலன் முதலானவை திறனற்றுப்பறக்கும். முன்னங்கால்கள் சிறிதாக இருப்பதால் ஆண்பூச்சிகள் பின்னாலுள்ள நான்கு கால்களையே பயன்படுத்தும். பெரும்பாலான ஆண்பூச்சிகள் இறக்கையை விரித்து வெயில்காயும். சில இனங்களின் ஆண்கள் ஈரிப்பான இடங்களில் அமர்ந்து உறிஞ்சும்.\nநீலன்கள் பலவகையான உணவுப்பழக்கங்களைக் கொண்டிருக்கின்றன. இலைகளைத் தின்பதுடன் சில இனங்கள் அசுவினி, இளம் எறும்புகள் போன்ற பூச்சிகளையும் உண்டு வாழ்கின்றன. சில நீலன்கள் எறும்புகளுடன் வேதிப்பொருள்மூலம் தொடர்புகொண்டு விந்தையானவகையில் தங்கள் உணவைப்பெறுகின்றன. எறும்புகளை தங்கள் வயிற்றிலிருக்கும் உணவைக் கக்கவைத்து அவற்றை உட்கொள்கின்றன. 75% நீலன்கள் எறும்புகளுடன் எவ்வகையிலாவது தொடர்புகொண்டுள்ளன. அது இருபுறமும் பயன் நல்கும்விதமாகவோ, புல்லுருவியாகவோ, கொன்றுண்ணியாகவோ அமையலாம்.\n\nசில இனங்களில் எறும்புகள் இப்பூச்சிகளின் கம்பளிப்புழுக்கள் செடியின்தண்டிலிருந்து பெற்றுச்சுரக்கும் தேனைப்பெற்றுக்கொண்டு பதிலுக்கு உணவு புகட்டுகின்றன.\n"}
{"id": "261252", "url": "https://ta.wikipedia.org/wiki?curid=261252", "title": "சிவகங்கை மாவட்டத்திலுள்ள கல்வி நிலையங்கள்", "text": "சிவகங்கை மாவட்டத்திலுள்ள கல்வி நிலையங்கள்\n\nசிவகங்கை மாவட்டத்திலுள்ள கல்வி நிலையங்கள் என்பது தமிழகத்தின் சிவகங்கை மாவட்டத்தில் செயல்பட்டுவரும் கல்லூரிகள், பள்ளிகள் உள்ளிட்ட கல்வி நிறுவனங்களின் பட்டியலாகும்.\n\n\n\n\n\n\n\n"}
{"id": "261255", "url": "https://ta.wikipedia.org/wiki?curid=261255", "title": "அகிலா கிசோர்", "text": "அகிலா கிசோர்\n\nஅகிலா கிசோர், தமிழ், கன்னடத் திரைப்படங்களில் நடித்துவரும் இந்தியத் திரைப்பட நடிகையாவார். 2013ஆம் ஆண்டு கன்னடத் திரைப்படமான \"பாதே பாதேவில்\" நாயகியாக அறிமுகமானார், 2014ஆம் ஆண்டு, கதை திரைக்கதை வசனம் இயக்கம் திரைப்படத்தில் நடித்ததற்காகப் பெரிதும் பேசப்பட்டார்.\n\nSection::::நடிப்பு.\nகணிப்பொறிப் பொறியியலில் இளங்கலைப் பட்டம் பெற்ற பிறகு, அழகுக்கலை நிறுவனங்களில் மாதிரியாகப் பணிபுரியத் துவங்கினார்.\n\nபெமினா மிஸ் இந்தியா பெங்களூர் 2013 விருதை வென்ற பிறகு, பாதே பாதே என்ற கன்னடத் திரைப்படத்தில் நாயகியாக அறிமுகமானார்.\nஅதன்பிறகு இரா. பார்த்திபன் இயக்கத்தில் வெளியான கதை திரைக்கதை வசனம் இயக்கம் திரைப்படத்தில் நடித்தார். இத்திரைப்படத்தில் இவருடைய நடிப்பிற்குப் பெரிதும் வரவேற்பு கிடைத்தது, அதனுடைய அடுத்த பாகத்திலும் நடிக்க ஒப்பந்தத்தில் கையொப்பமிட்டுள்ளார்.\n\n2015ஆம் ஆண்டு சூன் மாதத்தில் வெளியான சந்தானத்தின், இனிமே இப்படித்தான் திரைப்படத்திலும் இவர் நடித்துள்ளார் இவர் நடித்த \"காலபைரவா\", \"பாய்ஸ்\", ஆகிய இரண்டு கன்னடத் திரைப்படங்கள் 2015ஆம் ஆண்டு வெளியாக உள்ளன.\n"}
{"id": "261262", "url": "https://ta.wikipedia.org/wiki?curid=261262", "title": "எம். ஏ. எம். மகரூப்", "text": "எம். ஏ. எம். மகரூப்\n\nமுகம்மது அப்துல்லா முகம்மது மகரூப் (; பிறப்பு: 25 ஏப்பிரல் 1957; சின்ன மகரூப் எனவும் அழைக்கப்படுகிறார்.) இலங்கையின் அரசியல்வாதியும், நாடாளுமன்ற உறுப்பினரும் ஆவார்.\n\nSection::::ஆரம்பகால வாழ்க்கை.\nமகரூப் 25 ஏப்பிரல் 1957இல் பிறந்தார். இவர் இலங்கை நாடாளுமன்ற உறுப்பினரான இம்ரான் மகரூப்பின் உறவினர் ஆவார்.\n\nSection::::அரசியல் வாழ்க்கை.\nமகரூப் ஐக்கிய தேசியக் கட்சியின் வேட்பாளராக திருகோணமலை மாவட்டத்தில் 2000 நாடாளுமன்ற தேர்தலில் போட்டியிட்டார். நாடாளுமன்றத்திற்கும் தெரிவானார். இவர் ஐக்கிய தேசிய முன்னணியின் வேட்பாளராக 2001 நாடாளுமன்ற தேர்தலில் மறு தடவை போட்டியிட்டார். மகரூப் சிறீலங்கா முஸ்லிம் காங்கிரசுவின் வேட்பாளராக2004 நாடாளுமன்ற தேர்தலில் போட்டியிட்டார். ஆனால் சிறீலங்கா முஸ்லிம் காங்கிரஸ் வேட்பாளர்கள் மத்தியில் நான்காவதாக வந்த பிறகு மீண்டும் போட்டியிட்டு தோற்றார்.\n\nமகரூப் 2008 மே 10இல் நடைபெற்ற 1வது கிழக்கு மாகாணசபைத் தேர்தலில் ஐக்கிய தேசிய முன்னணியின் வேட்பாளராகப் போட்டியிட்டு வெற்றி பெற்று மாகானசபை உறுப்பினரானார். மகரூப் ஐக்கிய தேசிய முன்னணியின் வேட்பாளராக 2012 கிழக்கு மாகாணசபைத் தேர்தலில் போட்டியிட்டார். ஆனால் ஐக்கிய தேசிய முன்னணி வேட்பாளர்கள் மத்தியில் இரண்டாவதாக வந்த பிறகு மீண்டும் போட்டியிட்டு தோற்றார். இவர் 2012 இலங்கை மாகாண சபைத் தேர்தலில் போட்டியிட்டு தோல்வியடைந்தனர்.\n\nமகரூப் நல்லாட்சிக்கான ஐக்கிய தேசிய முன்னணியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 35,456 விருப்பு வாக்குகள் பெற்று நாடாளுமன்றத்திற்குத் தெரிவானார்.\n\nSection::::வாழ்க்கை குறிப்பு.\nமகரூப் 25 ஏப்பிரல் 1957ல் பிறந்தார். இவர் ஹிஜ்ரா வீதி, கிண்ணியாவில் வசிக்கிறார்.\n"}
{"id": "261264", "url": "https://ta.wikipedia.org/wiki?curid=261264", "title": "மீனாட்சியம்மாள் நடேசய்யர்", "text": "மீனாட்சியம்மாள் நடேசய்யர்\n\nமீனாட்சியம்மாள் நடேசய்யர் மலையகத் தமிழ் கவிஞர், எழுத்தாளர், சமூகச் செயற்பாட்டாளர். இவரின் பல கவிதைகள் மலையகத் தமிழர்களின் அரசியல், பொருளாதார, வாழ்வியல் சிக்கல்களை எடுத்துரைத்து, அவர்களை தமது உரிமைகளுக்காகப் போராடும்படி தூண்டி அமைந்துள்ளன. இவர் மலையகத்தின், ஈழத்தின் முதல் பெண் கவிஞர் என்றும் அடையாளப்படுத்தப்பட்டுள்ளார். இவர் மலையக அரசியல்வாதியும், தமிழறிஞரும், பதிப்பாளருமான கோ. நடேசய்யரின் மனைவி ஆவார்.\n\nஇலங்கையில் பெண்களின் உரிமைகளுக்காக, குறிப்பாக வாக்குரிமைக்காக இவர் சிறப்பாக செயற்பட்டார்.\n\n\n"}
{"id": "261266", "url": "https://ta.wikipedia.org/wiki?curid=261266", "title": "கிருட்டிணகிரி மாவட்டத்தில் உள்ள கல்வி நிலையங்கள்", "text": "கிருட்டிணகிரி மாவட்டத்தில் உள்ள கல்வி நிலையங்கள்\n\n\n"}
{"id": "261270", "url": "https://ta.wikipedia.org/wiki?curid=261270", "title": "கால்கா தொடருந்து நிலையம்", "text": "கால்கா தொடருந்து நிலையம்\n\nகால்கா தொடருந்து நிலையம் (KLK), அரியானா மாநிலத்தின் பஞ்சகுல மாவட்டத்திலுள்ள கால்காவில் உள்ளது. இந்த நிலையம் இந்திய இரயில்வேயின் வடக்கு ரயில்வே மண்டலத்துக்கு உட்பட்டது. இது தில்லி - கால்கா வழித்தடத்தில் உள்ளது.\n\n\n\n"}
{"id": "261272", "url": "https://ta.wikipedia.org/wiki?curid=261272", "title": "வேலைகொள்வோர்", "text": "வேலைகொள்வோர்\n\nவேலைகொள்வோர் என்போர், ஊழியர்களைப் பணிக்கு அமர்த்தும் தனியாட்கள் அல்லது நிறுவனங்களைக் குறிக்கும். வேலைகொள்வோர் ஊழியர்கள் செய்யும் வேலைக்கு ஈடாகக் கூலியை அல்லது சம்பளத்தை வழங்குவர். வெளிப்படையான அல்லது உட்கிடையான ஒப்பந்தமொன்றின் அடிப்படையில் வேலைக்காரர்களை அல்லது ஊழியர்களைக் கட்டுப்படுத்துவதுடன் அவர்களுக்குக் கூலியை அல்லது சம்பளத்தை வழங்கும் ஒரு சட்டபூர்வ அமைப்பே வேலைகொள்வோர் என வரைவிலக்கணம் கூறப்படுகிறது.\n\nகுழந்தைகளைக் கவனித்துக்கொள்ளும் ஒருவரைப் பணிக்கமர்த்தும் தனியாட்கள் முதல், அரசாங்கம், பல ஆயிரக்கணக்கான ஊழியர்களை வேலைக்கமர்த்தும் தனியார் நிறுவனங்கள் வரை வேலைகொள்வோர் என்பதுள் அடங்குவன.\n"}
{"id": "261284", "url": "https://ta.wikipedia.org/wiki?curid=261284", "title": "மக்னீசியம் அயோடைடு", "text": "மக்னீசியம் அயோடைடு\n\nமக்னீசியம் அயோடைடு (Magnesium iodide) என்பது MgI என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். இச்சேர்மத்தின் பல்வேறு நீரேற்றுகள் MgI(HO) என்ற பொதுவாய்ப்பாட்டால் குறிக்கப்படுகின்றன. இவ்வகை அயனி ஆலைடு உப்புகள் யாவும் நீரில் நன்றாகக் கரையக்கூடியனவாக உள்ளன.\n\nSection::::பயன்கள்.\nசில வனிக உபயோகங்களுக்கு மக்னீசியம் அயோடைடு பயன்பட்டாலும் பிரதானமாக இதை கரிமத் தொகுப்பு வினைகளில் பயன்படுத்த இயலும். \n\nSection::::தயாரிப்பு.\nமக்னீசியம் ஆக்சைடு, மக்னீசியம் ஐதராக்சைடு மற்றும் மக்னீசியம் கார்பனேட்டு ஆகியவற்றை ஐதரோ அயோடிக் அமிலத்துடன் வினைபுரியச் செய்து மக்னீசியம் அயோடைடைத் தயாரிக்கலாம்.\n\nSection::::வினைகள்.\nஐதரசன் சூழலில் உயர் வெப்ப நிலையில் மக்னீசியம் அயோடைடு நிலைப்புத் தன்மையுடன் உள்ளது, ஆனால் சாதாரண வெப்பநிலையில் காற்றில் சிதைவடைந்து தனிமநிலை அயோடினை வெளியேற்றி பழுப்பு நிறமாக மாறுகிறது. காற்றில் சூடாக்கும் போது மக்னீசியம் அயோடைடு முழுவதுமாகச் சிதைவடைந்து மக்னீசியம் ஆக்சைடாக\nமாறுகிறது.\n\nதூளாக்கப்பட்ட தனிமநிலை அயோடினுடன் மக்னீசியம் உலோகத்தைச் சேர்த்து வினைப்படுத்துவதாலும் மக்னீசியம் அயோடைடை தயாரிக்க முடியும். நீரற்ற மக்னீசியம் அயோடைடைத் தயாரிக்க வேண்டுமெனில் வினையானது உலர் சூழ்நிலையில் நடைபெற வேண்டும். மற்றும் உலர் இருயெத்தில் ஈதர் கரைப்பானாகப் பயன்படுத்தப்பட்டிருக்க வேண்டும்.\n\nபெய்லிசு இல்மான் வினையில் வைனைல் சேர்மங்களைத் தயாரிக்க மக்னீசியம் அயோடைடு பயன்படுகிறது.\n"}
{"id": "261286", "url": "https://ta.wikipedia.org/wiki?curid=261286", "title": "அணில் குரங்கு", "text": "அணில் குரங்கு\n\nஅணில் குரங்குகள்(squirrel monkeys) அல்லது சிறு குரங்குகள் சாய்மிரி (Saimiri) பேரினத்தின் ஒரு பகுதியாகும். இது அமேசான் காடுகளில் பரவலாக காணப்படுகிறது. துபிய மொழியிலிருந்து சாய்மிரி என்ற வார்த்தைப் பெறப்பட்டது, \"சாய்\" என்றால் குரங்கு என்றும் \"மிரி\" என்றால் சிறிய என்றும் பொருள்படும்.\n"}
{"id": "261288", "url": "https://ta.wikipedia.org/wiki?curid=261288", "title": "நண்டு உண்ணும் குரங்கு", "text": "நண்டு உண்ணும் குரங்கு\n\nநண்டு உண்ணும் குரங்கு அல்லது நீண்ட வால் குரங்கு( ஆங்கிலத்தில்: crab-eating macaque, long-tailed macaque) தென்கிழக்கு ஆசியாவில் காணப்படும் ஒரு வகை குரங்கு ஆகும். இதற்கு நீண்ட நெடிய வரலாறும் உண்டு; இது விவசாயப் பூச்சிகளோடும், சில கோவில்களில் புனித சின்னமாகவும், மேலும் சமீபத்தில் மருத்துவ ஆராய்ச்சிகளில் ஆய்வுப்பொருளாகவும் காணப்படுகிறது. நண்டு உண்ணும் குரங்குகளின் பிரிவு பெண் குரங்கின் ஆதிக்கத்துடன் தாய்வழி மரபை பின்பற்றும் வம்சமாக உள்ளது, மற்றும் ஆண் குரங்கு பருவ வயதினை அடைந்துவிட்டால் குழுவை விட்டுச் சென்றுவிடும். மனித இனப்பெருக்கமும், மனிதர்களின் வாழிடமும் குரங்குகளின் வாழியல் இடத்தினை ஆக்கிரமிப்பதால் குரங்குகளின் வாழ்வியல் சூழல் குறைகிறது.\n\nநண்டு உண்ணும் குரங்கு, பெயருக்கேற்றவாறு நண்டுகளை மட்டும் உண்பதில்லை, இவைகள் அணைத்துண்ணி வகையாகும் பல்வேறு விலங்கினங்களையும், தாவரங்களையும் உணவாக உட்கொள்ளும். அதன் உணவுத் தேவையை பொதுவாக பழங்களும், விதைகளுமே 60 – 90% பூர்த்திசெய்கிறது. தங்கள் உணவுத்தேவைகளை கருவிகளைப் பயன்படுத்தி தாமே பூர்த்திசெய்வதாக மியான்மரிலும் தாய்லாந்திலும் ஆவணப்படுத்தப்பட்டுள்ளது.\n"}
{"id": "261292", "url": "https://ta.wikipedia.org/wiki?curid=261292", "title": "மக்னீசியம் குரோமேட்டு", "text": "மக்னீசியம் குரோமேட்டு\n\nமக்னீசியம் குரோமேட்டு \"(Magnesium chromate)\" என்பது MgCrO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். வெண்மை அல்லது பழுப்பு நிறத்துடன் காணப்படும் இச்சேர்மம் நெடியற்ற திண்மமாக உள்ளது. தண்ணீரில் கரையக்கூடிய இச்சேர்மம் பல்வேறு வகையான முக்கிய தொழிற்சாலைப் பயன்பாடுகளைக் கொண்டுள்ளது. இயற்கையில் மக்னீசியம் குரோமேட்டு சிபினல் படிக அமைப்புடன் தோன்றுகிறது அல்லது பெருமளவில் துகளாகத் தயாரிக்கப்படுகிறது.\n\nSection::::வரலாறு.\n1940 ஆம் ஆண்டுக்கு முன், மக்னீசியம் குரோமேட்டு மற்றும் அதன் நீரேற்றுகள் பற்றிய கருத்துகள் ஆங்காங்கே சிதறிக் கிடந்தன. ஆனால் இந்த வருடத்திலிருந்து தொடங்கப்பட்ட ஆய்வுகள் அதன் பண்புகள் மற்றும் கரையும் தன்மை ஆகியவற்றில் கவனம் செலுத்தின\n\nSection::::பயன்கள்.\nநீரற்ற அல்லது நீரேற்று வடிவ மக்னீசியம் குரோமேட்டுகள் வணிகரீதியாக நுண்ணிய மைக்ரான் அளவில் இருந்து மீநுண்ணிய அளவுகள் வரை பலவகைகளில் கிடைக்கிறது. \n\nஒரு நீரேற்றாக இது அரிமாணத் தடுப்பி மற்றும் சாயமாகவும் அல்லது அழகுசாதனப் பொருட்களில் பகுதிப்பொருளாகவும் பயன்படுகிறது. 2011 ஆம் ஆண்டில் 11 நீர் மூலக்கூறுகள் கொண்ட இச்சேர்மத்தின் பதினொருநீரேற்று பல்கலைக்கழகக் கல்லூரி இலண்டனில் கண்டறியப்பட்டது. \n\nSection::::தீங்குகள்.\nநோய் தீர்க்கும் பயன்கள் ஏதுமில்லாததால் மக்னீசியம் குரோமேட்டு நீரேற்று அறை வெப்பநிலையில் பாதுகாக்கப்பட வேண்டும். இதுவொரு புற்றுநோய் ஊக்கியாக இருக்கலாமென ஊகிக்கப்படுகிறது. கடுமையான தோலழற்சியும் உடலுக்குள் ஈர்க்கப்பட்டால் சிறுநீரகம் மற்றும் கல்லீரலில் சேதம் ஏற்படுத்தும் சாத்தியங்கள் கொண்டுள்ளது. எனவே இதை ஒரு அபாயகரமான கழிவு எனக் கருத வேண்டும். \n\n"}
{"id": "261294", "url": "https://ta.wikipedia.org/wiki?curid=261294", "title": "மக்னீசியம் ஆர்த்தோசிலிக்கேட்டு", "text": "மக்னீசியம் ஆர்த்தோசிலிக்கேட்டு\n\nமக்னீசியம் ஆர்த்தோசிலிக்கேட்டு \"(Magnesium orthosilicate)\" என்பது MgSiO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். மக்னீசியத்தின் ஆர்த்தோ சிலிக்கேட்டு உப்பான இது {[இயற்கை]]யில் பார்சிடெரைட்டு என்ற கனிமமாகக் கிடைக்கிறது.\n\nSection::::தயாரிப்பு.\nமக்னீசியம் மற்றும் சிலிக்கன் ஆக்சைடுகளை 1900 செல்சியசு {[வெப்பநிலை]]யில் உருக்கிப் பிணைத்தல் மூலமாக மக்னீசியம் ஆர்த்தோசிலிக்கேட்டு தயாரிக்கப்படுகிறது. \n"}
{"id": "261299", "url": "https://ta.wikipedia.org/wiki?curid=261299", "title": "மயாபாகித்து பேரரசு", "text": "மயாபாகித்து பேரரசு\n\nமயாபாகித்து பேரரசு (\"Majapahit Empire\", சாவகம்: \"Karaton Mojopahit\", ) என்பது, 1293 முதல் 1500கள் வரை, சாவகத் தீவில் (தற்போதைய இந்தோனேசியா) அமைந்திருந்த பேரரசு ஆகும். இந்தோனேசிய மற்றும் தென்கிழக்காசிய வரலாற்றில் உச்சம் பெற்றிருந்த மிகப்பலம் வாய்ந்த பேரரசுகளில் மயாபாகித்து ஒன்றாகும். ஹயாம் வுரூக் எனும் அதன் சக்கரவர்த்தி காலத்தில், (1350 - 1389) அதன் உன்னதமான நிலையில் காணப்பட்ட மயாபாகித்து, கயா மடா எனும் பேரமைச்சரின் வழிகாட்டலில் இன்றைய தென்கிழக்காசியாவின் பெரும் பரப்பளவைத் தன்னுடையதாகக் கொண்டிருந்தது. 1365 இல் எழுதப்பட்ட \"நகரகிரேதாகமம்\" எனும் சாவக நூலின் படி, மயாபாகித் பேரரசு இன்றைய இந்தோனேசியா, சிங்கப்பூர், மலேசியா, புரூணை, தெற்கு தாய்லாந்து, பிலிப்பீன்சு, கிழக்குத் திமோர் உட்பட 96 திறைநாடுகளுடன் சுமாத்திராவிலிருந்து நியூ கினி வரை பரந்திருந்தது. ஆனாலும் மயாபாகித்து பேரரசின் தாக்கங்கள் இன்னும் வரலாற்றாசிரியர்களின் மத்தியில் ஆய்வுக்குரியதாக உள்ளது.\n\nஇந்தோனேசியாவின் இன்றைய எல்லைகளுக்கு மயாபாகித்து பேரரசின் பண்டைய ஆட்சி எல்லைகளும் ஒரு காரணமாகும்.\n\nSection::::வேர்ப்பெயரியல்.\nமயாபாகித்து என்பது உண்மையில், இன்றைய துரோவுலான் நகருக்கும் அதைச் சூழ்ந்திருந்த பகுதிக்கும் வழங்கப்பட்டிருந்த பெயர் ஆகும். ராடன் விஜயனால் இப்பகுதி காடழித்து நகராக்கப்பட்ட போது, வேலையாட்கள் வில்வ மரமொன்றின் கசப்பு நிறைந்த பழத்தை உட்கொண்டுவிட்டு சாவக மொழியில் \"கசப்பான வில்வம்\" எனும் பொருள்படும் \"மயா + பாகித்\" எனப் பெயர்சூட்டியதாகச் சொல்லப்படுகின்றது. \"வில்வதீக்தா\" என்பது அதேபொருள் தரும் சங்கதப் பெயராகும். தலைநகரின் பெயரில் நாடு அழைக்கப்படுவது மரபென்பதால், மயாபாகித்து மன்னரால் ஆளப்பட்ட முழுநாடும் மயபாகி என்றானது.\n\nSection::::தொல்லியல்.\nமயாபாகித்தின் சிதைவுகள் மிகக்குறைந்தளவிலேயே கிட்டுகின்றன. பத்தொன்பதாம் நூற்றாண்டில், இந்தோனேசியாவை 1811 முதல் 1816 வரை ஆண்டுவந்த ஒல்லாந்துக் கிழக்கிந்தியக் கம்பனி ஆளுநரான ஸ்டம்போர்ட் ரபெல்சால், இன்றைய துரோவுலான் பகுதியில் மயாபாகித்து சிதைவுகள் கண்டுபிடிக்கப்பட்டன. எனினும் சாவக மக்கள், மயாபாகித்தை முற்றாக மறக்கவில்லை என்பதற்கு, பதினெட்டாம் நூற்றாண்டு \"பாபத் தனா யாவி\" எனும் சாவக வரலாற்று நூல் சான்றாகின்றது. 1365 இல் பழஞ்சாவகத்தில் எழுதப்பட்ட \"நகரகிரேதாகமம்\", கவி மொழியில் 1600 களில் எழுதப்பட்ட \"பரராத்தன்\" ஆகிய நூல்கள், மயாபாகித்து பற்றிய மேலதிக ஆய்வுகளுக்கு வழிசமைத்தன. இவை ஒல்லாந்தரால், '\"சக்கரநகர அரச வம்சத்துக்கு\" எதிராக 189 4இல் மேற்கொள்ளப்பட்ட படையெடுப்பில், கைப்பற்றப்பட்டன. 2011 இல் மேற்கொள்ளப்பட்ட இறுதி ஆய்வுகளின் முடிவுகளின் படி, முன்பு நினைத்திருந்ததை விட, மயாபாகித்து தலைநகர் மிகப்பெரிதாக இருந்திருக்கின்றது என்பது கண்டறியப்பட்டிருக்கின்றது.\n\nSection::::வரலாறு.\nSection::::உருவாக்கம்.\nமலாய அரசு 1290 இல் தோற்கடிக்கப்பட்டபின், இந்தோனேசியப் பகுதியின் பலம்வாய்ந்த அரசாக சிங்காசாரி அரசு எழுச்சியடைந்தது. மொங்கோலிய அரசின் குப்லாய் கான், அதை அடிபணிவிக்க எண்ணி, திறைகேட்டு தூதனுப்பினான். சிங்கசாரியின் இறுதிமன்னனான கர்த்தநகரனோ, அதற்கு மறுத்ததுடன், குப்லாய் கானையும் அவமானப்படுத்தி, தூதனை இழிவுசெய்து அனுப்பிவைத்தான். இதற்குப் பழிவாங்குவதற்காக, 1293 இல், குப்லாய் கானின் ஆயிரம் கப்பல்கள் கொண்ட பெரும்படை சிங்கசாரி்யை முற்றுகையிட்டது.\n\nஇதற்கிடையில், சிங்கசாரியின் சிற்றரசாக இருந்த பழைய கேடிரி நாட்டரசன் செயகாதவாங்கன், சிங்கசாரிக்கெதிராக கிளர்ச்ச்சியேற்படுத்தி, கர்த்தநகரனையும் கொன்றான். மதுராத்தீவுக்கு திக்கதிபனாயிருந்த ஆரிய வீரராசனின் வேண்டுகோளுக்கிணங்க, கர்த்தநகரனின் மருமகன் ராடன் விஜயன் செயகாதவாங்கனால் மன்னித்து விடப்பட்டதுடன், அவன் ஆட்சிக்காக தாரிக் வனாந்தரமும் வழங்கப்பட்டது. அப்பகுதியில், மயாபாகித்து எனும் சிறு நகரொன்றை அமைத்தான் விஜயன். குப்லாய்கானின் பெரும்படை, சிங்கசாரிக்கெதிராக போர்தொடுத்த போது, விஜயனும் தானாகவே சென்று செயகாதவாங்கனுக்கெதிராக மொங்கோலியப்படையுடன் இணைந்து கொண்டான். செயகாதவாங்கன் கொல்லப்பட்டதுமே, தன் படையை எதிர்பாராதவிதமாக மொங்கோலியப்படைக்கெதிராகத் திருப்பிய விஜயன், அவர்களையும் சாவகம் விட்டுத் துரத்தியடித்தான். அதே ஆண்டில், மயாபாகித்திலிருந்து, சாவகத்தின் சிங்கசாரியின் ஆட்சிப் பகுதிகளும் சேர்த்து பேரரசொன்றை அமைத்தான் விஜயன்.. சக ஆண்டு 1215 கார்த்திகை 15ஆம் நாள் (நவம்பர் 10, 1293) \"கர்த்தராயச செயவர்த்தனன்\" எனும் பெயரில் மயாபாகித்து பேராரசனாக முடிசூடிக் கொண்ட விஜயன், கர்த்தநகரனின் நான்கு மகள்மாரையும், பின் மலாய் இளவரசி இந்திரேசுவரியையும் மணந்துகொண்டான். ஆரம்பத்தில் பல கலகங்களைச் சந்தித்தாலும், மயாபாகித்துதை மிக உறுதியாக நிறுவிக்கொண்டான் விஜயன். கலகங்களுக்கு அடிப்படையாக இருந்த பழைய \"\"மகாபதி\"யான (பேரமைச்சர், ராஜகுருவை ஒத்த மிகப்பெரும் பதவி) ஃகலாயுதனையும் தூக்கிலிட்டான்.\n\n1309 இல் விஜயன் இறந்தபின் ஆட்சிக்கு வந்த அவன் மகன் செயநகரன் பெரும் பெண்பித்தனாகவும் கொடுங்கோலனாகவும் இருந்தான். அதனால் அரண்மனை வைத்தியர் தங்கன் என்பவனால் திட்டமிட்டுக் கொல்லப்பட்டான் செயநகரன். அவனை அடுத்து ஆட்சியைப் பொறுப்பேற்கவிருந்த இராசமாதா காயத்திரியோ(விஜயனின் மகாராணி), தன் கணவன் மறைந்த பின் பௌத்த துறவறத்தை ஏற்றிருந்ததால், அரசை ஏற்க மறுத்தாள். இறுதியில் அவள் மகள் திரிபுவன விஜயதுங்கதேவி அரசுபீடமேறினாள். அவள் காலத்தில் (1336) மகாபதியாகப் பொறுப்பேற்ற கயா மடா என்பவர் நாட்டை விரிவாக்கும் பெருங்கனவு கொண்டிருந்ததுடன், அதற்காக புகழ்பெற்ற பலாபா சூளுரையையும் சபதமெடுத்துக் கொண்டார்.\n\nSection::::பொற்காலம்.\nதிரிபுவனாவின் ஆட்சியின் கீழ், அவளது மதியூகியான மகாபதி கயா மடாவின் வழிகாட்டலில், அருகிருந்த பாலி நாடு, மயாபாகித்தின் கீழ் வந்ததுடன், மயாபாகித்து பெரும் வளர்ச்சி கண்டது. திரிபுவனாக்கு பின் ஆட்சிக்கு வந்த அவள் மகன் ஹயாம் வுரூக் காலத்தில், தன் காலத்தின் அதியுச்ச நிலையில் புகழோங்கி விளங்கியது மயாபாகித்து.\n\nமயாபாகித்து, பெருமளவு இந்தோனேசிய தீவுக்கூட்ட நாடுகளைத் தன்வசம் கொண்டு வந்துகொண்டிருந்த காலத்தில், அண்டை நாடான சுண்டாவின் இளவரசி \"டியா பிதாலோகா சித்திரரேஸ்மியை\" மணமுடிக்க முடிவுசெய்தான். சுண்டா மன்னர் அதை நட்புக்கூட்டணி அழைப்பாக ஏற்றுக்கொண்டு, திருமணத்துக்கும் ஒத்துக்கொண்டார். 1357இல் அவர்கள் திருமணத்துக்காக மயாபாகித்து வந்தபோது, அவர்களை எதிர்கொண்டழைக்க வந்த கயா மடா, சுண்டாவைத் தன் வலையின் கீழ் கொணரக்கூடிய சந்தர்ப்பமாக அதைக் கண்டார். மறுத்த சுண்டா அரசின் குடும்பத்தவர் யாவரும் எதிர்பாராதவிதமாக வெட்டிக்கொல்லப்பட்டனர். துரோகமிழைக்கப்பட இளவரசியும் மனமுடைந்துபோய், நாட்டுக்காக தன் இன்னுயிரை நீத்ததாக மரபுரைகள் சொல்கின்றன.. நகரகிரேதாகமத்தில் சொல்லப்படாதபோதும் புபாத் சதுக்கத்தில் இடம்பெற்ற இப்படுகொலை, பல சாவக நூல்களில் குறிப்பிடப்பட்டிருக்கின்றது.\n\nகயா மடா மறைந்து சில ஆண்டுகளுக்குப் பின், 1377 இல் பலெம்பாங்கில் இடம்பெற்ற ஒரு கலகத்தை அடக்கிய மயாபாகித்து, சிறீவிசய அரசின் முடிவுக்கும் வழிவகுத்தது. 14 ஆம் நூற்றாண்டில் புதிதாக உருவான சிங்கபுர அரசு, மயாபாகித்து அரசின் கடற்படையை துமாசிக்கில் (இன்றைய சிங்கப்பூர்) தாக்கியது. எவ்வாறெனினும், 1398 இல் சிங்கபுரம், மயாபாகித்தால் சூறையாடி அழித்தொழிக்கப்பட்டது அதன் இறுதி மன்னனான இஸ்கந்தர் சா, மலாகா சுல்தானகத்தை அமைப்பதற்காக 1400இல் மலாய்த் தீவுகளுக்குத் தப்பிச் சென்றான்.\n\nமயாபாகித்தின் ஆட்சியியல்புகள் பற்றி இன்னும் முழுமையாக அறியப்படவில்லை. பாலி - கிழக்கு சாவகம் தவிர அதன் ஆட்சி நேரடியாக வேறெந்த நாட்டிலும் செல்வாக்கு செலுத்தவில்லை என்று சொல்லப்படுகின்றது. பெரும்பாலும் திறைசெலுத்தலின் கீழ் மட்டும் மையப்படுத்தப்பட்ட அரச முறைமையின் கீழ், மயாபாகித்தின் ஆட்சி அமைந்திருக்கலாம் என சந்தேகிக்கப்படுகின்றது. மயாபாகித்து மன்னர்களின் அடுத்த அரசுகளின் மீதான படையெடுப்புகளெல்லாம், இந்தோனேசியத் தீவுக்கூட்டத்தின் மத்தியில் தாம் மட்டுமே வாணிபப் பேருரிமையைக் கொண்டிருக்க வேண்டும் என்ற அவர்களது பேரவாவைக் காட்டுகின்றது. அதன் எழுச்சிக்காலமே பெருமளவு முஸ்லிம் வாணிபர்கள் இந்தோனேசியாவுக்கு வருகை தந்த காலம் என்பது குறிப்பிடத்தக்கது.\n\nSection::::வீழ்ச்சி.\nஹயாம் வுரூக் 1389இல் மறைந்ததைத் தொடர்ந்து, அவன் மகள் குசுமாவார்த்தனியின் கணவன் விக்ரமவர்த்தனுக்கும், ஹயாமின் மகன் முடிக்குரிய இளவரசன் வீரபூமிக்குமிடையில் அரசாட்சிக்குப் ப்போட்டி இடம்பெற்றது. இதற்காக இடம்பெற்ற போரொன்றில், வீரபூமி கொல்லப்பட்டதை அடுத்து, விக்கிரமவர்தனன் அரசமைத்தான். விக்கிரமவர்தனன் காலத்தில் இடம்பெற்ற சீன இசுலாமிய ஆளுநனான செங் ஹேயால் மேற்கொள்ளப்பட்ட படையெடுப்புகளால், வட சாவகம் செங்ஹே வசமானதுடன், அங்கு சீன மற்றும் இசுலாமியக் குடியிருப்புகள் பெருமளவு உண்டாயின.\nவிக்கிரமவர்த்தனுக்குப் பின், அவனது ஆசைநாயகியான வீரபூமியின் மகளுக்குப் பிறந்த \"சுகிதா\" 1426இல் ஆட்சிக்கு வந்தாள் அவள் இறந்த பின் 1447இல், அவள் சகோதரன் கர்த்தவிசயனும், அவனுக்குப் பின் 1451இல் இராயசவர்த்தனன் என்பவனும், ஆட்சிக்கு வந்தனர். இராயசவர்த்தனன் இறந்த 1453இலிருந்து மூன்றாண்டுகள், அரசரில்லாமல் மயாபாகித்து அரசியலில் குழப்பகரமான சூழ்நிலை நிலவியது. பின் கர்த்தவிசயனின் மகனான கிரீசவர்த்தனன் 1456 முதல் 1466 வரை ஆட்சிபுரிய, 1466இல் \"சிங்கவிக்கிரமவர்தனன்\" ஆட்சியைப் பொறுப்பேற்றுக் கொண்டான். மயாபாகித்து அரசில் உரிமைகோரி, இன்னொரு இளவரசன் கர்த்தபூமி அவனுக்கெதிராகக் கிளர்ச்சி செய்தான். இதனால், மயாபாகித்து பகுதி, கர்த்தபூமிக்கும், பழைய கேடிரி நாட்டின் தலைநகர் அமைந்திருந்த \"டாகா\" பகுதி சிங்கவிக்கிரமவர்த்தனுக்கும் பங்கிடப்பட்டது. அவனுக்குப் பின், அவன் மகன் ரணவிசயன் 1474இல் ஆட்சிக்கு வந்தான்.\n\nபதினைந்தாம் நூற்றாண்டின் நடுப்பகுதியில் மயாபாகித்து பேரரசின் மேற்குப் பகுதியில் உருவான மலாக்கா சுல்தானத்தின் எழுச்சியை, மயாபாகித்தால் தடுக்க முடியவில்லை. எனினும் இசுலாமிய வணிகர்களுக்கு வாணிப உரிமைகளைக் கொடுத்து, கர்த்தபூமி, ஓரளவு மயாபாகித்து ஆட்சியைத் தக்கவைத்துக் கொண்டான். இதனால், மயாபாகித்தில் இசுலாமின் வளர்ச்சி தீவிரமடைந்தது. சாவகத்தின் மரபார்ந்த சைவ - பௌத்த நெறிகள் வீழ்ச்சியடைவதைத் தாங்க முடியாத அம்மதத்தினர், கர்த்தபூமியை விட்டுவிலகி, ரணவிசயனை நோக்கி நகர்ந்தனர்.\n\n1478இல் மயாபாகித்து சாம்ராச்சியம் சரிவடைய ஆரம்பித்தது என்று கருதப்படுகின்றது.) அவ்வாண்டிலேயே, தளபதி உடாரன் தலைமையில் படையெடுத்துச் சென்ற ரணவிசயன், கர்த்தபூமியைக் கொன்றான். டெமாக் சுல்தானத்திலிருந்து கர்த்தபூமிக்கு படையுதவி வழங்கப்பட்டபோதும், அது அவர்களை வந்தடையும் முன்பே, கர்த்தபூமி கொல்லப்பட்டிருந்தான். எனினும், தெமாகுப் படையால் ரணவிசயனின் படை பின்வாங்கச் செய்யப்பட்டபோதும், தோல்வியை ஏற்கமறுத்த ரணவிசயன், தான் பிரிந்திருந்த மயாபாகித்தை ஒன்றிணைத்திவிட்டதாக உரிமைகோரினான். கிரீந்திரவர்த்தனன் எனும் பெயரில் முடிசூடிக் கொண்ட ரணவிசயன், 1474 இலிருந்து 1498 வரை மயாபாகித்தை ஆண்டபோதிலும், கர்த்தபூமியின் கொடிவழியில் வந்த தெமாகு சுல்தானகத்தால் அடிக்கடி தாக்கப்பட்டது தலைநகர் டாகா.\n\nஎதிர்பாராவிதமாக, தன் தளபதி உடாரனால், 1498இல் ரணவிசயனின் ஆட்சிகவிழ்க்கப்பட்டான். இதற்குப் பின்பு, டெமாக்கிற்கும், டாகாவிற்கும் இடையே போரேதும் நடக்கவில்லை என்று சொல்லப்படுகின்றது. உடாரன், தெமாகு சுல்தானகத்துக்குத் திறை செலுத்த ஒத்துக்கொண்டது இதற்கொரு காரணமாகலாம்.\nஎனினும், மலாக்காவிலிருந்த போர்த்துக்கேயரின் உதவியை நாடி, உடாரன் டெமாக்கைத் தாக்கியதால், மீண்டுமொரு தாக்குதல் டாகா மீது இடம்பெற்றது. டெமாக் தாக்குதலைத் தவிர்க்க, அரசவையினர், கலைஞர்கள், அரச குடும்பத்தினர் எனப் பெரும்பாலானோர், அருகிருந்த பாலித்தீவில் தஞ்சம் நாடினர். இவ்வாறு 1517 இல் டெமாக்கால் டாகா சிதைத்தொழிக்கப்பட்டதுடன் மயாபாகித்து பேரரசு மறைந்து போனது.\n\nகர்த்தபூமிக்கு அவனது சீன ஆசைநாயகியிடம் பிறந்த \"ராடன் பதாக்\" எனும் டாகா இளவரசனின் கீழ் தெமாகு சுல்தானகம் வந்ததுடன், அவன் தன்னை மயாபாகித்தின் சட்டபூர்வ வாரிசு என்று உரிமைகோரினான். இன்னொரு கருதுகோளின்படி, முன்பு மயாபாகித்தின் சிற்றரசாக இருந்த தெமாகு, உத்தியோகபூர்வ மயாபாகித்து வாரிசான ராடன் பதாக்கை இலகுவாக தன்வசம் உள்ளீர்த்துக் கொண்டது எனலாம். தெமாகு, தன்னை இந்தோனேசியாவின் முதலாவது இசுலாமிய சுல்தானகமாக நிறுவிக் கொண்டதுடன் பின்பு பிராந்திய வல்லரசாகவும் எழுந்தது. மயாபாகித்து பேரரசு வீழ்ந்த பின்னர், சாவக இந்து அரசுக்களாக, கிழக்குச் சாவகத்திலிருந்த பிளாம்பங்கனும், மேற்குச் சாவகத்து சுண்டா அரசிருக்கையான பயாயாரனும் மட்டுமே எஞ்சின. பெரும்பாலான இந்துச் சமூகங்கள், பாலிக்கு இடம்பெயர்ந்ததுடன், இந்துக்களின் மிகச் சிறிய குடித்தொகை ஒன்று, ரெங்கர் மலைப்பகுதியில் இன்றும் எஞ்சியிருக்கின்றது.\n\nSection::::பண்பாடு, கலை, கட்டுமானங்கள்.\nமயாபாகித்து ஆட்சியாண்டின் முக்கிய நிகழ்வாக, சித்திரை மாத முதல்நாளில் அனைத்துச் சிற்றரசுகளின் பிரதிநிதிகளும் அரண்மனையில் கூடி திறைசெலுத்தும் நிகழ்வே காணப்பட்டது. மயாபாகித்தும் சுற்றயலும், பாலி மற்றும் கிழக்குச் சாவகம், வெளியரசுகள் (பகுதிச் சுயாட்சியுரிமை கொண்டிருந்த மயாபாகித்து சிற்றரசுகள்) என்று முப்பெரும் பிரிவாக்க மயாபாகித்து இராசாங்கம் பிரிக்கப்பட்டிருந்தது.\n\nSection::::பண்பாடு.\nதலைநகர் துரோவுலான் அதன் பிரமாண்டமான விழாக்களாலும் அழகாலும் பலரையும் கவர்ந்திருந்தது. இந்து, பௌத்தம் ஆகியவற்றின் மையமாக விளங்கிய துரோவுலானின் மன்னன், சிவபிரான், புத்தர் ஆகியோரின் இணைந்த அவதாரமாகக் கருதப்பட்டான். \"நகரகிரேதாகமத்தில்\" இசுலாம் பற்றிய குறிப்புகள் காணப்படாவிடினும், அக்காலத்தில் சில முசுலீம்களும் துரோவுலானில் இருந்திருக்கலாம்.\n\n1318 – 1330 இற்கிடையில் மயாபாகித்து வந்ததாகக் கருதப்படும் இத்தாலிய பிரான்சிசுகன் துறவியான மத்தியுசி, தன் பயணக்க்குறிப்பில், மயாபாகித்தின் செல்வச் செழிப்பையும், அதன் வளத்தையும் வியந்து கூறியுள்ளார். செங் ஹேயின் வரலாற்றுக் குறிப்புகள் அடங்கிய \"யிங்யாய் செங்லான்\" எனும் சீன நூல், \"மன்-சே-போ-யி\" என்ற பெயரால் மயாபாகித்துதைக் குறிப்பதுடன், அதை 1413களில் ஆண்டிருக்கக்கூடிய மன்னன் (விக்கிரமவர்தனன்) பற்றியும், மயாபாகித்து பற்றியும் பல குறிப்புகளைச் சொல்கின்றது. மன்னன் யானை மற்றும் மாட்டு வண்டிகளில் பயணித்ததையும், பூணூல் அணிந்து பட்டாடை புனைந்து, தங்கமலர்களால் அலங்கரித்த கிரீடம் அணிந்து மன்னன் உலவியதையும் வர்ணிக்கின்றது.\n\nமயாபாகித்து மக்கள் தம் முகங்களைப் புனிதமானதாகக் கருதியதால், முகத்தை மாற்றார் யாரும் வலுக்கட்டாயமாகத் தொட்டால், தொட்டவரைக் கத்தியால் குத்திக் கொல்லுமளவுக்கு புனிதம் பேணினர். குத்தியவர் மூன்று நாட்கள் தலைமறைவாய் வாழ்ந்தால், தண்டனையிலிருந்து தப்பலாம் எனும் வழக்கமொன்றும் காணப்பட்டது. எவ்வகைக் குற்றம் செய்த எவரும் மயாபாகித்தில் ஒன்றுபோலவே கருதப்பட்டனர். கைகளைப் பின்னே கட்டி, நகர்வழியாக ஊர்வலமாக அழைத்துவந்து, கழுவேற்றுவதே குற்றவாளிகளுக்கான தண்டனை. சுண்ணம் தடவி தாம்பூலம் தரிக்கும் வழக்கமும், வட்டமாக அமர்ந்து தயிர்ச்சாதம் உண்பதும், விருந்தினரைத் தாம்பூலம் வழங்கி வரவேற்பதும் வழக்கமான உணவுப்பழக்க வழக்கமாக இருந்தது. கீழ்க்குலத்தார் இறந்த பிணங்களைக் கடலோரம் போடுவதும், மேற்குலத்தார் எரிப்பது அல்லது நீரிலிடுவதும் வழக்கத்தில் இருந்தது. விதவைகளும், ஆசை நாயகிகளும் வலுக்கட்டாயமாக உடன்கட்டையேறச் செய்யப்பட்டனர். வளமான மொழியைக் கொண்ட அவர்கள் எழுதுவதற்கு அவர்கள் \"சோழி எழுத்தை\" (சோழ மண்டல எழுத்து) பயன்படுத்தினர். மென்மையாகவும் அழகாகவும் அந்நாட்டினர் பேசுகின்றனர். என்றெல்லாம் வருணிக்கும் யிங்யாய் மேலும் பல அரிய தகவல்கலைச் சொல்லிச் செல்கின்றது.\n\nSection::::கலை.\nகிழக்கிந்தியப் பல அரசின் செல்வாக்கு, மயாபாகித்தில் காணப்பட்டது. முந்தைய சிங்கசாரி, கேடிரி சாவக அரசுகளின் கலையின் தொடர்ச்சியாக மயாபாகித்தின் கலைநுட்பம் காணப்பட்டது. ஒன்பதாம் நூற்றாண்டு சாவகச் சிற்பங்களுடன் ஒப்பிடும் போது, இவற்றில் இந்தியச் சாயலை சற்று அதிகமாகவே காணமுடிகின்றது. அரசர் - அரசியரை தெய்வச் சாயலில் செதுக்கும் மரபும் காணப்பட்டது.. ராடன் விஜயனின் மாலொருபாகன் சிற்பம், திரிபுவனாவின் பார்வதி சிற்பம் என்பன இதற்கு உதாரணமாகும்.\nSection::::கட்டுமானம்.\nயிங்யாயில் மயாபாகித்து கோட்டை பற்றிய சித்தரிப்புக்களும் உள்ளன.. செங்கற்களாலான அரண்மனையும், மரத்தாலான தரையும், இருதளத்திலமைந்த அரச மாளிகையும் அதில் சிறப்புறச் சொல்லப்படுகின்றன. சாதாரன வீடுகள் ஓலை வேய்ந்தனவாக இருந்ததையும், செங்கல்லாலான களஞ்சிய அறைகள் இருந்ததும், அவற்றின் மேலேயே கூரை வேய்ந்து மக்கள் வாழ்ந்ததையும் அது வர்ணிக்கின்றது.\n\nமயாபாகித்து ஆலயங்கள், கிழக்கு சாவக மரபில் அமைந்தவை. மெலல்லிய உயரமான ஆலயங்களே பொதுவானவை. இந்துக் கோயில்கள், கனவுரு வடிவிலும், பௌத்த விகாரங்கள், கோள வடிவிலும் காணப்பட்டன. செங்கல் முதலானவற்றால் இவை அமைக்கப்பட்டன. கிழக்கு சாவகத்தின் உயரமான கோயிலாகக் கருதப்படும் \"சண்டீ பெனதாரன்\" ஹயாம் வுரூக், அடிக்கடி வரும் \"பலா கோயில்\" என்று நகரகிரேதாகமம் சொல்கின்றது.\n\nமயாபாகித்து காலத்தில் அமைக்கப்பட்ட புதுமையான கட்டுமானங்களில் ஒன்று, \"பத்து ராக்சாசா\" என்றழைக்கப்பட்ட வாயிலொத்த அமைப்புக்கள். இவை பாதுகாப்புக்குப் பயன்படாதபோதும், அலங்கார நோக்கத்தீலேயே பயன்பட்டன. \"பயாங் ராது\" வாயில், படுரக்சாக்கு ஓரு சிறந்த உதாரணம் ஆகும்.\n\nSection::::ஆட்சி.\nஹயாம் வுரூக்கால் உருவாக்கப்பட்ட ஆட்சியதிகார அமைப்பு, உறுதியானதாக விளங்கியதுடன், மயாபாகித்து வரலாற்று முழுவதும் மாறாமலே காணப்பட்டது. மன்னனே பெரும் அதிகாரங்களைக் க்கொண்டிருந்ததுடன், அவன் பூமியில் வாழும் கடவுளாகக் கருதப்பட்டான். மன்னனின் நெருங்கிய உறவினர்கள், பெரும்பதவிகளை அனுபவித்ததுடன், பின்வருவோர், மயாபாகித்துஹ் அரசவையை அலங்கரித்தனர்:\n\n\"ராக்ரியான் மந்திரி ரீ பகீரா-கிரான்\" உடன், \"ராக்ரியான மகாபதி\" எனும் பேரமைச்சர்களும் அங்கம்வகித்தார்கள். இவர்கள் அனைவரும் இணைந்தே நாட்டின் சட்டம், ஒழுங்கு என்பவற்றைக் கண்காணித்தார்கள். தர்மதியாக்சர்களுள், \"தர்மதியாக்சர் ரிங் கசேவான்களும்\" (அரச சைவப் பூசகர்கள்), \"தர்மதியாக்சர் ரிங் கசோகதன்களும்\" (அரச பௌத்தப் பூசகர்கள்) இருந்தனர். இவர்கள் இருவரும் தத்தம் மதநெறிகளை மயாபாகித்தில் ஒழுங்கமைத்து வந்தனர். இவர்களைத் தவிர, அரச குடும்பத்தவரை அங்கத்தவராகக் கொண்ட \"பத்தாரா சப்தப்பிரபு\"' எனும் ஆலோசனைச் சபையும் அமைந்திருந்தது. \nமயாபாகித்து சிற்றரசுகள் \"பாதுகா பத்தாரா\" என்போரால் ஆளப்பட்டன. இவர்களுக்கு மாமன்னனுக்கு அடுத்த பட்டமாகக் கருதப்படும் \"ப்ரே\" என்பது வழங்கப்பட்டிருந்தது. ஹயாம் வுரூக் காலத்தில், ப்ரேக்களால் ஆளப்பட்ட இத்தகைய பன்னிரு மாநிலங்கள் அமைந்திருந்தன.\n\n"}
{"id": "261307", "url": "https://ta.wikipedia.org/wiki?curid=261307", "title": "படுக்கையறை", "text": "படுக்கையறை\n\nபடுக்கையறை என்பது, வீடுகளில் அல்லது பிற வாழிடக் கட்டிடங்களில் அங்கு வாழ்வோர் அல்லது விருந்தினர் தூங்கும் நோக்கத்துக்காக வடிவமைக்கப்பட்ட ஒரு அறையைக் குறிக்கும். வளர்ந்தோரைப் பொறுத்தவரை இது பாலுறவுக்கான ஒரு இடமாகவும் பயன்படுகிறது.\n\nSection::::தளவாடங்கள்.\nதற்காலத்துப் படுக்கையறைகளில் ஒன்று அல்லது இரண்டு கட்டில்கள் இருக்கும். தனியாள் ஒருவருக்கான படுக்கையறையில் ஒற்றைக் கட்டிலும், இருவருக்கான, பொதுவாகக் கணவன் மனைவி இருவருக்குமான படுக்கையறையில் இரட்டைக் கட்டில் எனப்படும் பெரிய அளவான கட்டில் இருப்பது வழக்கம். குழந்தைகள், சிறுவர்களுக்கான படுக்கையறைகளில் தொட்டில்கள் அல்லது சிறிய அளவிலான கட்டில்கள் இருப்பதுண்டு. பழைய காலத்திலும், தற்காலத்தில்கூட பொருளாதார வசதிகள் குறைவாக உள்ளவர்களின் வீடுகளிலும் படுக்கையறைகளில் கட்டில்கள் இல்லாமல் இருப்பதும் உண்டு. இவ்வாறான இடங்களில் பாய்கள் படுப்பதற்குப் பயன்படுகின்றன. இத்தகைய மக்களின் வீடுகளும் சிறியவையாகவே இருப்பதால், படுப்பதற்காகத் தனியான படுக்கையறைகள் இருப்பதைவிட அறைகள் பெரும்பாலும் பல்பயன்பாட்டுக்கு உரியவையாகவே இருப்பது வழக்கம்.\n\nவீட்டில் வாழ்பவர்களின் பொருளாதார வசதியைப் பொறுத்தும், அவர்களுடைய வாழ்க்கை முறை, தேவைகள் போன்றவற்றுக்கு ஒப்பவும் படுக்கையறைகளில் வேறு பல தளவாடங்களும் இருப்பது உண்டு. இது அறையின் அளவைப் பொறுத்தும் மாறுபடக்கூடும். உடைகள் வைப்பதற்கான அலுமாரிகள், ஒப்பனை மேசை, எழுதுவதற்கான மேசையும் நாற்காலியும், இருந்து இளைப்பாறுவதற்கான அல்லது அலவளாவுவதற்கான வசதியான இருக்கைகள் என்பனவும் படுக்கையறையில் இடம்பெறுவது உண்டு.\n\nSection::::தனிமைத்தேவை.\nவீடுகளில் காணப்படும் பல்வேறு வகையான அறைகள் வேறுபட்ட தனிமைத்தேவைகளைக் கொண்டவை. வரவேற்பறை போன்ற அறைகள் குறைவான தனிமைத்தேவையைக் கொண்டவை. ஆனால், படுக்கையறைகள் வீடுகளில் உள்ள மிகக் கூடிய தனிமைத்தேவையைக் கொண்ட அறைகளாக உள்ளன.\n"}
{"id": "261311", "url": "https://ta.wikipedia.org/wiki?curid=261311", "title": "மக்னீசியம் பெர்குளோரேட்டு", "text": "மக்னீசியம் பெர்குளோரேட்டு\n\nமக்னீசியம் பெர்குளோரேட்டு \"(Magnesium perchlorate)\" என்பது Mg(ClO).என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியம் ஐதராக்சைடுடன் பெர்குளோரிக் அமிலத்தைச் சேர்த்து மக்னீசியம் பெர்குளோரேட்டு தயாரிக்கப்படுகிறது. வலிமையான ஆக்சிசனேற்றியாக செயல்படும் இச்சேர்மம் வாயு பகுப்பாய்வுகளில் மேபடுத்தப்பட்ட உலர்த்தும் முகவராகவும் செயல்படுகிறது.\n\n250 செல்சியசு வெப்பநிலையில் மக்னீசியம் பெர்குளோரேட்டு சிதைவடைகிறது. இதனுடைய உருவாதல் வெப்பம் 568.90 கியூ மோல் ஆகும்.\n\nகரைசலின் வெப்ப உள்ளடக்கம் அதிகமாக இருப்பதால் அனைத்து வினைகளும் பெருமளவு நீரில் மேற்கொள்ளபடுகிறது\nஅனைதரோன் என்ற வணிகப்பெயரில் மக்னீசியம் பெர்குளோரேட்டு விற்பனை செய்யப்படுகிறது. உர்பானா இல்லினோயிசு பல்கலைக்கழகத்தைச் சார்ந்த ஜி.பிரெடரிக் சிமித் தன்னுடைய வாகனப் பணிமணையில் பகுதிச் தொழிற்சாலைப் பொருளாக அனைதரோனை உற்பத்தி செய்தார். பின்னர் நிரந்தரமாக அமெரிக்காவின் ஓகைய்யோ மாநிலத்தின் தலைநகரமான கொலம்பசுவில் ஜி. பிரெடரிக் சிமித் வேதியியல் நிறுவனத்தில் நிரந்தரமாக தயாரிக்கத் தொடங்கினார். அவர் தன்னுடைய உற்பத்திப் பொருளான மக்னீசியம் பெர்குளோரேட்டை, தற்பொழுது தாமசு அறிவியல் நிறுவனமாக Thomas Scientific உள்ள அன்றைய ஏ.எச். தாமசு நிறுவனத்திற்கு டி ஐதரைட்டு என்ற வணிகப்பெயரில் விற்அனை செய்தார்.\nஉலர் வாயு அல்லது வாயு மாதிரிகளுக்கு உலர் ஊக்கியாக இது பயன்படுத்தப்படுகிறது. ஆனால் பெர் குளோரேட்டுகளின் இயல்பான தீங்கு விளைவுகளின் காரணமாக, ஒரு பொது உலர் ஊக்கியாக இது பரிந்துரைக்கப்படுவதில்லை. வெற்றிடத்தில் 250 செல்சியசு வெப்பநிலைக்குச் சூடுபடுத்தி மக்னீசியம் பெர்குளோரேட்டு உலர்த்தப்படுகிறது.\n"}
{"id": "261312", "url": "https://ta.wikipedia.org/wiki?curid=261312", "title": "மக்னீசியம் பென்சோயேட்டு", "text": "மக்னீசியம் பென்சோயேட்டு\n\nமக்னீசியம் பென்சோயேட்டு \"(Magnesium benzoate)\" என்பது CHMgO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியம் மற்றும் பென்சோயிக் அமிலம் சேர்ந்து இச்சேர்மம் உருவாகிறது. முற்காலத்தில் கீல்வாதம் மற்றும் மூட்டழற்சி நோய்களுக்கான சிகிச்சைக்கு மக்னீசியம் பென்சோயேட்டு பயன்படுத்தப்பட்டது.\n"}
{"id": "261322", "url": "https://ta.wikipedia.org/wiki?curid=261322", "title": "வங்காள நரி", "text": "வங்காள நரி\n\nவங்காள நரி (\"Vulpes bengalensis\") அல்லது இந்திய நரி என்பது ஒரு நரி இனம் ஆகும். இவை இந்தியத் துணைக்கண்டத்தின் இமயமலை அடிவாரத்தில் நேபாளத்தில் இருந்து தென் இந்தியாவரைக் காணப்படுகின்றன. மேலும் தெற்கு மற்றும் கிழக்கு பாக்கித்தான், தென்கிழக்கு வங்கதேசம் போன்ற இடங்களில் காணப்படுகிறன்றன.\nஇவை பகளில் தூங்கிவிட்டு இரவில் தனித்தோ, கூடியோ வேட்டையாடக்கூடியன.\n\nSection::::தோற்றம்.\nஇவை சிறிய நரிகள், நீண்ட முக்கோண வடிவ காதுகளும், அடர்ந்த கருப்பு முனை கொண்ட வாலும், கொண்டவை. இவற்றின் வால் அதன் உடல் நீளத்தில் 50 முதல் 60% வரை இருக்கும். இவை சாம்பல் நிறத்தில் ஒல்லியான கால்களுடனும் இருக்கும். இவற்றின் தலை முதல் உடலின் நீளம் 18 அல்குளம் (46 செமீ), இதன் வால் 10 அங்குளம் (25 செமீ) நீளம் இருக்கும். எடை 5 இல் இருந்து 9 பவுண்ட் (2.3 இல் இருந்து 4.1 கிலோ). இவை எலிகள், ஊர்வன, நண்டுகள், கரையான், பழங்கள் ஆகியவற்றை உண்டு வாழும்.\n"}
{"id": "261324", "url": "https://ta.wikipedia.org/wiki?curid=261324", "title": "மக்னீசியம் புளோரைடு", "text": "மக்னீசியம் புளோரைடு\n\nமக்னீசியம் புளோரைடு \"(Magnesium fluoride)\" என்பது MgF2 என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இயற்கையில் செல்லைட் என்ற அரிய கனிமமாக மக்னீசியம் புளோரைடு கிடைக்கிறது. வெண்மை நிறத்தில் படிகவுப்பாக இச்சேர்மம் காணப்படுகிறது. பரவலான அலைநீளமுள்ள எல்லா வகை ஒளிகளுக்கும் ஒளிபுகும் ஊடகமாகச் செயல்படுகிறது. வணிகரீதியாக பல்வேறு ஒளியியல் கருவிகளிலும் விண்வெளித் தொலை நோக்கிகளிலும் மக்னீசியம் புளோரைடு பயன்படுகிறது.\n\nSection::::தயாரிப்பு மற்றும் அமைப்பு.\nமக்னீசியம் ஆக்சைடுடன் அமோனியம் பைபுளோரைடு போன்ற ஐதரசன் புளோரைடு மூலங்களுடன் சேர்த்து வினைப்படுத்துவதால் மக்னீசியம் புளோரைடு தயாரிக்கப்படுகிறது.\n\nமக்னீசியம் புளோரைடு, தொடர்புடைய இரட்டை இடப்பெயர்ச்சி வினைகளில் பங்கேற்கவும் வாய்ப்புள்ளது.\n\nநாற்கோண இரட்டை ஒளிவரி படிகமாக மக்னீசியம் புளோரைடு படிகமாகிறது. எண்முக Mg2 மையங்கள் மற்றும் மூன்று புளோரைடு மைய ஆள்கூறுகள் கொண்ட உரூத்தைல் அமைப்புக்குச் சமமாகத் தோற்றமளிக்கிறது.\n\nSection::::பயன்கள்.\nSection::::ஒளியியல்.\nபரவலான அலைநீளமுள்ள எல்லா வகை ஒளிகளுக்கும் மக்னீசியம் புளோரைடு ஒளிபுகும் ஊடகமாகச் செயல்படுகிறது. இப்புளோரைடால் செய்யப்பட்ட சன்னல்கள், வில்லைகள் மற்றும் முக்கோணப் பட்டகங்களை புற ஊதா 0.120 மைக்ரோ மீட்டர் (μm) முதல் அகச்சிவப்பு 8.0 மைக்ரோ மீட்டர் வரையிலான வீச்செல்லைவரை பயன்படுத்த முடிகிறது. உயர்தரமான செயற்கை வெற்றிடப் புற ஊதாத்தர மக்னீசியம் புளோரைடு மிகவும் விலை உயர்ந்ததாகும். 2007 ஆம் ஆண்டில் இதனுடைய விலை கிலோவுக்கு 3000 டாலர்கள் ஆகும். ஏனெனில் இது மிகக்குறைவாகவே தயாரிக்கப்படுகிறது. இதற்குப் பதிலாக, வெற்றிடப் புற ஊதாத்தரம் உள்ளதாகக் கருதப்படும் இலித்தியம் புளோரைடும் பயன்படுத்தப்படுகிறது. வெற்றிடப் புற ஊதாத்தரம் சற்றுக் குறைந்த மக்னீசியம் புளோரைடு சிலவேளைகளில் அகச்சிவப்பு ஒளியில் பயன்படுத்தப்படுகிறது. ஆனால் அது கால்சியம் புளோரைடைவிட தரம் குறைந்ததாகக் காணப்படுகிறது. மக்னீசியம் புளோரைடு உறுதியானது மற்றும் நன்றாக மெருகேற்றவும் வேலைப்பாடுகளுக்கும் உகந்தது. ஆனால் இலேசான இருபக்கச் சிதறல் கொண்டது. எனவே சன்னல் அல்லது வில்லைகளின் தளத்துக்குச் செங்குத்தாக பார்வை அச்சு அமையுமாறு வெட்டிக் கொள்ள வேண்டும்.\n\nபொருத்தமான ஒளிவிலகல் எண் 1.37 கொண்ட, மெல்லிய அடுக்கு MgF2 மிகப்பரவலாகப் எதிரொளிப்புத் தடுப்பு பூச்சாகப் பயன்படுத்தப்படுகிறது. 632.8 நானோ மீட்டரில் மக்னீசியம் புளோரைடின் வேடற்று மாறிலியின் மதிப்பு 0.00810 கோணத்துளிகளாகும்.\n\n"}
{"id": "261333", "url": "https://ta.wikipedia.org/wiki?curid=261333", "title": "ஒருமக்னீசியம் பாசுபேட்டு", "text": "ஒருமக்னீசியம் பாசுபேட்டு\n\nஒருமக்னீசியம் பாசுபேட்டு \"(Monomagnesium phosphate)\" என்பது Mg(HPO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியத்தின் பாசுபேட்டு வகைகளில் ஒன்றான இது பாசுபாரிக் அமிலத்தினுடைய மக்னீசிய அமில உப்பாகும்.\n\nஉணவுக் கூட்டுப் பொருளான இச்சேர்மம் அமிலத்தன்மை சீராக்கியாகச் செயல்படுகிறது. இதனுடைய உணவுக் கூட்டுப் பொருள் அடையாளமான ஐ எண் 343.\n"}
{"id": "261335", "url": "https://ta.wikipedia.org/wiki?curid=261335", "title": "கோலாகாட்", "text": "கோலாகாட்\n\nகோலாகாட், இந்திய மாநிலமான அசாமின் கோலாகாட் மாவட்டத்தில் உள்ளது. \n\n\nSection::::அரசியல்.\nகோலாகாட் நகரம் கோலாகாட் சட்டமன்றத் தொகுதிக்கும், கலியாபர் மக்களவைத் தொகுதிக்கும் உட்பட்டது..\n\n"}
{"id": "261339", "url": "https://ta.wikipedia.org/wiki?curid=261339", "title": "புறம்", "text": "புறம்\n\nபுறம் என்பது சங்க இலக்கியத்திலுள்ள இரண்டு வகைகளில் ஒன்று ஆகும். மனித வாழ்க்கை முறை தனிப்பட்ட, பொது என்ற இரு வகைகளைக் கொண்டது. அகம் என்ற இலக்கிய வகை அன்பு, காதல் ஆகியவற்றை கவிதைகளில் கையாள்கிறது. மற்ற இலக்கிய வகையான புறம் என்பது போர், அரசர்கள், புலவர்கள், தனிப்பட்ட ஒழுக்கம் ஆகியவற்றைக் கையாள்கிறது.\n\nதொல்காப்பியம் இவ்விரு வகைகளையும் ஏழேழு திணைகளாகப் வகுக்கின்றது. இதில் ஒன்று தனிப்பட்ட வாழ்வு பற்றியும் மற்றது பொது வாழ்வு பற்றியும் அவற்றுக்கிடையேயான தொடர்புகளையும் கூறுகிறது. புறப்பொருள் வெண்பாமாலை வாழ்க்கை முறையைக் கருதாது புறத்தினையை பனிரெண்டு வகைகளாகப் பிரிக்கிறது.\n\nஇவ் இலக்கிய வகை வேறுபட்ட மக்களின் வாழ்க்கை முறைச் சிறப்பு பற்றிக் குறிப்பிடுகிறது. அரசர்கள் புகழினால் அவர்களது போர் வாழ்க்கை முறை, கொடை என்பனவும் அதில் குறிப்பிடப்பட்டுள்ளது. புறம் போன்றல்லாது, அகம் தனிப்பட்டவர்களின் பெயரை வெளிப்படுத்துவதில்லை. ஆனால், புறம் தமிழ் இலக்கிய ஆசிரியர்களால் வரலாற்று ஆவணம் போன்று கையாளப்பட்டுள்ளது. இங்கு அரசர்கள், புலவர்கள், இடங்கள் போன்ற பெயர்கள் இடம்பெற்றுள்ளன.\n\n\n"}
{"id": "261343", "url": "https://ta.wikipedia.org/wiki?curid=261343", "title": "சிங்கப்பூர் பாட்டாளிக் கட்சி", "text": "சிங்கப்பூர் பாட்டாளிக் கட்சி\n\nசிங்கப்பூர் தொழிலாளர் கட்சி (\"Workers' Party of Singapore\", அதிகாரபூர்வமாக பாட்டாளிக் கட்சி, \"The Workers' Party\", (சுருக்கம்: WP; ), என்பது சிங்கப்பூரின் முக்கிய நடு-இடதுசாரி அரசியல் கட்சியாகும். இக்கட்சி தற்போது சிங்கப்பூர் நாடாளுமன்றத்தில் ஆறு தெரிவு செய்யப்பட்ட உறுப்பினர்களையும், மூன்று தொகுதி-வாரியற்ற நியமிக்கப்பட்ட உறுப்பினர்களையும் கொண்டுள்ளது. 2011 ஆம் ஆண்டில் இருந்து பாட்டாளிக் கட்சியே சிங்கப்பூர் நாடாளுமன்றத்தில் தேர்ந்தெடுக்கப்பட்ட உறுப்பினர்களைக் கொண்ட ஒரே ஒரு எதிர்க் கட்சியாகும்.\n\nபாட்டாளிக் கட்சி 1957 நவம்பர் 3 இல் சிங்கப்பூரின் முன்னாள் முதல்வர் டேவிட் மார்சல் என்பவரால் ஆரம்பிக்கப்பட்ட்டது. 1981 இல் இக்கட்சியின் அப்போதைய தலைவர் ஜே. பி. ஜெயரத்தினம் நாடாளுமன்றத்தின் முதலாவது எதிர்க்கட்சி உறூப்பினராக 1965 ஆம் ஆண்டில் தெரிவு செய்யப்பட்டார். அப்போது அவர் ஆன்சன் தொகுதியில் இடம்பெற்ற இடைத்தேர்தலில் போட்டியிட்டு ஆளும் மக்கள் செயல் கட்சியின் உறுப்பினரைத் தோற்கடித்து நாடாளுமன்றம் சென்றார். 1984 பொதுத்தேர்தலில் மீண்டும் தெரிவு செய்ப்பட்டார். 1986 இல் இவர் ஊழல் குற்றச்சாட்டின் பேரில் உறுப்பினர் பதவியை இழந்தார். ஜெயரத்தினம் பின்னர் 1997 முதல் 2001 வரை நாடாளுமன்றத்தின் தொகுதிவாரியற்ற நியமன உறுப்பினராக தேர்ந்தெடுக்கப்பட்டார்.\n\n"}
{"id": "261349", "url": "https://ta.wikipedia.org/wiki?curid=261349", "title": "தலையூர் காளி", "text": "தலையூர் காளி\n\nகொங்கர்கள் வாழ்கின்ற நாடாம் கொங்கு நாட்டிலே போர்க்களம் புகுந்து காவு கொள்ளும் கொங்கு வேட்டுவ கவுண்டர் குலத்திலே வாளோடு தோன்றிய வெற்றித் திருமகன்.எதிரிகளை புற முதுகிட்டு ஓடச் செய்யும் வல்லாண்மை பொருந்திய வல்லவன். போர்க்களத்தின் தெய்வமான காளியை(கொற்றவையை) குல தெய்வமாக கொண்ட கொங்கு வேட்டுவக் கவுண்டர் தலைவன். 24 கொங்கு நாட்டில் ஒன்றான தலையூர்.அத்தலைய நாட்டின் தலைவன் காளி கவுண்டர் .தலையூர் காளி கவுண்டர்எ ன்பவன் 24 கொங்கு நாடுகளுக்கும் தலைநகராக விளங்கிய தலையூரை ஆண்ட அரசன். கொங்கு நாட்டின் வீர வரலாற்றில் தவறாது இடம் பெற்றிருப்பவன். இவன் ஒட்டு மொத்த கொங்கு வேட்டுவக் கவுண்டர் தலைவனாக அறியப்படுகிறான். மேலும் தலையூர்க் காளி சிறந்த காளி பக்தன்.மேலும் சிறந்த வீரன் என போற்றப்படுபவர். இத்தலையூர் ஆனது இன்றைய சின்னத் தாராபுரத்திற்கு அருகில் அமைந்துள்ளது.\n\nSection::::பெயர்க்காரணம்.\nகாளி அருளால் வளர்க்கப்பட்டவன்.நாடு தலையூர்.தலையூர்+காளி=தலையூர்காளி. காளி தலையநாட்டு பட்டக்காரர் வம்சாவளி எனக் குறிப்பிடுவர்.இன்றும் தலையநாட்டு பட்டக்காரர் மரபு பின்பற்றப்பட்டுவருகிறது குறிப்பிடத்தக்கது.\n\nSection::::வரலாறு.\nதலையூரை தலைநகராக கொண்டு ஆண்ட வேட்டுவ கவுண்டர் இன மன்னனின் மகன் ஆவான்.தலையூர் காளி மன்னன் வில்லாற்றலில் கடையநெடு வேட்டுவனை நினைவுக்கு கொண்டு வருபவன். கடையநெடு வெட்டுவனின் வழித் தோன்றலே இந்த தலையூர் காளி மன்னன். இவன் தலையூரில் உள்ள பிரம்ம காளித் தேவி அம்மனை குலதெய்வமாக கொண்டவன்.\n\nSection::::இளமை.\nபருத்த தோளோடும் வாளோடும் சீராட்டி வளர்க்கப்பட்டான் இந்த வேட்டுவக் கவுண்டர் மன்னன்.இவனை மக்கள் தலையூரான் என விரும்பி அழைத்தனர். இவன் இளவயதிலே தனக்கென ஒரு படையை தந்தையிடம் வாதிட்டு பெற்று நிருவகித்து வந்தான். அப்படையானது தலையூரான் படை என்றும் காளி கவுண்டர் சேனை என்றும் எல்லோராலும் அழைக்கப்பட்டு வந்தது.மாட மாளிகையில் வேட்டுவக் கவுண்டர் குலத்தில் பிறந்த மாவீரன் என மக்கள் அவனை போற்றினர்.ஒரு முறை காட்டிற்கு வேட்டையாட சென்றபொழுது இரண்டு புலிகளால் சுற்றி வளைக்கப்பட்டான். உடன் சென்றோரோ இளவரசன் ஆயுள் முடிந்துவிட்டது என கூறுமாறு பணியாள் ஒருவன் மூலம் தகவல் கொடுக்கப்பட்டது.\n\nSection::::வீரம்.\nஇரண்டு புலிகளுக்கு நடுவே பயமறியாது பாயும் வேங்கை போல நேர்கொண்ட பார்வையுடன் புலியை எதிர்த்து நின்றான்.உடன் சென்றவர்கள் இதுபோன்று மனவலிமை கொண்ட ஒரு கொங்கனை கண்டதில்லை என எண்ணி வியந்து செய்வதறியாது நின்றனர்.ஒரு கையில் தன் முன்னோர்களின் மிக முக்கிய ஆயுதமான தண்டெறியும்(3 முதல் 5 அடி நீளம் கொண்ட குத்து ஈட்டி) மறு கையில் ஒளி பொருந்திய கூர்மையான வாளும் கொண்டு வேங்கை வேட்டையாட நிற்பதுபோல நின்றான். வலது புறத்திலிருந்த புலி பாய்ந்து காளி முதுகை பிளக்க முயன்றது. முதுகில் புண்படுதலோ தற்கொலை செய்தலோ வீரமற்ற கோழைகளின் செயல் என்பதை நன்கு அறிந்த காளி தனது மார்பை வலப் பக்கம் திருப்பி கையொன்றில் இருந்த தண்டெறியால் புலியின் மார்பிலே குத்தி தனது கையினால் அப்புலியை தாங்கி நின்றான். மறு கையில் கொண்ட வாளால் மற்றொரு புலியை நோக்கி வீசினான். அவ்வாளானது அப்புலியின் தலையினை கண் இமைக்கும் கணத்தில் அதன் உடலிலிருந்து பிரித்தது. அன்று முதல் அவன் புலிக்குத்தி என்னும் பட்டத்துடன் அழைக்கப்பட்டான்.\n\nSection::::சிறப்பு.\nவீரப்பூர் போர்க்களத்தில் உண்மையில் என்ன நடந்தது என்பதையும்,போரின் முடிவையும் படைவீரர்களாகப் பணியாற்றிய முத்தரைய\nவீரர்களே அறிவார்கள்.அவர்கள் தெரிந்து கண்ட நிகழ்ச்சிதான் இன்றைய படுகளம் போரில் அனைவரும் தற்கொலை புரிந்து மாண்டனர்.\nஅந்த இடம் தான் படுகளம் என்று அழைக்கப்படுகிறது.பொன்னர் ,சங்கர் ,சாம்பன் ஆகியோர் இறந்த இடத்தில் நடுகள் வைத்து முத்தரைய\nவீரர் குடும்பங்கள் ஆண்டுக்கு ஒரு முறை வழிபாடு நடத்தி வந்தனர்.\nபோர் நடந்து 200 ஆண்டுகள் ஒடிவிட்டன. முத்தரைய வீரர்கள் கூறியதில் இருந்து எத்தனையோ கற்பனைகள் உடன் சேர்த்து\nகதைப்பாட்டு எழுதிவிட்டார்கள். இதில் வரும் நிகழ்ச்சிகள் 90% விழுக்காடு வரலாற்று சம்பந்தம் இல்லாதவை.\n\nதலையூர்ப் படைகள் வளநாடு நோக்கி வருவதை முன்கூட்டியே அறிந்து கொண்ட வளநாட்டு படை தலையூர்ப் படையை வளநாட்டிற்குள் புகவிடாமல் வீரப்பூர் காட்டில் தடுத்து நிறுத்தி போர்தொடுத்தது. போரின் முடிவில் வளநாட்டு படை முழுவதும்\nமுறியடிக்கப்பட்டது.படுகளம் பகுதியில் மேடான பகுதியில் சுற்றி வளைக்கப்பட்டு தாக்கப்பட்டு முன்னரே அழிந்து போன படை போக\nமீதியிருந்த படை வீரர்களுடன் பொன்னர் சங்கர் சுற்றி வளைக்கப்படவே தப்பி ஒடமுடியாத இட அமைப்பும், படைக்குறைவும் ஏற்படவே எதிரிகள் கையில் சிக்காமல் இருக்க மூவரும் வாளால் தற்கொலை செய்து கொள்கிறார்கள். இது தான் உண்மை. வரலாற்று ஆய்வாளர்களின் கருத்தும் இதுவே.\n\nபடுகளத்தில் இருந்து நேர் கோட்டில் பார்தாலே 20 கி.மீட்டர் அப்பால் வரும் படையின் தூசி, வேல்கள் மின்னுவதை வைத்து படைகள்\nவரும் திசை , தொலைவு ஆகியவற்றை துல்லியமாக கணக்கிட்டு விடலாம். இதை அடிப்படையாக வைத்துத்தான் வளநாட்டுப்படைத்\nதலைமை இந்த மேடான பகுதியில் படையை நிறுத்திக்கொண்டு தலையூர் படைக்காக காத்திருந்தது. தலையூர்ப்படைக்கும், வளநாட்டுப்\nபடை நின்ற இன்றைய கூவனாம் பள்ளத்திற்கு அருகே போர் மூண்டது.இந்த போர் பற்றி எந்த குறிப்புக்களோ, கல்வெட்டோ,செப்பேடு\nபட்டயமோ இல்லை. எந்த ஆவணங்களும் இல்லை.\n\nபோரின் முடிவைத்தெரிந்து கொண்டு பொன்னர்,சங்கர் மனைவியர் தீயிட்டு இறந்து விடுகிறார்கள்.எஞ்சிய அருக்காணி மட்டும் பாசத்தால்\nஅண்ணமார்களின் உடலைக்காண படுகளம் வருகிறாள். படுகளம் வந்து உடலைக்கண்டபின் முத்தரைய போர் வீரர்களின் உதவியோடு\nபடுகளத்தில் அடக்கம் செய்யப்படுகிறார்கள். அருக்காணியும் துயரம் மிகுந்து, அழுது அழுது படுகளத்திலேயே இறந்து விடுகிறாள்.\n\nஅருக்காணியை வளநாட்டில் இருந்து அழைத்து வந்த முதல் உடல் அடக்கம் செய்தது வரை பொன்னர் சங்கர் குடும்பத்தினர் மீது \nஆழ்ந்த பற்றுவைத்திருந்த முத்தரையர்களே.\n\nஇந்த போரில் வாங்கிய வரத்தின் படி அண்ணன்தான் முதலில் இறந்த்தாக கதை சொல்லியிருக்க வேண்டும். ஆனால் நடந்ததோ\nசங்கர்தான் முதலில் இறப்பதாக உண்மையைச் சொல்லிவிட்டார்கள். பொன்னர்தான் முதலில் இறந்த்தைத்தான் வரத்தின்படி கதை\nஎழுதுவோர் சொல்லியிருக்கவேண்டும். பொன்னருக்குத்தான் முதலில் 16 வயது முடியும்.ஆனால் தம்பி சங்கர்தான் முதலில் இறப்பதாக\nகூறியுள்ளனர்.\n\nஇதற்கிடையே பொன்னர் தன்னந்தனியே குதிரை ஏறி கொங்கு 24 நாட்டில் உள்ள வேட்டுவக் கவுண்டர் எல்லாம் வெட்டிக்கருவறுத்ததாகவும்,\nவந்த பின் வாளில் விழுந்து தற்கொலை செய்ததாக கூறுகின்றனர். 24 வேட்டுவரை கருவறுத்த பின்னர் பொன்னர் ஏன் தற்கொலை\nசெய்துகொள்ளவேண்டும்.\n\n18 நாட்டு வேட்டுவக் கவுண்டர் படையும் தலையூர் காளி கவுண்டர் தலைமையில் வீரப்பூரில் போரிட்டுக்கொண்டு இருக்கும்போது பொன்னர் எதற்காக கொங்கு\nநாட்டிற்கு 140 கி.மீட்டர் மேற்கு நோக்கிச்செல்லவேண்டும். படைகளை எதிர்த்து வீரப்பூரில் போரிட்டு கருவறுத்து இருக்கலாமே. 500 வருடத்திற்கு முன்னாடி கள்ளழகர் அம்மானையும், பிச்சனும் ஹாலிவுட் ரேஞ்சுக்கு கதை எழுதியிருக்கிறார்கள்.இன்றைக்கு அவர்கள் இருந்திருந்தால் ஆஸ்கார் அவார்டே வாங்கியிருப்பார்கள்.\n\nவளநாட்டு படைக்கும், தலையூர் காளி கவுண்டர் படைக்கும் போர் நடக்க என்ன காரணம் என்று கள்ளழகர் அம்மானையிலும் இல்லை. பிச்சன்\nஎழுதிய அண்ணமார் சாமி கதையிலும் தெளிவான காரணம் எதுவும் கூறப்படவில்லை.வரலாற்று ஆய்வாளர்களின் கருத்துப்படி\nஎல்லைச்சண்டையாகத்தான் இருக்கும் என்று கூறுகிறார்கள்.\n\nகருணாநிதியார் எழுதிய பொன்னர் சங்கரில் தலையூர்காளியை பொன்னர் வாளால் நெஞ்சில் தாக்கி கொல்லப்படுவதாக\nஎழுதியிருக்கிறார். இதில் சிறிதும் உண்மையில்லை.வரலாற்று ஆதாரம் எதுவும் இல்லை.போரின் முடிவில் வென்றது தலையூர்காளிதான். இயற்கையான மரணம் வரும்வரை வாழ்ந்திருக்கிறார். தலையூர் காளி பரம்பரையினர் இன்றும் வாழ்ந்து வருகிறார்கள். கலைஞர் சிலரை திருப்த்தி படுத்துவதஅண்ணன்மார் என்ற கதை உண்மையை கூறாமல் தவறான கருத்துக்களை பதிவு செய்துள்ளது. பொன்னர் சங்கர் கதையில் தன்னை நாடி வந்த கோளாத்தா கவுண்டர் எனும் கொங்கு வேளாள கவுண்டருக்கு பக்க பலமாக இருந்தவன். போரின் இறுதியில் பொன்னர், சங்கர் ஆகிய இருவரும் தலையூர் காளியை எதிர்த்து போரிட்டு வீழ்த்தியதாக அண்ணன்மார்க் கதை கூறுகிறது. ஆனால் அதற்கு எந்த சான்றுகளும் இல்லை, உண்மையில் போரில் தலையூர் காளி வெற்றி பெற்றதும் பொன்னர் சங்கர் தற்கொலை செய்து கொண்டனர். வேட்டுவ கவுண்டர்களின் மாமன்னர் தலையூர் காளி மன்னன் வெற்றியுடன் தலைநாடு திரும்பினான்.\n\nSection::::மாசித் திருவிழா.\nஒவ்வொரு ஆண்டும் மாசி மாதம் தலையூர் காளி கோவிலில் கொண்டாடப்பட்டு வருகிறது. போரில் தலையூர் காளி பொன்னர் சங்கர் இருவரையும் வென்றதால் தலையூரில் இது மாசி திருவிழாவாக நடந்து வருகிறது. அன்றுமுதல் ஆண்டு தோறும் மாசித் திருவிழா வெகு விமரிசையாக நடந்து வருகிறது. போரில் வென்ற வெற்றியின் அடையாளமாக இவ்விழா கருதப்படுகிறது.\n"}
{"id": "261356", "url": "https://ta.wikipedia.org/wiki?curid=261356", "title": "புரப்பேன்தையால்", "text": "புரப்பேன்தையால்\n\nபுரப்பேன்தையால் \"(Propanethiol)\" என்பது CHS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் தையால் என்ற வேதிவினைக் குழுவில் இடம்பெற்றுள்ள ஒரு சேர்மமாகும். நிறமற்ற இச்சேர்மம் கடுமையான விரும்பத்தகாத நெடியைக் கொண்டிருக்கிறது. மிதமான நச்சுத் தன்மை கொண்ட இச்சேர்மம் நீரை விட அடர்த்தி குறைவாகவும் நீரில் சிறிதளவு கரையக்கூடியதாகவும் காணப்படுகிறது. வேதியியல் இடைப்பொருளாகவும் களைக்கொல்லியாகவும் புரப்பேன்தையால் பயன்படுத்தப்படுகிறது. நன்றாக கொழுந்து விட்டு எரியும் தன்மை கொண்ட இச்சேர்மம் எரியும்போது எரிச்சலூட்டும் புகை அல்லது வாயுவை வெளிவிடுகிறது. மேலும் இதைச் சூடுபடுத்துகையில் அழுத்தத்தின் காரணமாக வெடிக்கும் அபாயமும் ஏற்படலாம். \n\nSection::::புரப்பேன்தையாலின் வேதியியல்.\nவேதியியல் வகைப்பாட்டின்படி புரப்பேன்தையால் ஒரு தையால் ஆக வகைப்படுத்தப்படுகிறது. தையால் என்பது மூலக்கூற்று வாய்ப்பாடும் அமைப்பு வாய்ப்பாடும் ஆல்ககால்களைப் போல அமைந்து , மூலக்கூறில் ஆல்ககால்களின் ஐதராக்சில் குழுவில் இடம்பெற்றுள்ள ஆக்சிசனுக்குப் பதிலாக கந்தகத்தைப் பெற்றிருக்கும் கரிமச்சேர்மங்கள் ஆகும். புரப்பேன்தையாலின் மூலக்கூற்று வாய்ப்பாடு C3H7SH, n- புரோப்பனாலின் அமைப்பு வாய்ப்பாட்டை ஒத்திருக்கிறது. \n"}
{"id": "261361", "url": "https://ta.wikipedia.org/wiki?curid=261361", "title": "மெக்கா பாரந்தூக்கி விபத்து", "text": "மெக்கா பாரந்தூக்கி விபத்து\n\nமெக்கா பாரந்தூக்கி விபத்து என்பது சவூதி அரேபியாவின் மெக்கா நகரிலுள்ள மஸ்ஜிதுல் ஹராம் பள்ளிவாசலில் நடந்த விபத்தினைக் குறிக்கும். கட்டுமானப் பணிகளுக்காக அமைக்கப்பட்டிருந்த பாரந்தூக்கியொன்று, 11 செப்டம்பர் 2015 அன்று உடைந்து விழுந்த இந்த விபத்தில் 107 பேர் உயிரிழந்தனர். சுமார் 238 பேர் காயமடைந்தனர்.\n\nஒன்பது இந்தியர்கள், ஆறு மலேசியர்கள், பதினைந்து இரானியர்கள், இருபது இந்தோனேசியர்கள், மற்றும் பதினாறு பாக்கித்தானியர்கள் காயமடைந்தனர்.\n\nSection::::விவரம்.\nஆற்றல்மிக்க சூறாவளிக் காற்றின் காரணமாக உடைந்த பாரந்தூக்கி, பள்ளிவாசலின் மேற்கூரை வழியாக விழுந்ததாக சவூதி நிர்வாகம் தெரிவித்தது. மாலை 5.45 - 6.30 மணியளவில் இந்த விபத்து நடந்ததாக செய்திகள் தெரிவித்தன. விபத்துக்கு ஒரு மணி நேரத்துக்கு முன்னதாக, கன மழை பெய்தது. மணிக்கு 40 கி.மீ. வேகத்தில் காற்று வீசியதாகவும் அறியப்படுகிறது.\n\nSection::::உலக நாடுகளின் அஞ்சலி.\nSection::::இந்தியா.\nஉயிரிழந்தவர்களின் குடும்பங்களுக்கு தனது இரங்கலையும், காயமடைந்தவர்கள் விரைவில் குணமடைய தனது வேண்டுதல்களையும் துணைக் குடியரசுத்தலைவர் ஹமித் அன்சாரி தெரிவித்தார். தனது எண்ணங்களும், பிரார்த்தனைகளும் உயிரிழந்தவர்களின் குடும்பங்களுடன் இருப்பதாக தனது டுவிட்டர் பக்கத்தில் பிரதமர் நரேந்திர மோதி தெரிவித்தார்.\n"}
{"id": "261365", "url": "https://ta.wikipedia.org/wiki?curid=261365", "title": "பிரமிடு வடிவ மலை (சியரீசு)", "text": "பிரமிடு வடிவ மலை (சியரீசு)\n\nபிரமிடு வடிவ மலை \"(pyramid-shaped mountain)\" அல்லது உயரமான கூம்பு மலை \"(\"tall, conical mountain)\" என்பது) சியரீசு (குறுங்கோள்) மீதுள்ள வெளிப்பக்கமாகப் புடைத்துள்ள வழவழப்பான தரைப்பகுதியைக் கொண்டுள்ள மிகப்பெரிய பெயரிடப்படாத மலையாகும். இதனுடைய இயற்கைத் தோற்றம் தொடர்பான செய்திகள் அறியப்படவில்லை. விண்கற்களின் தாக்கத்தால் இது தோற்றம் பெற்றிருக்கலாம் என்பதற்கான அடையாளங்களும் ஏதுமில்லை. சியரீசின் மீதுள்ள மலைகளில் இதுமட்டுமே இவ்வாறான மலையாகக் காணப்படுகிறது. மேலிருந்து கீழாக பிரகாசமான இழை வரிகள் சியரீசின் சரிவுகளில் காணப்படுகிறது.\n\n2015 ஆம் ஆண்டில் டோன் விண்கலம் சியரீசை நெருங்கி எடுத்த புகைப்படங்களில் இருந்து இந்த பிரமிடு வடிவ மலை கண்டறியப்பட்டது. இம்மலை 6 கிலோ மீட்டர் உயரமும் (20000 அடிகள் அல்லது 4 மைல்) 15 கிலோ மீட்டர் அடிப்பகுதியும் கொண்ட மலையாக இருக்கலாம் என்று கணக்கிடப்பட்டுள்ளது.\n\n\n"}
{"id": "261371", "url": "https://ta.wikipedia.org/wiki?curid=261371", "title": "சிவகுருநாதன் செந்தமிழ் நூல் நிலையம்", "text": "சிவகுருநாதன் செந்தமிழ் நூல் நிலையம்\n\nசிவகுருநாதன் செந்தமிழ் நூல் நிலையம் தஞ்சாவூர் மாவட்டம் கும்பகோணத்தில் நாணயக்காரத் தெருவில் அமைந்துள்ள தனியார் நூலகமாகும். இந்நூலகத்தில் தற்போது சுமார் 25,000 நூல்கள் இருக்கின்றன. \n\nSection::::வரலாறு.\n21.5.1958இல் இந்நூலகத்திற்கான அடிக்கல் பேராசிரியர் டாக்டர் அ. சிதம்பரநாதன் செட்டியார் அவர்களால் நாட்டப்பட்டு, 9.1.1959இல் தமிழகவேள் சர்.பி.டி.ராஜன் அவர்களால் திறந்துவைக்கப்பட்டது. 10,000 நூல்கள் சேர்க்கப்பட்ட விழாவும் 12ஆம் ஆண்டு விழாவும் 23.5.1971இல் நடத்தப்பெற்றது. \n\nSection::::பொன் விழா.\nஇந்நூலகத்தின் 50ஆவது ஆண்டு விழா பிப்ரவரி 2010இல் நடைபெற்றது. நூலக நிறுவனர் சுவாமிநாத செட்டியாரின் நூற்றாண்டு விழா அக்டோபர் 2017இல் நடைபெற்றது. \n\nSection::::புத்தகப் பட்டியல்.\nமுதற்புத்தகப் பட்டியலின் விரிவான பதிப்பில் புராணம், தல புராணம், சாத்திரம், தோத்திரம், திருமுறை, சமயம், சங்க நூல், பிரபந்தம், அகவல், அந்தாதி, உலா, கலம்பகம், குறவஞ்சி, குறவை, சதகம், தூது, பரணி, பிள்ளைத்தமிழ், மாலை, வெண்பா, கீதை, இதிகாசம்,வைணவம், நீதி நூல், அகராதி, இலக்கணம், நிகண்டு, கணிதம், சங்கீதம், புதுமைக்கவி, மொழிபெயர்ப்பு, கல்வெட்டுகள், சிற்ப நூல், உலக வரலாறு, யாத்திரை, வாழ்க்கை வரலாறு, உயிர் நூல், உடற்பயிற்சி, வைத்தியம், மாந்தரீகம், சோதிடம், கட்டுரை, மன நூல், வரலாறு எனப்படுகின்ற 44 தலைப்புகளில் 5000 நூல்கள் பட்டியலிடப்பட்டுள்ளன. அந்நூலில் பிற்சேர்க்கையும், திருத்தமும் இணைக்கப்பட்டுள்ளது. \n\nஇரண்டாவது புத்தகப் பட்டியலின்படி அரசியல், விஞ்ஞானம், விவசாயம், முகம்மதிய நூல், கிறிஸ்தவ நூல், நாடகம், நாவல் ஆகிய துறைகளில் 5000 நூல்கள் பட்டியலிடப்பட்டுள்ளன. அந்நூலில் சில நூல்கள் நீக்கப்பட்டதாகக் குறிப்பிடப்பட்டுள்ளதோடு சேர்க்கையும் தரப்பட்டுள்ளது. \nSection::::வாசிப்பு முறை.\nபல்துறை நூல்கள் என்ற தலைப்பில் இரு நூற்பட்டியலும், பத்திரிக்கைகள் என்ற தலைப்பில் இரு சிறிய பதிவேடுகளும், ஆங்கிலப்புத்தகப் பட்டியலைக் குறிக்கும் ஒரு சிறிய பதிவேடும் உள்ளன. இவற்றில் நூலின் விவரங்கள் பதியப்பட்டுள்ளன. இந்த நூல் பட்டியல்களைப் பார்த்து அதிலுள்ள எண்ணைக் குறித்துத் தந்தால் அவர்கள் நூலினைத் தந்து அருகிலுள்ள கரும்பலகையில் எழுதிவிடுகின்றனர். வாசகர்களுக்கு ஒரு முறைக்கு இரு நூல்கள் தரப்படுகின்றன.வாசிக்கவும், குறிப்பு எடுக்கவும் உதவியாக மேசைகள் அமைக்கப்பட்டுள்ளன. இந்நூலகம் காலை 9 மணி முதல் 12 மணி வரையும், மாலை 4 முதல் 8 வரையும் செயல்படுகிறது. வியாழக்கிழமை விடுமுறை நாளாகும்.\n\n"}
{"id": "261376", "url": "https://ta.wikipedia.org/wiki?curid=261376", "title": "முகம்மது மாக்கான் மாக்கார்", "text": "முகம்மது மாக்கான் மாக்கார்\n\nசேர் முகம்மது மாக்கான் மாக்கார் (\"Mohamed Macan Markar\", 7 செப்டம்பர் 1877 - 10 மே 1952) என்பவர் இலங்கையின் குடியேற்றக்கால பிரபலமான அரசியல்வாதியும், தொழிலதிபரும் ஆவார். இவர் இலங்கை அரசாங்க சபையில் உட்துறை அமைச்சராகவும், சட்டவாக்கப் பேரவை உறுப்பினராகவும், மேலவை உறுப்பினராகவும் இருந்தவர்.\n\nஇலங்கையின் தெற்கே காலியில் பிரபலமான தொழிலதிபராக இருந்த உதுமா லெப்பை மரிக்கார் மாக்கான் மாக்கார் என்பவருக்குப் பிறந்தவர். கொழும்பு உவெசுலி கல்லூரியில் கல்வி கற்றவர். கல்லூரியில் துடுப்பாட்ட IX அணியில் சேர்ந்து விளையாடினார். படிப்பை முடித்த பின்னர் கொழும்பு நகரில் குடும்பத் தொழிலான நகை வணிகத் தொழிலில் ஈடுபட்டார்.\n\nSection::::அரசியலில்.\n1924 ஆம் ஆண்டில் இலங்கை சட்டவாக்கப் பேரவையிலும், பின்னர் அரசாங்க சபையிலும் உறுப்பினரானார். தகவல், மற்றும் உட்துறை அமைச்சராக நியமிக்கப்பட்டார். 1948 முதல் 1952 வரை மேலவை உறுப்பினராக இருந்தார். 1938 ஆம் ஆன்டில் இவருக்கு சேர் வழங்கப்பட்டது.\n\nஇவரது பிள்ளைகள் அகமது உசைன் மாக்கான் மாக்கார் மட்டக்களப்பு தேர்தல் தொகுதியின் முன்னாள் நாடாளுமன்ற உறுப்பினராவார். முகம்மது அஜ்வார்ட் மாக்கான் மாக்கார், அலவி இப்ராகிம் மாக்கான் மாக்கார் ஆகியோர் மருத்துவர்கள் ஆவர்\n\nஇவரது நினைவாக கொழும்பில் கொம்பனித் தெருவில் உள்ள வீதி ஒன்றிற்கு சேர் முகம்மது மாக்கான் மாக்கார் மாவத்தை எனப் பெயரிடப்பட்டது.\n\n"}
{"id": "261378", "url": "https://ta.wikipedia.org/wiki?curid=261378", "title": "இமயமலை பழுப்புக் கரடி", "text": "இமயமலை பழுப்புக் கரடி\n\nஇமயமலை பழுப்புக் கரடி (Himalayan Brown Bear) என்பது ஒரு கரடி இனமாகும். இது பழுப்புக் கரடியின் கிளையினம் ஆகும். இந்த கரடிதான் தொன்மங்களில் கூறப்பட்ட எட்டி (மனிதன்) என்று கருதப்படுகிறது.\n\nSection::::விளக்கம்.\nஇமாலயப் பழுப்பு கரடிகளின் உடல் பருமன் பாலினரீதியாக ஏற்றத்தாழ்வு கொண்டது. ஆண் கரடிகள் 1.5மீ இருந்து 2.2மீட்டர் (4 அடி 11 அங்குலம் - 7 அடி 3 அங்குலம்) நீளம் கொண்டவை. பெண் கரடிகள் 1.37மீ இல் இருந்து 1.83 மீட்டர் (4 அடி 6 அங்குலம் - 6 அடி) வரை இருக்கும். இவைதான் இமய மலையில் வாழக்கூடிய பெரிய விலங்குகள் ஆகும்.\n\nSection::::பரவல்.\nஇந்த கரடிகள் நேபாளம், திபெத், வட இந்தியா, வடக்கு பாக்கித்தான் போன்ற இடங்களில் காணப்படுகின்றன. இவை ஏற்கனவே பூட்டானில் இருந்து அழிந்துவிட்டது எனக் கருதப்படுகிறது.\n\nSection::::நடத்தை மற்றும் சூழலியல்.\nஇவை கரடிகள் அக்டோபர் காலகட்டத்தை ஒட்டி பனிக்கால உறக்கம் மேற்கொள்கினறன ஏப்ரல், மே மாதங்களில் வெளிப்படுகின்றன. அதுவரை பொதுவாக இந்த கரடிகள் குகைகளில் உறக்கத்தை மேற்கொள்கின்றன.\nSection::::உணவு.\nஇமாலயப் பழுப்பு கரடிகள் அனைத்துண்ணி ஆகும். இவை புற்கள், வேர்கள், தாவரங்கள், பூச்சிகளையும், சிறிய பாலூட்டிகள்,பழங்கள் போன்றவற்றை விரும்பி உண்கின்றன. சில சமயம் ஆடுகளையும் வேட்டையாடுகின்றன. வயதுவந்த கரடிகள் சூரிய உதயத்திற்கு முன் அல்லது பிற்பகலின் போது சாப்பிடுகின்றன.\n"}
{"id": "261383", "url": "https://ta.wikipedia.org/wiki?curid=261383", "title": "வலியவன்", "text": "வலியவன்\n\nவலியவன் (Valiyavan) என்பது 2015ல் வெளிவந்த தமிழ் அதிரடி திரைப்படம் ஆகும். இது எம். சரவணனால் எழுதி இயக்கப்பட்டது. இத்திரைப்படத்தில் ஜெய் மற்றும் ஆண்ட்ரியா ஜெரெமையா முக்கிய கதாப்பாத்திரங்களில் நடித்துள்ளனர். இத்திரைப்படத்தின் படப்பிடிப்பு மே 2014இல் தொடங்கியது. இது 27 மார்ச்சு 2015 அன்று வெளியானது.\n\n"}
{"id": "261385", "url": "https://ta.wikipedia.org/wiki?curid=261385", "title": "கேடிரி அரசு", "text": "கேடிரி அரசு\n\nகேடிரி அல்லது பாஞ்ஞாலு என்று அழைக்கப்பட்ட நாடானது பொ. பி 1042 முதல் 1222 வரை, இன்றைய இந்தோனேசியாவில் அமைந்திருந்த, பண்டைய சாவக இந்து அரசு ஆகும். பழைய ஆதாரங்கள் பெருமளவு கிடைக்காமையால், இதன் வரலாறு சரிவரத் தெரியவில்லை. எனினும், இதன் காலகட்டத்திலேயே, எம்பு சேடாவால் \"கேக்கவின் பாரதயுத்தம்\", எம்பு பாணுலுவால் \"கடோற்கயாசிரய\", எம்பு தர்மயாவால் \"சுமாராதனா\" முதலான சாவக நூல்கள் எழுந்தன. பிராந்தாசு ஆற்றுப்பள்ளத்தாக்கில், இன்றைய கேடிரி நகரின் சுற்றுப்பகுதியிலேயே, கேடிரி அரசு இருந்திருக்கலாம் என நம்பப்படுகின்றது. இதன் தலைநகரம், \"தகா\", \"தகனா\" என்றெல்லாம் அழைக்கப்பட்டிருக்கின்றது.\n\nSection::::தோற்றம்.\nஈசியானா வமிசத்தைச் சேர்ந்த ஏரிலங்கனால் பொ. பி 1045இல் தன் இரு மகன்களுக்காகக் ககுரிபன் அரசை இரண்டாகப் பிரித்துக்கொடுத்த பின் உருவான அரசு ஆகும். கேடிரி என்ற பெயர், முசுக்கொட்டை மரத்தைக் குறிக்கும் \"கட்ரி\" எனும் சங்கதச் சொல்லிலிருந்து வந்ததாக நம்பப்படுகின்றது. இதேபெயரில், ஆந்திராவிலும் ஓர் ஊர் இருக்கிறது.\n\nSection::::கேடிரி மன்னர் ஆட்சி.\nகேடிரியின் முதல் மன்னனாக, \"ஸ்ரீ ஜெயவர்ஷ திக்ஜெய ஹஸ்தப்பிரபு\" (1104 - 1115) அறியப்படுகின்றான்.. ஏரிலங்கனைப் போலவே, தன் கல்வெட்டுக்களில், தானும் திருமாலின் அவதாரம் என்றே சொல்லிக்கொள்கிறான். கேடிரியின் இரண்டாம் மன்னன் காமேசுவரன். இவனது முடிக்குரிய பெயர், \"ஸ்ரீ மஹாராஜ ராகே சிறிஙன் ஸ்ரீ காமேஸ்வர சகலபுவனஸ்துதிகாரண சர்வாணிவர்யாவீர்ய பராக்ரம திக்ஜயோத்துங்கதேவன்\" என்பதாகும். இவனது \"சந்திரகபாலம்\" எனும் அரச முத்திரை, கபாலமும் இளம்பிறையும் இணைந்ததாக சிவபிரானைக் குறிப்பதாக அமைந்திருக்கின்றது. இவன் காலத்தில் எழுதப்பட்ட \"சுமராதகனா\" அல்லது \"சுமராதனா\" எனும் சாவககா நூல், சிவனால் எரிக்கப்பட்டு புவியில் அவதரித்த தெய்வீகத் தம்பதியரான 'காமஜெயன் மற்றும் காமரதியாக, மன்னன் காமேசுவரனையும் அவன் தேவி, ஸ்ரீகிரணாவையும் சித்தரிக்கின்றது. காமதகனத்தைக் குறிக்கும் வகையிலேயே, அவன் தலைநகரும் \"தகனா\" என உலகப்புகழ்பெற்றது என்று அந்நூல் மேலும் குறிப்பிடுகின்றது. காமேசுவரன், ஸ்ரீகிரணா எனும் அரசதம்பதியரின் பேரழகு, மரபுரைகளிலும் மிக விரிவாக வருணிக்கப்படுகின்றது. சுமராதகனாவில் சொல்லப்படும் கதை, பிற்காலத்தில் \"பஞ்சி வட்டம்\" என்ற நாட்டார் கதையாக சயாம் நாடு உட்பட, தென்கிழக்காசியா முழுவதும் புகழ்பெற்றது.\n\nகாமேசுவரனை அடுத்து, \"ஸ்ரீ மகாராஜ ஸ்ரீ தருமேசுவர மதுசூதனாவதாரநிந்தித சுக்ருத்சிங்க பராக்ரம திக்ஜயோத்துங்கதேவன்\" எனப் ப்பட்டாஅபிடேகம் பெற்ற ஜெயாபயன் ஆவான். இவனது அரசமுத்திரையாக ஆளரி காணப்பட்டது. இவன் காலத்திலேயே பாரதத்தின் சாவக வேறுமமான \"கேக்கவின் பாரதயுத்தம்\" எனும் நூல், 1157இல் \"எம்பு சேடா\" எனும் புலவரால் இயற்றப்பட்டது. அவர் தமையர் எம்பு பாணுலு, அரிவம்சம், கடோற்கயாசிரயம் ஆகிய நூல்களை இயற்றினார். ஜெயாபயனின் காலம், சாவக இலக்கியத்தின் பொற்காலமாகக் கருதப்படுகின்றது. இந்தோனேசித் தீவுக்கூட்டத்தை வெள்ளையர் ஆளுவர். பின் மஞ்சள் இனமொன்று ஆளும். அதற்குப்பின் இப்பகுதி பழையபடி புகழ்பெறும் எனும் தீர்க்கதரிசனமொன்று அமைந்த \"ப்ரேம்பாங் ஜொயோபயோ\" எனும் சாவகநூல், இவனைப் புகழ்ந்தே இயற்றப்பட்டிருக்கின்றது.\n\nஜெயாபயனுக்குப் பின் சருவேசுவரனும் (1160-1170) அவனுக்குப் பின் ஆனைமுகனை அரச முத்திரையாகப் பயன்படுத்திய ஆரியேசுவரனும் (1170-1180) ஆட்சிபுரிந்தனர். அவர்களுக்குப் பின், \"ஸ்ரீ மகாராஜ ஸ்ரீ கிரௌஞ்சார்யதீப கந்தபுவனபாலக பராக்ரமநிந்தித திக்ஜயோத்துங்கதேவாநம ஸ்ரீ காண்டிரன்\" எனும் பட்டத்தைத் தரித்த காண்டிரன் ஆட்சிபுரிந்தான். இவன் காலத்தில் கேடிரிக்கென்ன்று ஒரு கப்பற்படை இருந்திருக்கின்றது என்பதற்்கு சான்றாக, கடற்படைத் தளபதிகளைக் குறிக்கும் \"லெட்சுமணன்\", \"சேனாபதி சர்வஜலன்\" முதலான பெயர்கள் இவன் கல்வெட்டுக்களில் காணப்படுகின்றன.\n1190இலிருந்து1200 வரை, சங்கும் இளம்பிறையும் கொண்ட அரச முத்திரையைப் பயன்படுத்திய சிருங்கன் என்பவன் கேடிரியை ஆண்டான். கேடிரியின் கடைசிமன்னனான கர்த்தஜெயன் 1200இலிருந்து 1222 வரை கருடமுகம் கொண்ட முத்திரையுடன் கோலோச்சினன். 122இல் கென் அரோக்கைச் சரனடைந்து, சிங்கசாரி அரசிடம் தோற்று, அடிபணியவேண்டிய நிர்ப்பந்தம் அவனுக்கு ஏற்பட்டது. அத்துடன், கேடிரி அரச்சு மறந்து சிங்கசாரி அரசு சாவகத்தில் மலர்ந்தது.\n\nசில கல்வெட்டுகளின் படி, மயாபாகித்து அரசு வீழ்ச்சியுற்ற 15ஆம் நூற்றாண்டின் இறுதியில், கேடிரியின் தலைநகரான \"தகா\" சற்று அரசியல் பலம் வாய்க்கப் பெற்றதைக் காணமுடிகின்றது. கர்த்தபூமியை 1478இல் வீழ்த்திய கிரீந்திரவர்த்தனன் தன் அரசிருக்கையாக, தகாவையே பயன்படுத்தினான். எனினும், 1527இல் ்முழு மயாபாகித்தும் தெமாகின் காலடியில் வீழ்ந்ததுடன், மீண்டும் தகா மறந்துபோனது. \n\nSection::::பிராந்திய வலிமை.\nசிறிவிஜய நாட்டின் சமகாலத்தில் இருந்த கேடிரி அரசு, 11ஆம் 12ஆம் நூற்றாண்டுகளில், முக்கிய வணிகமையமாகவும், இந்திய மற்றும் சீன நாடுகளுடன் சிறப்பான உறவைப் பேணியமைக்கும் சான்றுகள் உண்டு. ராஜேந்திர சோழனால் சிறீவிஜயமும் கடாரமும் வீழ்ச்சியுற்ற பின், கேடிரி போன்ற அரசுகள், வாணிபத்தை அன்றி, விவசாயத்திலேயே தங்கியிருக்கும் நிலை உண்டானது. எனினும் கூடிய விரைவிலேயே, கேடிரி மீண்டும் கடலாளும் வல்லமையைப் பெற்றது.\n\nSection::::பண்பாடு.\nசாவக இலக்கியத்தின் வளர்ச்சிக்குப் பெரும் பங்காற்றிய கேடிரி ஆட்சிக்காலம், பிற்காலத்தில், \"லுப்தக\", \"விருத்தசஞ்சய\", \"கிருஷ்ணாயன\", \"சுமணசந்தக\" முதலான் புகழ்பெற்ற நூல்கள் உண்டாக வழிகோலியது. \n\nதூக்கிலிடப்பட்ட கொள்ளையர் தவிர, ஏனைய குற்றவாளிகளுக்கு, கேடிரி அரசில் தண்டனை எதுவும் இருக்கவில்லை. அவர்கள் தண்டப்பணமாக பொற்காசு செலுத்தினாலே போதுமானது. திருமண ஏற்பாடுகளின் போது, மணமகன் வீட்டாரால், மணமக்கள் வீட்டாருக்கு, ்வரதட்சணை வழங்கப்பட்டது. மருத்துவத்தை நம்புவதை விட, நோய்கள் வரும்போது கேடிரி மக்கள், புத்தரை வழிபடுவதிலேயே கவனம் செலுத்தினர். ஆண்டின் ஐந்தாம் மாதத்தில், மக்கள் ஆற்றில் படகோடி மகிழும் நீர்த்திருவிழா ஒன்றும், பத்தாம் மாதத்தில்மலைவாழ்மக்கள் கூடி எடுக்கும் பெருவிழாவும், கேடிரியின் பெருவ்விழாக்களாக இருந்தது. \n\nSection::::வாணிபம்.\nகேடிரியின் வாணிபம், பெரும்பாலும் விவசாயத்திலேயே தங்கியிருந்தது. விலங்கு வளர்ப்பும், காய்கறி விற்பனையும் கூடக் காணப்பட்ட்டதுடன், ககுரிபன் அரசு காலத்தில் அமைக்கப்பட்ட நீர்ப்பாசன வசதிகள் இவற்றுக்குப் பேருதவி புரிந்தன. பிற்காலத்தில், கேடிரி வர்த்தகம், கடற்றொழில்லும், வாசனைத் திரவிய ஏற்றுமதியிலும் பெருவளர்ச்சி கண்டது. \n\n"}
{"id": "261386", "url": "https://ta.wikipedia.org/wiki?curid=261386", "title": "கொழுப்பு வளியியம்", "text": "கொழுப்பு வளியியம்\n\nகொழுப்பு வளியியம் அல்லது \"கொழுப்புப் போலி வளியியம்\" \"(Lipid pneumonia or lipoid pneumonia )\" என்பது ஒரு குறிப்பிட்ட வடிவமான நுரையீரல் வீக்க நோயாகும். மூச்சுக்குழாய் கிளைகளில் கொழுப்பு புகுவதால் இந்நோய் தோன்றுகிறது. நோய்க்குக் காரணியாக இங்கு கொழுப்பு இருப்பதால் இந்நோய் சில சமயங்களில் கொழுப்பிணி வளியியம் என்றும் அழைக்கப்படுகிறது.\n\nSection::::வரலாறு.\nசிறு எண்ணெய்த் துளிகளை உள்ளீழுக்கிழுத்த பச்சிளம் குழந்தைகளிடம் கொழுப்பு வளியியம் இருப்பதை இலாஃப்லென் 1925 ஆம் ஆண்டில் முதன்முதலாக விவரித்தார். அரிதாக நிகழும் இத்தகைய நிகழ்வுகளுக்காக மேற்கொள்ளப்படும் அறுவைச் சிகிச்சைகள் தொழிலுக்கு ஆபத்தை விளைவிக்கக் கூடிய சிகிச்சையாக மாறிப்போகலாம். ஆனால் இது போன்ற நிகழ்வுகள் அரிதாகவே ஆவணப்படுத்தப்பட்டுள்ளன.\n\nSection::::காரணங்கள்.\nஇத்தகைய கொழுப்புப் பொருட்களுக்கு புறக்காரணி அல்லது அகக்காரணி இவற்றிலொன்று ஆதாரமாக இருக்கமுடியும். \n\nSection::::புறக்காரணி.\nஉடலுக்கு வெளியே இருந்து, உதாரணமாக, உள்ளிழுக்கப்படும் எண்ணெய் அடிப்படை,யிலான மூக்குச் சொட்டு மருந்துகள், தற்செயலாக உள்ளிழுக்கப்படும் ஒப்பனை எண்ணெய்ச் சொட்டுகள் ஆகியன புறக்காரணிகளாகும். அமியோடெரான் எனப்படும் ஒழுங்கற்ற இதயத் துடிப்பை கட்டுப்படுத்துவதாகக் கருதப்படும் சொட்டு மருந்தும் ஒரு காரணமாக இருந்தது நிரூபிக்கப்பட்டுள்ளது.\n\nSection::::அகக்காரணி.\nஉடலுக்குள் இருந்தே தோன்றுவன இவ்வகையில் அடங்கும். உதாரணமாக, மூச்சுக்குழலில் காற்றின் பாதை தடையேற்பட்டால் இத்தைடைக்குத் தொலைவில் இரத்த விழுங்கணுக்கள் மற்றும் மிகப்பெரிய உயிரணுக்கள் மூச்சுக்குழலின் துண்டிக்கப்பட்ட காற்று இடைவெளியில் நிரம்பி விடுகின்றன.\n\nSection::::தோற்றம்.\nஒரு கொழுப்பு வளியியத்தின் ஒட்டு மொத்த தோற்றம் தெளிவற்றதாக உள்ளது, நுரையீரலின் மேற்பகுதி வெளிர் மஞ்சள் பகுதியாக உள்ளது. இந்த மஞ்சள் தோற்றத்தை நாட்டுப்புற வழக்கிலுள்ள சொல்லான \"தங்க\" நிமோனியா என்ற சொல்லால விளக்குகிறார்கள்.\n\nநுண்ணோக்கி அளவீடுகளில் நுரைபோன்ற இரத்த விழுங்கணுக்கள் மற்றும் மிகப்பெரிய உயிரணுக்கள் காற்றுப் பாதையில் காணப்பட்டன. அழற்சியின் விளைவுகளும் பாரங்கைமாவில் காணப்பட்டன.\n\nSection::::சிகிச்சை.\nபுரணித்திரலனையம் மற்றும் சிரை வழியாக நோய் எதிர்ப்புப் புரதங்கள் செலுத்துதல் ஆகியனவே இதற்கான சிகிச்சை முறைகளாகும்.\n\nSection::::முன்னறிதல்.\nஅகக்காரணி கொழுப்பு வளியியம் மற்றும் குறிப்பிடப்படாத இடைத்திசு நுரையீரல் அழற்சி ஆகியவை ஒரு குழந்தை நுரையீரலின் முழுமையான வளர்ச்சிக்கு முன்பே காணப்படுகின்றன.\n\n\n"}
{"id": "261390", "url": "https://ta.wikipedia.org/wiki?curid=261390", "title": "உ. இராதாகிருஷ்ணன்", "text": "உ. இராதாகிருஷ்ணன்\n\nஉருத்திராபதி இராதாகிருஷ்ணன் (27 சூன் 1943 - 6 செப்டம்பர் 2015) இலங்கைத் தமிழ் கருநாடக வயலின் இசைக் கலைஞர் ஆவார்.\n\nSection::::வாழ்க்கைச் சுருக்கம்.\nஇராதாகிருஷ்ணன் யாழ்ப்பாணம் இணுவிலில் உருத்திராபதி, தையலம்மாள் ஆகியோருக்குப் பிறந்தவர். தந்தை உருத்திராபதி நாதசுவரம், வயலின் இசைப்பதிலும் திறமை பெற்றவர். இராதாகிருஷ்ணனும் தந்தையிடமே வயலின் மீட்டக் கற்றுக் கொண்டார். பின்னர் தமிழ்நாடு சென்று பரூர் எம். எஸ். அனந்தராமன் என்பவரிடம் வயலினும், தஞ்சாவூர் எம். தியாகராஜனிடம் வாய்ப்பாட்டும் கற்றுக் கொண்டார்.\n\nSection::::பணி.\nயாழ்ப்பாணத்தில் மதுரை சோமு, சித்தூர் சுப்பிரமணிய பிள்ளை, தஞ்சாவூர் டி. எம். தியாகராஜன், மகாராஜபுரம் சந்தானம் ஆகியோருக்கு வயலின் வாசித்தார். யாழ்ப்பாணத்தில் கண்ணன் இசைக்குழுவில் சேர்ந்து வயலின் இசைக்கலைஞராகப் பணியாற்றினார். பின்னர் மிருதங்கக் கலைஞர் சிவபாதம், மெல்லிசைப் பாடகர் கிருஷ்ணமூர்த்தி ஆகியோருடன் இணைந்து \"சிவராதாகிருஷ்ணமூர்த்தி குழு\" என்ற பெயரில் தனியாக ஓர் இசைக்குழுவை ஆரம்பித்தார். யாழ்ப்பாணப் பல்கலைக்கழகத்தில் நீண்ட காலம் வருகை விரிவுரையாளராகப் பணியாற்றினார். இவரது தனியிசைக்கச்சேரிகள் இறுவட்டுகளாக \"கானாமிருதம்\" என்ற பெயரில் வெளிவந்துள்ளன.\n\nSection::::மறைவு.\n2015 செப்டம்பர் 6 அன்று மாலை 6.30 மணியளவில் யாழ்ப்பாணம் நல்லூரில் துர்க்காதேவி மணிமண்டபத்தில் இடம்பெற்ற இசையரங்கில் இராதாகிருஷ்ணன் வயலின் வாசித்துக்கொண்டிருந்த வேளையில் அவருக்கு நெஞ்சு வலி ஏற்பட்டு காலமானார். இக்கச்சேரியில் அவரது மகள் சைந்தவி வயலினும், மகன் இரகுகுலன் மிருதங்கமும் வாசித்துக் கொண்டிருந்தனர். இராதாகிருஷ்ணனின் சகோதரர் சந்தானகிருஷ்ணனும் ஒரு புகழ் பெற்ற வயலின் இசைக்கலைஞர் ஆவார்.\n"}
{"id": "261391", "url": "https://ta.wikipedia.org/wiki?curid=261391", "title": "சுவடிப்பாதுகாப்பு வரலாறு (நூல்)", "text": "சுவடிப்பாதுகாப்பு வரலாறு (நூல்)\n\nசுவடிப்பாதுகாப்பு வரலாறு, ப. பெருமாள் எழுதிய, சுவடிகளைப் பாதுகாக்க வேண்டிய முறையினை விளக்கும் நூலாகும். \n\nSection::::அமைப்பு.\nஇந்நூலில் எழுத்து மற்றும் எழுதுபொருட்களின் தோற்றமும் வளர்ச்சியும், சுவடிகளின் அழிவிற்கான காரணங்கள், சுவடிப் பாதுகாப்பு முறைகள், பண்டைய சுவடி நூலகங்களும் பாதுகாப்புணர்வும், இன்றைய சுவடி நூலகங்களும் சுவடிப் பாதுகாப்பு என்ற தலைப்புகளில் சுவடிகளைப் பற்றிய அறிமுகமும் முக்கியத்துவமும் குறித்து எடுத்துரைக்கப்பட்டுள்ளது.\n\nSection::::உசாத்துணை.\n'சுவடிப்பாதுகாப்பு வரலாறு', நூல், (2012; கோவிலூர் மடாலயம், கோவிலூர் 630 307, காரைக்குடி அருகில்)\n"}
{"id": "261395", "url": "https://ta.wikipedia.org/wiki?curid=261395", "title": "மறுசுழற்சிக் கூடை", "text": "மறுசுழற்சிக் கூடை\n\nகணித்தலில், மறுசுழற்சிக் கூடை என்பது, அழிக்கப்பட்ட கோப்புகளைத் தற்காலிகமாகச் சேமிக்க உதவும் இடமாகும். இது ஒரு சிறப்பு அடைவாகும். தவறுதலாக அழிக்கப்பட்ட கோப்புகளையும், அடைவுகளையும், இச்சிறப்பு அடைவானது \nசேமித்து வைக்கும். இங்குள்ள கோப்புகளையும், அடைவுகளையும் மீளமைக்க இயலும்.\n\nSection::::வரலாறு.\n1982ஆம் ஆண்டு, ஆப்பிள் லிசா இடைமுகப்பானது, இந்த மறுசுழற்சிக் கூடையை, \"வேசுட்டுபேசுகட்\" என்ற பெயரில் அறிமுகம் செய்தது. இது மேக் இயங்குதளத்தில் \"டிராசு\" என்றழைக்கப்பட்டது. ஒன்பதாம் பதிப்பில் உலகளாவிய ஆங்கில இடத்தகு மாற்றத்தில் இது திரும்பவும், வேசுட்டுபேசுகட் என்ற பெயரை பெற்றது. \n\nஆப்பிள் நிறுவனம் தங்கள் நிறுவனத்தின் இலச்சினையைக் காப்புரிமை செய்துள்ளது. இது பிற நிறுவனங்கள் அந்த இலச்சினையைப் பயன்படுத்துவதைத் தடுக்கிறது. பிற நிறுவனங்கள் மறுசுழற்சிக்கூடையின் வேறு பெயர்களில் இலச்சினையை உருவாக்கி உள்ளன. \n\nஎம்எஸ்-டொஸ் இயங்குதளத்தில் இம்மறுசுழற்சி முறை, \"டெலிட் சென்ட்ரி\" என்ற பெயரில் அறிமுகமானது. அழிக்கப்படும் கோப்புகள் மூல அடைவில் உள்ள \"சென்ட்ரி\" என்ற அடைவொன்றில் சேமிக்கப்பட்டது.] மைக்ரோசாப்ட் நிறுவனம் தற்போதுள்ள மறுசுழற்சிக் கூடையை வின்டோசு 95 இயங்குதளத்தில் அறிமுகம் செய்தது.\n\n"}
{"id": "261396", "url": "https://ta.wikipedia.org/wiki?curid=261396", "title": "1716", "text": "1716\n\n1716 (MDCCXVI) ஒரு புதன்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n\n"}
{"id": "261398", "url": "https://ta.wikipedia.org/wiki?curid=261398", "title": "சோடியம் செருமேனேட்டு", "text": "சோடியம் செருமேனேட்டு\n\nசோடியம் செருமேனேட்டு \"(Sodium gernanate)\" என்பது NaGeO என்ற மூலக்கூற்று வாய்ப்பாடு கொண்ட நிறமற்ற,\nதிண்ம கனிம வேதியியல் சேர்மமாகும்.\n\nSection::::தயாரிப்பு.\nஉயர் வெப்பநிலைகளில் செருமேனியம் ஆக்சைடையும் சோடியம் ஆக்சைடையும் உருக்கிப் பிணைத்தல் மூலமாக சோடியம் செருமேனேட்டு தயாரிக்கப்படுகிறது.\n\nSection::::அமைப்பு.\nசோடியம் செருமேனேட்டில் பல்பகுதிய GeO எதிர்மின் அயனிகள் உச்சிமுனைகளைப் பகிர்ந்து கொள்ளும் {GeO4} நான்முகத் திண்மங்களால் ஆக்கப்பட்டுள்ளது.\n\nSection::::பயன்கள்.\nபிற செருமேனியம் சேர்மங்களைத் தொகுப்பு முறையில் தயாரிக்க சோடியம் செருமேனேட்டு பயன்படுகிறது.\n\n"}
{"id": "261400", "url": "https://ta.wikipedia.org/wiki?curid=261400", "title": "சேடப்பட்டி", "text": "சேடப்பட்டி\n\nசேடப்பட்டி, இந்தியாவின் தமிழ்நாடு மாநிலத்தில் சேலம் மாவட்டத்தில் அமைந்துள்ள ஒரு சிற்றூராகும். இது தாரமங்கலம் வட்டத்தில் உள்ளது. இது அரூர்பட்டி ஊராட்சியினுள் அமைந்துள்ளது. இதன் அஞ்சல் குறியீட்டு எண் 636502 ஆகும்.\n"}
{"id": "261405", "url": "https://ta.wikipedia.org/wiki?curid=261405", "title": "ஹுப்பள்ளி சந்திப்பு தொடருந்து நிலையம்", "text": "ஹுப்பள்ளி சந்திப்பு தொடருந்து நிலையம்\n\nஹுப்பள்ளி சந்திப்பு (UBL), இந்திய மாநிலமான கர்நாடகத்தின் ஹூப்ளி(ஹுப்பள்ளி)யில் உள்ளது. இந்த சந்திப்பி இந்திய இரயில்வேயின் தென்மேற்கு ரயில்வே மண்டலத்துக்கு உட்பட்டது.\n\nSection::::வண்டிகள்.\nஇங்கு நின்று செல்லும் தொடர்வண்டிகள்:\n"}
{"id": "261410", "url": "https://ta.wikipedia.org/wiki?curid=261410", "title": "கோலெழுத்து", "text": "கோலெழுத்து\n\nகோலெழுத்து என்பது தென் இந்தியாவில் காணப்பட்ட பண்டைய எழுத்து முறையாகும். இது தமிழ், மலையாளம் ஆகிய மொழிகளில் பாவிக்கப்பட்டது. இது மலையாளத்தில் மிகச் சமீப காலத்திலும், அதாவது கிட்டத்தட்ட கி. பி. 17 ஆம் நூற்றாண்டு வரையிலும் பயன்பாட்டில் இருந்துள்ளது. தற்போதும் இதன் குறிப்பிடத்தக்க பாவனை அங்குள்ளது.\n\nவட்டெழுத்திலிருந்து கோலெழுத்து உருவாகியது. இவற்றுக்கிடையே பாரிய வேறுபாடு இல்லை. ஆயினும் பிரதேசத்திற்குப் பிரதேசம் இதில் வேறுபாடுகள் காணப்பட்டன. இது வட்டெழுத்துக் குடும்ப எழுத்துமுறைக்கு உரியதாகும்.\n\nவட்டெழுத்துக்கு முன்பே சங்க காலத்தில் கோலெழுத்தும் கண்ணெழுத்தும் இருந்ததாகவும் கூறப்படுகிறது. கோலால் எழுதப்படும் எழுத்து கோலெழுத்து என விளக்கப்படுகிறது. இன்னுமொரு கருத்து, \"கோடு எழுத்துக்கள்\" கொண்டவை கோலெழுத்து என விளக்குகிறது.\n\n"}
{"id": "261411", "url": "https://ta.wikipedia.org/wiki?curid=261411", "title": "திருப்பட்டூர் பிரம்மபுரீஸ்வரர் கோயில்", "text": "திருப்பட்டூர் பிரம்மபுரீஸ்வரர் கோயில்\n\nதிருப்பட்டூர் பிரம்மபுரீஸ்வரர் கோயில் திருப்பட்டூரில் அமைந்துள்ள பெருமாள் சிவன் கோயிலாகும். இவ்வூர் திருப்பிடவூர், திருப்படையூர் என்றும் அழைக்கப்பட்டது. இது ஒரு தேவார வைப்புத்தலமாகும். \n\nSection::::அமைவிடம்.\nஇக்கோயில் திருச்சி மாவட்டம் மண்ணச்சநல்லூர் வட்டத்தில் உள்ள திருப்பட்டூர் என்னும் கிராமத்தில் அமைந்துள்ளது.\n\nSection::::இறைவன், இறைவி.\nஇங்குள்ள இறைவன் பிரம்மபுரீஸ்வரர். இறைவி பிரம்மநாயகி \n\nSection::::வரலாறு.\nபுராணங்கள் கூற்றுப்படி கடவுள் பிரம்மா தான் இவ்வுலகை உருவாக்கியவர். முழுமுதல் கடவுளாகிய நான் தான் சிவனை விட பெரியவன் என்ற அகங்காரம் பிரம்மாவிடம் வந்தது.\nஇதனால் கோபம் அடைந்த சிவன் பிரம்மாவின் ஐந்தாவது முகத்தை கொய்து அவரது படைத்தல் அதிகாரத்தை நீக்கி சாபம் இட்டார். இச்சாபத்தில் இருந்து விடுபட சிவனை வேண்டி பிரம்மா சிவாலயங்களுக்கு யாத்திரையை தொடங்கினார். அப் புனித யாத்திரையின் போது இத்தலத்திற்கு வந்து 12 சிவ லிங்ககளை பிரதிஷ்டை செய்து பிரம்மபுரீசுரவரை வழிப்பட்டார். பிரம்மாவின் வழிபாட்டால் மகிழ்ந்த சிவன் பார்வதி தேவியின் வேண்டுகோளை ஏற்று மகிழ மரத்தின் கிழ் அவருக்கு தரிசனம் கொடுத்து சாப விமோசனம் கொடுத்தார். பிரம்மா அவரின் படைத்தல் அதிகாரத்தை திரும்பப் பெற்றார். சிவன் பிரம்மாவை வாழ்த்தி அவருக்கு இத்தலத்தில் தனி சந்நிதி உருவாக்கி அருளினார். மேலும் சிவன் இத்தலத்தில் பிரம்மாவின் தலையெழுத்து திரும்ப எழுதப்பட்டதால், பிரம்மாவை தரிசிக்கும் பக்தர்களின் தலையெழுத்தை மாற்றும் படி பிரம்மாவிற்கு உபதேசம் செய்தார். இதனால் திருப்பட்டுர் பிரம்மாவை தரிசித்தால் திருப்பம் ஏற்படும் என்பது மக்களின் நம்பிக்கை.\n\nSection::::தலப்பெருமைகள்.\nஇத்தலம் மிக பழமையானது. பதஞ்சலி,வியாகிரபாதர் மற்றும் காசியபர் ஆகியோர் சிவனை தரிசித்து முக்தி அடைந்த தலங்கள்.\n\nSection::::கயிலாசநாதர் கோயில்.\nஇத்தலத்தின் வளாகத்தில் அமைந்துள்ள கயிலாசநாதர் திருக்கோயில் காலத்தால் முற்பட்ட கற்றளியாகும். அழகே உருவான இக்கோயிலின் ஆதிதளம் காந்தார அமைப்பில் கட்டப்பட்டுள்ளது. ஆதிதளத்தின் ஒவ்வொரு சுவரும் ஐந்து பத்திகளாகப் பிரிக்கப்பட்டு, ஒடுக்கங்களுடன் அமைந்துள்ளன. \nSection::::தீர்த்தம்.\nபிரம்ம தீர்த்தம் - அம்மனின் ஆலயத்தின் வடப்புறம் உள்ளது. நான்கு அழகிய படித்துறைகளயும்,வற்றாத நன்னிரையும் கொண்டது, இத்தீர்த்ததினால் பிரம்மன் அருள்மிகு ஈஸ்வரனை அர்ச்சித்ததால் பிரம்மதீர்த்தம் என அழைக்கப்படுகிறது.\nபகுள தீர்த்தம் - ஆலயத்தின் வடக்குப்பக்கத்தில் சோலைகளுக்கு நடுவே நான்கு படித்துறைகளுடன் கூடிய குளம் ஆகும்.\n\nSection::::தேரோட்டம்.\nஇவ்வூரில் ஒவ்வோராண்டும் பங்குனி மாதத்தில் தேரோட்டம் நடைபெறுகிறது. \n"}
{"id": "261413", "url": "https://ta.wikipedia.org/wiki?curid=261413", "title": "தேராதூன் தொடர்வண்டி நிலையம்", "text": "தேராதூன் தொடர்வண்டி நிலையம்\n\nதேராதூன் தொடருந்து நிலையம் (DDN), இந்திய மாநிலமான உத்தராகண்டின் தேராதூன் நகரத்தில் உள்ளது. இது இந்திய இரயில்வேயின் வடக்கு ரயில்வே மண்டலத்தின் மொராதாபாத் கோட்டத்துக்கு உட்பட்டது.\n\n\n"}
{"id": "261414", "url": "https://ta.wikipedia.org/wiki?curid=261414", "title": "செருமேனியம் இருசல்பைடு", "text": "செருமேனியம் இருசல்பைடு\n\nசெருமேனியம் இருசல்பைடு \"(Germanium disulfide or Germanium(IV) sulfide)\" என்பது GeS. என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். வெண்மை நிறத்தில் உயர் உருகுநிலை கொண்ட படிகவடிவத் திண்மமாக செருமேனியம் இருசல்பைடு காணப்படுகிறது. மேலும் இது ஒரு முப்பரிமான பலபடியாக சிலிக்கன் இருசல்பைடிடம் இருந்து மாறுபடுகிறது. சிலிக்கன் இருசல்பைடு ஒருபரிமான பலபடியாகும். Ge-S பிணைப்பின் பிணைப்பு நீளம் 2.19 Å\nஆகும்.\nSection::::வரலாறு.\nசெருமேனியம் சேர்மங்களில் முதலாவதாகக் கண்டறியப்பட்டது செருமேனியம் இருசல்பைடு ஆகும். அர்கிரோடைட்டு கனிமத்தை பகுப்பாய்வு செய்து கொண்டிருந்த போது கிளெமென்சு விங்கிளர் இதைக் கண்டறிந்தார். செருமேனியம் சல்பைடு நீர்த்த அமிலங்களில் கரைவதில்லை என்ற அடிப்படையில் ஒரு புதிய தனிமத்தை அவரால் தனித்துப் பிரிக்க முடிந்தது\nSection::::தயாரிப்பு.\nஅடர் ஐதரோ குளோரிக் அமிலக் கரைசலில் உள்ள செருமேனியம் குளோரைடில் ஐதரசன் சல்பைடு வாயுவைச் செலுத்தி செருமேனியம் இருசல்பைடு தயாரிக்கப்படுகிறது.\n"}
{"id": "261419", "url": "https://ta.wikipedia.org/wiki?curid=261419", "title": "கே. சுபாஷ்", "text": "கே. சுபாஷ்\n\nகே. சுபாஷ் (பிறப்பு: சங்கர் கிருஷ்ணன்) தமிழ், இந்தி திரைப்பட இயக்குநர், திரைக்கதை ஆசிரியர் ஆவார். விஜயகாந்த் நடித்த சத்ரியன், அஜித் குமார் நடித்த பவித்ரா, ஆயுள் கைதி, பிரபுதேவா நடித்த நினைவிருக்கும் வரை, ஏழையின் சிரிப்பில் போன்ற பல வெற்றித் திரைப்படங்களை இயக்கியுள்ளார். இவர், புகழ்பெற்ற இந்தியத் திரைப்பட இரட்டை இயக்குநர்களான கிருஷ்ணன் பஞ்சு ஆகியோரில், கிருஷ்ணன் அவர்களின் மகனாவார். இவருக்கு இரண்டு மகள்கள் உள்ளனர். சிறுநீரக கோளாறு காரணமாக மருத்துமனையில் அனுமதிக்கப்பட்டிருந்த இவர், நவம்பர் 23, 2016ல் காலமானார்.\n\nSection::::திரை வாழ்க்கை.\nநாயகன் திரைப்படத்தை மணிரத்னம் இயக்கியபோது, இவர் மணிரத்னத்திடம் உதவி இயக்குனராகப் பணியாற்றியதன் மூலமாக தனது திரை வாழ்க்கையைத் தொடங்கினார்.\n\n"}
{"id": "261424", "url": "https://ta.wikipedia.org/wiki?curid=261424", "title": "செருமேனியம் தெலூரைடு", "text": "செருமேனியம் தெலூரைடு\n\nசெருமேனியம் தெலூரைடு \"(Germanium telluride)\" என்பது GeTe என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். செருமேனியமும் , தெலூரியமும் சேர்ந்து உருவாகும் இச்சேர்மம் சால்கோசெனைடு கண்ணாடியின் பகுதிப்பொருளாக உள்ளது. பகுதி உலோக கடத்துகையையும் அயமின் பண்பையும் செருமேனியம் தெலூரைடு வெளிப்படுத்துகிறது \n\nசெருமேனியம் தெலூரைடு மூன்று வகையான படிக வடிவங்களில் காணப்படுகிறது. அறை வெப்பநிலையில் α (சாய்சதுரம்) மற்றும் γ (செஞ்சாய்சதுரம்) அமைப்புகளிலும் உயர் வெப்பநிலைகளில் β ( கனசதுர, பாறை உப்பு – வகை) அமைப்பிலும் காணப்படுகிறது. குறிப்பாக β அமைப்பு பெரும்பாலும் தூய செருமேனியம் தெலூரைடு அயமின் கியூரி வெப்பநிலை தோராயமாக 670 கெல்வின் வெப்பநிலையில் இருக்கும்போது காணப்படுகிறது \n\nகலப்பிடப்பட்ட செருமேனியம் தெலூரைடு குறைந்த வெப்பநிலையில் மீக்கடத்துத்திறன் சேர்மமாக இருக்கிறது.\n"}
{"id": "261426", "url": "https://ta.wikipedia.org/wiki?curid=261426", "title": "மறைமலையடிகள் நூலகம்", "text": "மறைமலையடிகள் நூலகம்\n\nமறைமலையடிகள் நூலகம் என்பது மறைமலையடிகளின் வீட்டு நூலகத்தைக் கருவாகக் கொண்டு \"சைவ சித்தாந்த நூற்பதிப்புக் கழகத்தின் ஆதரவில் 1958 இல்\" நிறுவப்பட்ட ஒரு நூலகம் ஆகும். இந்த நூலகம் தமிழியல் சார்ந்த பல்துறை நூல்களையும் இதழ்களையும் கொண்டுள்ளது. \n\nபரவலாக சமூக ஆதரவு இன்றியும், போதிய அரச ஆதரவு இன்றியும் இந்த நூலகம் தற்போது கன்னிமாரா பொது நூலகக் கட்டத்தில் இயங்கி வருகிறது.\n"}
{"id": "261427", "url": "https://ta.wikipedia.org/wiki?curid=261427", "title": "தமிழ் ஒலிக்குறிப்பு", "text": "தமிழ் ஒலிக்குறிப்பு\n\nதமிழ் ஒலிக்குறிப்பு (\"Tamil Onomatopoeia\") என்பது ஒலியியல் ஒத்த தன்மை அல்லது ஒத்திருக்கும் தமிழ் மொழியில் உள்ள சொற்களைக் குறிக்கிறது. தமிழ் ஒலிக்குறிப்புக்கள் தொல்காப்பியம் நூலில் காணப்படுகிறது. இது தமிழ் மொழியில் செய்யுளிலும் வழக்கிலும் பயன்படுகிறது.\n\nSection::::வகைகள்.\nஇரட்டைக்கிளவி, அடுக்குத் தொடர் ஆகிய இரு ஒலிக்குறிப்பு வகைள் காணப்படுகின்றன.\n\nSection::::இரட்டைக்கிளவி.\nஇரட்டைக்கிளவியில் இரண்டு சொற்கள் சேர்ந்து, ஒரு தன்மைப் பட்டு நின்று, பிரித்தால் பொருள் தராது காணப்படும். இரண்டாம் தொல்காப்பிய நூலின் முதலாம் அதிகாரமாகிய கிளவியாக்கம் பின்வருமாறு இதனை விபரிக்கிறது:\n\n\"இரட்டைக் கிளவி இரட்டின் பிரித்து இகைய.\"\n\nஇரட்டைக் கிளவி மூன்று வகையாகப் வகுக்கப்பட்டுள்ளது. முதலாவது, பெயரெச்ச தரமுள்ள ஒரு சொல் திரும்பவும் வரும். இரண்டாவது, சொல் பெயரளவில் அல்லது வினையாக வரும். மூன்றாவது, எதிர் எதிர் அர்த்தம் கொண்ட சொற்கள் சேர்ந்திருக்கும்.\n\nSection::::அடுக்குத் தொடர்.\nஅடுக்குத் தொடரில் இரண்டு அல்லது அதற்கு மேற்பட்ட சொற்கள் சேர்ந்து, தனித்தனி சொல்லாக, பிரித்தாலும் பொருள் தந்து காணப்படும்.\n\n"}
{"id": "261428", "url": "https://ta.wikipedia.org/wiki?curid=261428", "title": "சற்றேன் (தொன்மவியல்)", "text": "சற்றேன் (தொன்மவியல்)\n\nசற்றேன் (Saturn) என்பவர் உரோமத் தொன்மவியலில் காணப்படும் ஒரு கடவுள் ஆவார்.உரோமத் தொன்மவியலில் இவர் விவசாயம், அறுவடை, செல்வம், விடுதலை, நேரம் ஆகியவற்றுக்கான கடவுள் ஆவார். கிரேக்கத் தொன்மவியலில் இவருக்கு ஒப்பானவர் குரோனசு ஆவார். ஜுப்பிட்டர், நெப்டியூன், புளூட்டோ, ஜூனோ, சேரிசு, வெஸ்டா ஆகியோர் இவரது பிள்ளைகள் ஆவர். இவரது மனைவி ஒப்ஸ் ஆவார்.\n\n"}
{"id": "261429", "url": "https://ta.wikipedia.org/wiki?curid=261429", "title": "மகாராஜ்கஞ்சு மாவட்டம்", "text": "மகாராஜ்கஞ்சு மாவட்டம்\n\nமகாராஜ்கஞ்சு மாவட்டம், இந்திய மாநிலமான உத்தரப் பிரதேசத்தின் மாவட்டங்களில் ஒன்று. இதன் தலைமையகம் மகாராஜ்கஞ்சு நகரத்தில் அமைந்துள்ளது. \n\nSection::::பொருளாதாரம்.\n2006ஆம் ஆண்டில், இந்திய அரசின் ஊராட்சித் துறை அமைச்சகம், பொருளாதாரத்தில் பின்தங்கிய மாவட்டங்களைப் பற்றிய கணக்கெடுப்பை தொடங்கியது. அந்த பட்டியலில் 250 மாவட்டங்கள் சேர்க்கப்பட்டன. இந்த மாவட்டமும் அந்த பட்டியலில் இருந்தது. உத்தரப் பிரதேசத்தில் உள்ள ஏனைய 33 மாவட்டங்களுடன் சேர்த்து, இதற்கும் பின்தங்கிய பகுதிகளுக்கான மத்திய அரசின் நிதி கிடைக்கிறது.\n\n"}
{"id": "261434", "url": "https://ta.wikipedia.org/wiki?curid=261434", "title": "ஐரோப்பியப் புலம்பெயர்வோர் நெருக்கடி", "text": "ஐரோப்பியப் புலம்பெயர்வோர் நெருக்கடி\n\nஐரோப்பியப் புலம்பெயர்வோர் நெருக்கடி (European migrant crisis) அல்லது ஐரோப்பிய அகதிகள் நெருக்கடி (European refugee crisis) என்பது 2015ஆம் ஆண்டில் நடுநிலக் கடல் (அல்லது தென்கிழக்கு ஐரோப்பா) வழியாக ஐரோப்பிய ஒன்றியத்திற்கு பெருமளவில் அகதிகளும், புலம் பெயர்வோரும் வந்தது குறித்ததாகும். இவர்கள் மத்தியக் கிழக்கு (சிரியா, ஈராக்), ஆபிரிக்கா (எரித்திரியா, நைஜீரியா, சோமாலியா, சூடான், காம்பியா), மேற்கு பால்கன் (கொசோவோ, அல்பானியா, செர்பியா, பொசுனியா எர்செகோவினா, மாக்கடோனியா), தெற்காசியா (ஆப்கானிஸ்தான், பாகிஸ்தான், வங்காளதேசம்) ஆகிய பகுதிகளிலிருந்து புகலிடம்கோரி வந்து சேர்ந்தவர்கள் ஆவர். \n\nஅகதிகளுக்கான ஐக்கிய நாடுகளின் ஆணையத்தின் அறிக்கையின்படி, செப்டம்பர் 2015 துவக்கம்வரைக்கும் சிரியா, ஆப்கானிஸ்தான், எரித்திரியா நாடுகளிலிருந்து பெருமளவில் (71 சதவீதம்) அகதிகள் வந்திருந்தனர். இவர்களில் 72 சதவீதம் பேர் வயதுவந்த ஆண்கள் ஆவர்.\nஏப்ரல் 2015இல் சுமார் 2000 புலம் பெயர்வோரை ஏற்றிக்கொண்டு வந்த 5 படகுகள் நடுநிலக் கடலில் மூழ்கின. இந்த நிகழ்வுகளில் சுமார் 1200 பேர் உயிரிழந்தனர். இதன் காரணமாக \"புலம்பெயர்வோர் நெருக்கடி\" (\"migrant crisis\") எனும் சொற்றொடர் ஊடகங்களின் பயன்பாட்டுக்கு வந்தது.\n\nSection::::புலம்பெயர்ந்தோர் எண்ணிக்கை விவரம்.\n\"புலம்பெயர்விற்கான அனைத்துலக அமைப்பு\", 16 அக்டோபர் 2015 அன்று வெளியிட்ட விவரங்கள்:\n\n\nSection::::நாடுகளின் நிலைப்பாடு.\nSection::::செருமனியின் நிலைப்பாடு.\nபுலம்பெயர்வோரை தனது நாட்டிற்கு வரவேற்பதால், பெரும்பாலானோர் தங்களின் புகலிடமாக செருமனியை தேர்ந்தெடுக்கிறார்கள். தனது நாட்டின் மாநிலங்கள் ஒரு குறிப்பிட்ட விகிதத்தில் புகலிடம்கோருவோரை ஏற்றுக்கொள்ள வேண்டும் எனும் பகிர்மானத் திட்டத்தை செருமனி அரசு நடைமுறைப்படுத்தியது. இதனையொட்டி மாநிலங்களின் விமரிசனங்களையும் அரசு எதிர்கொண்டது.\nஆசுதிரியாவுடனான தனது எல்லையில் இடைக்கால கட்டுப்பாடுகளை செப்டம்பர் 13 அன்று செருமனி அறிவித்தது. பாதுகாப்புக் காரணங்களுக்காக எனக் கூறப்பட்ட இந்தக் கட்டுப்பாடுகளின்படி, ஆசுதிரியாவிலிருந்தான தொடர்வண்டிப் போக்குவரத்து நிறுத்தப்பட்டது; வாகனப் பரிசோதனைகள் நடைமுறைப்படுத்தப்பட்டது.\n\nSection::::அங்கேரியின் நிலைப்பாடு.\nசெர்பியாவிலிருந்து அங்கேரி நாட்டிற்குள் நுழைந்த சுமார் 9000 புலம்பெயர்வோரை தடுத்து நிறுத்திய அங்கேரி காவற்துறை, அவர்களை தனது காப்பில் வைத்தது. செர்பிய எல்லையை ஒட்டிய தனது பகுதிகளில் அவசரகால நிலையை அங்கேரி பிரகடனப்படுத்தியது.\n\nSection::::குரோவாசியாவின் நிலைப்பாடு.\nபுலம்பெயர்வோரை வரவேற்பதாக ஆரம்பத்தில் தெரிவித்த குரோவாசியா, \"புலம்பெயர்வோரின் முக்கிய இடமாக தனது நாட்டை கருதலாகாது\" என செப்டம்பர் 18 அன்று அறிவித்தது. 3 நாட்களில் சுமார் 17,000 புலம்பெயர்வோர் தனது நாட்டில் நுழைந்ததால், குரோவாசியா தனது கொள்கையை மாற்றிக் கொண்டது.\n\nSection::::சுலோவேனியாவின் நிலைப்பாடு.\nபுலம்பெயர்வோர் எண்ணிக்கையைக் கட்டுப்படுத்தாமல், அவர்களை சுலோவேனியாவுக்கு குரோவாசியா அனுப்பிவருவதாக சுலோவேனியா குற்றஞ்சாட்டியது.\n\n"}
{"id": "261444", "url": "https://ta.wikipedia.org/wiki?curid=261444", "title": "அக்நா மலை", "text": "அக்நா மலை\n\nஅக்நா மலைகள் \"(Akna Montes)\" என்பவை வெள்ளியின் மையத்தில் 68.9°வ, 318.2°கி ஆள்கூறுகளில் உள்ள 830 கிலோ மீட்டர் நீளம் கொண்ட ஒரு மலைத் தொடராகும்.\n\nவடக்குத் தெற்காக ஏற்ற முகத்துடன் நீளும் முகட்டுப் பட்டையால் லட்சுமி பிலானம் என்ற உயரமான மேட்டுநிலப்பகுதியின் மேற்கு எல்லை உருவாகியுள்ளது. எரிமலை வெடிப்பின் விளைவாக லட்சுமி மேட்டுநிலப்பகுதி உருவாகி அதனைச் சுற்றிலும் எல்லா பக்கங்களிலும் மலைத் தொடர் சங்கிலிகள் சூழ்ந்து காணப்படுகின்றன. இம்மலைகளுக்கு அருகில் உள்ள சமவெளிகள் உருவம் சிதைந்து காணப்படுகின்றன. சமவெளிகள் தோன்றியதற்குப் பின்னரும் கூட சில மலைப்பகுதிகள் உருவாகியிருக்கலாம் என்பது இதிலிருந்து தெரிகிறது.\n"}
{"id": "261452", "url": "https://ta.wikipedia.org/wiki?curid=261452", "title": "மின்மினி (இதழ்)", "text": "மின்மினி (இதழ்)\n\nமின்மினி என்பது சென்னையிலிருந்து, தமிழில், மாணவர்களுக்காக வெளியாகும் சுற்றுச்சூழல் திங்கள் இதழ் ஆகும். இந்த இதழ், 2014ஆம் ஆண்டு பூவுலகின் நண்பர்களால் தொடங்கப் பெற்ற இதழ் ஆகும். மாணவர்களுக்குச் சுற்றுச்சூழலில் ஆர்வம், விழிப்புணர்வை ஏற்படுத்தும் வகையில் இதழ் வடிவமைக்கப் பெற்றுள்ளது. இந்த இதழ் மாணவர்களைக் கவரும் வகையிலான மொழி, வண்ண அச்சீடு ஆகியனவற்றைக் கொண்டுள்ளது.\n\nSection::::ஆசிரியர் குழு.\nமின்மினி இதழின் ஆசிரியர், மருத்துவர் கு. சிவராமன் ஆவார். இவ்விதழின் பொறுப்பாசிரியர் தேவிகாபுரம் சிவா ஆவார். இந்த இதழின் ஆசிரியர் குழுவில் அமிதா, டெக்சு, யாழினி, ஏ. சண்முகானந்தம், அருண் நெடுஞ்செழியன் ஆகியோர் உள்ளனர்.\nSection::::வெளி இணைப்புகள்.\nமின்மினி இதழ்\n"}
{"id": "261454", "url": "https://ta.wikipedia.org/wiki?curid=261454", "title": "நைத்திரைற்று", "text": "நைத்திரைற்று\n\nநைத்திரைற்று அல்லது நைட்ரைட் (\"Nitrite\") அயன் என்பது NO என்ற மூலக்கூற்று வாய்பாட்டை உடைய சமச்சீரான எதிரயன் ஆகும். இதன் இரு N-O பிணைப்புகளும் சமநீளமுடையவை. நைத்திரைற்று அயனின் நேர்மின்னியேற்றத்தின் மூலம் உறுதி குறைந்த காடியான நைத்திரசுக் காடி பெறப்படும்.\n\nSection::::நைத்திரைற்று அயன்.\nSection::::நைத்திரைற்று உப்புகள்.\nசோடியம் ஐதரொட்சைட்டு அல்லது சோடியம் இருகாபனேற்று நீர்க்கரைசலினுள் நைத்திரசுப் புகையைச் செலுத்துவதன் மூலம் சோடியம் நைத்திரைற்று ஆக்கப்படுகின்றது.\n\nகரிம வேதியியலில் ஈரசோனியமாக்கல் தாக்கங்களில் நைத்திரைற்று உப்புகள் பயன்படுத்தப்படுகின்றன..\n\nSection::::காடி-மூல இயல்புகள்.\nநீர்க்கரைசல் நிலையில், நைத்திரசுக் காடி ஒரு மென்காடி ஆகும்.\n\n"}
{"id": "261457", "url": "https://ta.wikipedia.org/wiki?curid=261457", "title": "மிஸ் பேக்கர்", "text": "மிஸ் பேக்கர்\n\nமிஸ் பேக்கர் (\"Miss Baker\", 1957 – நவம்பர் 29, 1984), ஐக்கிய அமெரிக்காவினால் விண்வெளிக்கு அனுப்பப்பட்டு பாதுகாப்பாக பூமிக்கு திரும்பிய முதல் இரண்டு குரங்குகளில் ஒன்று. இது அணில் குரங்கு பிரிவைச் சார்ந்தது, இதனுடன் செம்முகக் குரங்கு மிஸ் ஆப்லேயும் சென்று திரும்பியது.\n\nமே 29, 1958ல் அதிகாலை 2.39க்கு ஜுப்பிடர் விண்கலம் மூலம் மிஸ் பேக்கர், மிஸ் ஆப்லே ஆகிய குரங்குகள் 300மைல் உயரத்திற்கு எடுத்துச் செல்லப்பட்டது.\n\nமிஸ் பாகேர் தன்னுடைய 27வது வயதில், 1984ல் சிறுநீரகத் தோல்வியால் மரணம் அடைந்தது. ஆனால் மிஸ் ஆப்லே, விண்வெளிக்கு சென்று திரும்பிய நான்கு நாட்களுக்கு பிறகு மூச்சுத்திணறல் காரணமாக இறந்தது.\n\nஅமெரிக்காவின் விண்வெளியில் விலங்குகள் திட்டம் அனைத்தும் தோல்வியில் முடிவடைந்தது, தோல்விக்கு காரணமாக மூச்சுத்திணறல், பாராசூட் விரிவடையாமை போன்றவை ஆயிற்று, ஆனால் விலங்குகள் உரிமை ஆர்வலர்களின் அழுத்தத்தின் காரணமாக சோவியத் ஒன்றியத்தின் முயற்சிகள் ஓரளவு வெற்றியைக் கொடுத்தது.\n\nபேக்கருக்கு முன்னதாக, சோவியத் ஒன்றியம் இரண்டு நாய்களை விண்வெளியிலிருந்து பத்திரமாக மீட்டிருந்தது, சூலை 22, 1951ல் விண்வெளி துணை சுற்றுப்பாதையில் உயரத்திலிருந்து முதல் பாலூட்டிகள் வெற்றிகரமாக மீட்கப்பட்டன, அதனைத் தொடர்ந்து வேறு சில நாய்களும் மீட்கப்பட்டன.\n\n1951ல் ஐக்கிய அமெரிக்க நாடுகள் ஏரோபி ராக்கெட் மூலம் கார்மன் கோடுகளுக்கு கீழே வரை எலி மற்றும் குரங்குகளை எடுத்து சென்று தோல்வியடைந்திருந்தது.\n"}
{"id": "261464", "url": "https://ta.wikipedia.org/wiki?curid=261464", "title": "1715", "text": "1715\n\n1715 (MDCCXV) ஒரு செவ்வாய்க்கிழமையில் துவங்கிய ஒரு [[கிரிகோரியன் ஆண்டு|கிரிகோரியன்]க்சாதாரண ([[நெட்டாண்டு]] அல்ல) ஆகும். 11 நாட்கள் பின்தங்கிய பழைய [[ஜூலியன் நாட்காட்டி]]யில் இது [[சனிக்கிழமை]]யில் ஆரம்பமானது.\n\n\n\n\nSection::::1715 நாற்காட்டி.\n[[பகுப்பு:1715| ]]"}
{"id": "261465", "url": "https://ta.wikipedia.org/wiki?curid=261465", "title": "மலையக கூத்தியல் கலைக் குழு", "text": "மலையக கூத்தியல் கலைக் குழு\n\nமலையக கூத்தியல் கலைக் குழு என்பது மலையக கூத்துக் கலைஞர்களின் ஒரு குழு ஆகும். இவர்கள் காமன் கூத்து நிகழ்த்தலுக்காக பெரிதும் அறியப்படுகிறார்கள். இவர்களது காமன் கூத்தைக் இரசித்த பேராசிரியர் மௌனகுரு, இவர்களை கிழக்குப் பல்கலைக்கழக அரங்க ஆய்வு கூடத்துக்கு அழைத்து கௌரவித்தார்.\n\n"}
{"id": "261473", "url": "https://ta.wikipedia.org/wiki?curid=261473", "title": "நமதுமலையகம்.கொம்", "text": "நமதுமலையகம்.கொம்\n\nநமதுமலையகம்.கொம் மலையகத் தமிழர்கள் பற்றிய அரசியல், சமூக, பண்பாட்டுத் தகவல்களைப் பகிரும் ஒரு பல்லூடக வலைத்தளம் ஆகும். \"மலையக தோட்டத் தொழிலாளர்கள் பற்றிய செய்திகள், கட்டுரைகள் மாற்றும் படைப்புகளை பதிவு செய்வதற்காக மலையக செயற்பாட்டாளர்களால் உருவாக்கப்பட்ட்டுள்ளது\" என்று இத்தளம் பற்றி அவர்கள் கூறுகிறார்கள். இந்த வலைத்தள அறிக நிகழ்வில் தெளிவத்தை ஜோசப் கலந்து கொண்டு தலைமையுரை வழங்கினார்.\n\n"}
{"id": "261478", "url": "https://ta.wikipedia.org/wiki?curid=261478", "title": "பச்சை ரத்தம் (ஆவணப் படம்)", "text": "பச்சை ரத்தம் (ஆவணப் படம்)\n\nபச்சை ரத்தம் என்பது இலங்கை, இந்திய தேயிலைத் தோட்ட தொழிலாளர்களின் வரலாற்றையும், வாழ்வியல், சமூக, அரசியல் சிக்கல்களையும் விபரிக்கும் ஓரு தமிழ் ஆவணப் படம் ஆகும். இதனை மனைவி மற்றும் பிற தொழிலாளர்களின் நிதி உதவியுடன் தவமுதல்வன் இயக்கி உள்ளார்.\n\nஇந்தப் படத்தைப் பார்ப்பதன் மூலம் \"இரண்டு நூற்றாண்டுக்கும் மேலாக இலங்கையிலும் தமிழகத்திலும் துயருறும் தேயிலைத் தோட்டத் தொழிலாளர்களின் கண்ணீரை உணர முடியும்.\" என்று ‘நிழல்’ திருநாவுக்கரசு கூறுகிறார்.\n\n"}
{"id": "261481", "url": "https://ta.wikipedia.org/wiki?curid=261481", "title": "செருமேனேட்டு", "text": "செருமேனேட்டு\n\nவேதியியலில் செருமேனேட்டு \"(germinate)\" என்பது செருமேனியத்தின் ஆக்சி எதிர்மின் அயனியைக் கொண்டிருக்கும் ஒரு சேர்மம்|சேர்மத்தைக்]] குறிக்கும். இத்தகையச் சேர்மங்களுக்குப் பெயரிடும் போது செருமனேட்டை பின்னொட்டாகச் சேர்த்து பெயரிடுவார்கள். அதாவது மையத்தில் செருமேனியம் அணுவைப் பெற்றுள்ள ஒரு பல்லணு எதிர்மின் அயனியாக அச்சேர்மம் கருதப்படும். உதாரணம்:பொட்டாசியம் அறுபுளோரோ செருமனேட்டு, KGeF.\n\nSection::::செருமனேட்டு ஆக்சி சேர்மங்கள்.\nசிலிக்கனைப் போலவே செருமேனியமும் நான்முக {GeO} அலகுகள் கொண்ட பல சேர்மங்களை உருவாக்குகிறது. ஆனாலும் 5 மற்றும் 6 ஒருங்கிணப்பு முறைமைகளையும் வெளிப்படுத்துகிறது. சிலிக்கேட்டுகள் மற்றும் அலுமினோ சிலிக்கேட்டுகள் வரிசைகளை ஒத்த எல்லா வகையான வரிசைச் சேர்மங்களையும் உருவாக்கவும் இதனால் முடிகிறது. உதாரணமாக MgGeO ஒலிவைன் மற்றும் சிபினல் வடிவச் சேர்மங்கள் CaGeO (பெரோவ்சிகைட்டு அமைப்பு), BeGeO (பீனாகைட்டு அமைப்பு) ஆகியவை சிலிக்கேட்டுகளின் அமைப்புகளுடன் ஒன்றுபடுகின்றன. BaGeO 4 மற்றும் 6 ஒருங்கிணைப்பு முறைமை செருமேனியத்தைக் கொண்ட சிக்கல் அமைப்பைப் பெற்றுள்ளது. புவி அறிவியலில் செருமனேட்டுகள் முக்கியமான சேர்மங்களாகக் கருதப்படுகின்றன. சிலிக்கேட்டுகளின் அமைப்புகளை ஒத்த அமைப்புகளை இவை பெற்று இருப்பதால் புவியின் மூடகத்தில் கிடைக்கக் கூடிய சிலிக்கேட்டு கனிமங்களின் பண்புகள் பற்றிய ஆய்வுக்கு ஒத்தவரிசைச் சேர்மங்களாக இவற்றைப் பயன்படுத்த முடிகிறது. உதாரணமாக MnGeO இது பைரோக்சின் வகை அமைப்பைக் கொண்டு MgSiO கனிமத்திற்கு இணையாக உள்ளது. புவியின் மூடகத்தில் மக்னீசியம் சிலிக்கேட்டு ஒரு முக்கியமான கனிமம் என்பது குறிப்பிடத் தக்கது\n\nSection::::நீர்க்கரைசல்களில் செருமேனேட்டுகள்.\nகார உலோக ஆர்த்தோசெருமேனேட்டுகள், MGeO வெவ்வேறான GeO அயனிகளைக் கொண்டு அமிலக் கரைசல்களாக உருவாகின்றன. இவற்றில் GeO(OH), GeO(OH) மற்றும் [(Ge(OH))(OH)]. அயனிகள் காணப்படுகின்றன. நடுவுநிலை செருமேனியம் ஈராக்சைடு கரைசல்கள் Ge(OH) அயனிகளைக் கொண்டிருக்கின்றன. ஆனால் இவற்றில் GeO(OH), GeO(OH) முதலான உயர் pH மதிப்பு கொண்ட செருமேனேட்டு அயனிகள் காணப்படுகின்றன.\n\nSection::::செருமேனேட்டு சீயோலைட்டுகள்.\n1990 களில்\nநுண்துளை செருமேனேட்டுகள் முதன் முதலில் தயாரிக்கப்பட்டன. நீர்வெப்பத் தொகுப்பு முறை ஒரு பொதுவான தயாரிப்பு முறையாகப் பின்பற்றப்பட்டது. இம்முறையில் கரிம அமீன்கள். வார்ப்புருக்களாகப் (அமைப்பைக் கண்டறியும் முகவர்கள்) பயன்படுத்தப்பட்டன. சேர்மத்தில் மிகையான ஆக்சைடு அயனிகள் இருப்பதால் இக்கட்டமைப்புகளின் எதிர்மின் சுமை, செருமேனியம் 5 மற்றும் 6 என்ற உயர் அணைவு எண்களில் காணப்பட வழிவகுக்கிறது. எதிர்மின் சுமையானது அமீன்களின் நேர்மின் சுமையால் சமப்படுத்தப்படுகின்றன.\n\nசெருமேனியத்தின் 4,5 அல்லது 6 ஒருங்கிணப்பு முறைமைகள், {SiO} நான்முக அலகில் உள்ள Si-O பிணைப்புடன் ஒப்பிடுகையில் {GeO} நான்முக அலகில் இருப்பது போன்ற மிகநீண்ட Ge-O பிணைப்பு மற்றும் நான்முகத்தின் மூலைகளைப் பகிர்ந்து கொள்ளும் குறுகிய Ge-O-Ge பிணைப்புக் கோணம் ஆகியனவற்றுடன் கூடுதலாக வழக்கத்திற்கு மாறான கட்டமைப்புகளையும் செருமேனேட்டு அனுமதிக்கின்றது A zeolite reported in 2005. \n2005 இல் 30 உறுப்பு வளையத் தடங்கள் ஒன்றோடு ஒன்று இணைந்து காணப்படும் ஒரு சியோலைட்டு 18.6 X 26.2 Å என்ற பெரிய நுண்துளை அளவுகளுடன் கண்டறியப்பட்டது. இயற்கையாகத் தோன்றும் பவுசாசைட்டு கனிமத்தில் 12 உறுப்பு வளையத் தடங்களே காணப்படுகின்றன). சிலிக்கன் மற்றும் செருமேனியம் தனிமங்கள் இணைந்த சிலிக்கோசெருமேனேட்டு, அலுமினியம் மற்றும் செருமேனியம் தனிமங்கள் இணைந்த அலுமினோசெருமேனேட்டு, சிர்க்கோனியம் மற்றும் செருமேனியம் தனிமங்கள் இணைந்த சிர்க்கோனோசெருமேனேட்டு கட்டமைப்பு சியோலைட்டுகளும் அறியப்படுகின்றன.\n\n"}
{"id": "261483", "url": "https://ta.wikipedia.org/wiki?curid=261483", "title": "சாப்பாட்டறை", "text": "சாப்பாட்டறை\n\nசாப்பாட்டறை அல்லது உணவறை (\"dining room\") என்பது வீடுகளில் அல்லது பிற தொடர்பான கட்டிடங்களில் உணவு உட்கொள்வதற்காக வடிவமைக்கப்படும் அறை ஆகும். எல்லா வீடுகளிலும் சாப்பாட்டுக்குத் தனியான அறை இருப்பதில்லை. சில வீடுகளில் சாப்பாட்டு மேசைக்கான இடம் ஒதுக்கப்பட்டிருப்பது உண்டு. பெரிய வீடுகளில் தனியான சாப்பாட்டறை இருக்கும். \n\nSection::::சாப்பாட்டறையும் தொடர்புள்ள பிற பகுதிகளும்.\nதற்கால வடிவமைப்பு முறைகளின்படி சாப்பாட்டறை வரவேற்பறை அல்லது இருக்கையறையோடு ஒட்டியதாக அல்லது அவற்றுக்கு அருகில் அமைந்திருக்கும். பயன்பாட்டு வசதிக்காக சமையலறையையும் சாப்பாட்டறையுடன் தொடர்புடையதாக அதற்கு அருகில் அமைப்பது வழக்கம். சில சாப்பாடறைகளுக்குத் தொடர்பாக கைகழுவதற்குத் தனியான இடமும், கழிப்பறையும் இருப்பதுண்டு.\n\nSection::::சாப்பாட்டறையின் அளவு.\nசாப்பாட்டறையின் அளவு பொதுவாக சாப்பாட்டு மேசையின் அளவில் தங்கியிருக்கும். ஒரேநேரத்தில் இருந்து சாப்பிடவேண்டியவர்களின் எண்ணிக்கையின் அளவுக்கு ஏற்பவே சாப்பாட்டு மேசையின் அளவு அமையும்.\n"}
{"id": "261488", "url": "https://ta.wikipedia.org/wiki?curid=261488", "title": "வைசாலி வட்டம்", "text": "வைசாலி வட்டம்\n\nவைசாலி வட்டம் (वैशाली प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்றாகும்.\n\nSection::::ஊராட்சிகள்.\nஇந்த வட்டத்தில் உள்ள ஊராட்சிகள்\n\n"}
{"id": "261489", "url": "https://ta.wikipedia.org/wiki?curid=261489", "title": "செருமேனைடு", "text": "செருமேனைடு\n\nசெருமேனைடு \"(germanide)\" என்பது செருமானியமும் மின்னேர் தனிமம் ஒன்றும் இணைந்த ஓர் இரட்டைச் சேர்மம் ஆகும். செருமேனைடு வரிசைச் சேர்மங்கள் யாவும் அதனுடன் தொடர்புடைய சிலிசைடுகளுடன் இணைவதற்கு வழக்கமாக பின்பற்றும் இணைதிறன் விதிகளைப் பின்பற்றுவதில்லை. கார உலோகங்கள் மற்றும் காரமண் உலோகங்களின் செருமேனைடுகள் அமிலம் மற்றும் தண்ணீரால் உடனடியாகச் சிதைக்கப்பட்டு செருமேனியம் ஐட்ரைடுகளைத் தருகின்றன. பெரும்பாலான தாண்டல் உலோகங்களின் செருமேனைடுகள் அமிலங்கள் மற்றும் காரங்களின் செயல்பாட்டைத் தடுக்கின்றன. பகுதிப் பொருட்களை உருகுதல் அல்லது அழுத்தத்துடன் வெப்பப்படுத்தல் முறைகளின் மூலம் செருமேனைடுகள் உற்பத்தி செய்யப்படுகின்றன. \n"}
{"id": "261503", "url": "https://ta.wikipedia.org/wiki?curid=261503", "title": "துகோசி ராவ் ஓல்கர்", "text": "துகோசி ராவ் ஓல்கர்\n\nதுகோசி ராவ் ஓல்கர் (1723 – 15 ஆகத்து 1797), ஓல்கர் வம்சத்தைச் சார்ந்தவரும் இந்தூர் அரசை மன்னர் ஆவார். (ஆட்சி. 1795–1797). இவர் தனுசி ஓல்கருடைய இரண்டாவது மகனாவார். இவருக்கு இரு மனைவிகளும், இரண்டாம் மல்கர் ராவ், காசிராவ், விதோசிராவ் மற்றும் யசுவந்த்ராவ் என நான்கு மகன்களும் இருந்தனர்.\n\nSection::::வாழ்க்கை.\nஅகில்யாபாய் ஓல்கரின் மறைவிற்குப் பிறகு துகோசி ராவ் ஓல்கர், ஆட்சிக்கு வந்தார். இவர் மூன்றாவது ஆட்சியாளர் ஆவார். மிகக்குறுகிய காலமாக 1795 முதல் 1797 வரை ஆட்சி புரிந்தார்.\n"}
{"id": "261504", "url": "https://ta.wikipedia.org/wiki?curid=261504", "title": "செருமேனியம் இருகுளோரைடு", "text": "செருமேனியம் இருகுளோரைடு\n\nசெருமேனியம் இருகுளோரைடு \"(Germanium dichloride)\" என்பது GeCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். செருமேனியம் மற்றும் குளோரின் தனிமங்கள் சேர்ந்து உருவாகும் இச்சேர்மத்தில் செருமேனியம் +2 ஆக்சிசனேற்ற நிலையில் காணப்படுகிறது.\n\nSection::::தயாரிப்பு.\nசெருமேனியம் நாற்குளோரைடை , செருமேணியம் உலோகத்தின் மீது 650 செல்சியசு வெப்பநிலையில் செலுத்தும் போது திண்ம செருமேனியம் இருகுளோரைடு உண்டாகிறது\n\nகுளோரோ செருமேன் , GeH3Cl 70 செல்சியசு வெப்பநிலையில் சிதைவடைந்தும் செருமேனியம் இருகுளோரைடு உண்டாகிறது\n\nSection::::வினைகள்.\nசெருமேனியம் இருகுளோரைடு நீராற்பகுப்பு அடைந்து மஞ்சள் நிறமான செருமேனியம்(II) ஐதராக்சைடு உருவாகிறது. இதை இலேசாக சூடாக்கும் போது பழுப்புநிறமான செருமேனியம் ஓராக்சைடு உண்டாகிறது.:\n\nஐதரோ குளோரிக் அமிலத்தில் கரைக்கப்பட்ட செருமேனியம் இருகுளோரைடு கரைசல் வலிமையான ஆக்சிசன் ஒடுக்கியாகச் செயல்படுகிறது. குளோரைடு அயனியுடன் வினைபுரியும் போது பட்டைக்கூம்பு GeCl அயனியைக் கொண்டுள்ள அயனிச்சேர்மங்கள் உருவாகின்றன. உதாரணமாக ருபீடியம் மற்றும் சீசியம் குளோரைடு சேர்மங்கள் உருத்திரிந்த பெரோவ்சிகைட்டு அமைப்பிலுள்ள RbGeCl சேர்மத்தைக் கொடுக்கிறது\n\nமூலக்கூற்று நிலை செருமேனியம் இருகுளோரைடு பெரும்பாலும் இருகுளோரோசெருமைலீன் என்று அழைக்கப்படுகிறது. இது கார்பீனை ஒத்திருக்கிறது. வாயுநிலை GeCl2 சேர்மம் வளைந்த மூலக்கூறு அமைப்பைக் கொண்டுள்ளதாக வலுவளவு ஓட்டு இலத்திரன் சோடிகளின் தள்ளுகைக் கொள்கை ஊகிக்கிறது. ஈராக்சேன் அல்லது டையாக்சேன் அணைவுச் சேர்மம் வேதிவினைக்குத் தேவையான மூலக்கூற்று நிலை செருமேனியம் இருகுளோரைடினை வழங்கும் மூலமாக இருக்கிறது. GeCl2 அதிக வினைத்திறன் மிக்கதாகவும் பலவகையான வேதிப் பிணைப்புகளில் உட்புகும் தன்மையும் கொண்டு செயல்படுகிறது.\n\nSection::::மூலக்கூற்று நிலை GeCl, இருகுளோரோசெருமைலீன்.\nமூலக்கூற்று நிலை செருமேனியம் இருகுளோரைடு பெரும்பாலும் இருகுளோரோசெருமைலீன் என்று அழைக்கப்படுகிறது. இது கார்பீனை ஒத்திருக்கிறது. வாயுநிலை GeCl சேர்மம் வளைந்த மூலக்கூறு அமைப்பைக் கொண்டுள்ளதாக வலுவளவு ஓட்டு இலத்திரன் சோடிகளின் தள்ளுகைக் கொள்கை ஊகிக்கிறது. ஈராக்சேன் அல்லது டையாக்சேன் அணைவுச் சேர்மம் வேதிவினைக்குத் தேவையான மூலக்கூற்று நிலை செருமேனியம் இருகுளோரைடினை வழங்கும் மூலமாக இருக்கிறது. GeCl2 அதிக வினைத்திறன் மிக்கதாகவும் பலவகையான திப் பிணைப்புகளில் உட்புகும் தன்மையும் கொண்டு செயல்படுகிறது\n"}
{"id": "261506", "url": "https://ta.wikipedia.org/wiki?curid=261506", "title": "புளூட்டோ (தொன்மவியல்)", "text": "புளூட்டோ (தொன்மவியல்)\n\nபுளூட்டோ (Pluto) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் பாதாள உலகத்திற்கான கடவுள் ஆவார். கிரேக்கத் தொன்மவியலில் இவருக்கு ஒப்பானவர் ஹேடிஸ் ஆவார். மரணித்தவர்கள், பணக்காரர்கள் மற்றும் நம்பிக்கை இழந்தவர்களின் கடவுளும் இவரே ஆவார். பாதள உலகத்தில் இருந்தே தங்கமும் வைரமும் கிடைப்பதனால் இவர் பணக்காரர்களின் கடவுளாகப் போற்றப்படுகின்றார். இவரது பாதாள உலகின் வாயிலில் செர்பெரஸ் எனும் நாய் காணப்படுகின்றது. இது பாதாள உலகத்தினுள் எவரையும் தப்பவோ அல்லது உள்நுழையவோ விடாமல் பாதுகாக்கின்றது.\n\n"}
{"id": "261514", "url": "https://ta.wikipedia.org/wiki?curid=261514", "title": "நைத்திரைடு", "text": "நைத்திரைடு\n\nவேதியியலில், நைத்திரைடு (\"Nitride\") அயன் என்பது N என்ற மூலக்கூற்று வாய்பாட்டை உடைய ஓர் எதிரயன் ஆகும். இதில் நைதரசன் அணுவின் ஒட்சியேற்ற எண் -III ஆகும்.\n\nநைத்திரைடு அயனைக் நீர்க்கரைசல் நிலையில் பெற முடிவதில்லை. இது மூல வலிமை மிகவும் கூடிய அயனாதலால், நீரிலிருந்து H அயனைப் பெற்று, நேர்மின்னியேற்றம் அடைந்து விடும்.\n\nSection::::எடுத்துக்காட்டுகள்.\nSection::::எசு-தொகுப்புத் தனிமங்களின் நைத்திரைடுகள்.\nகார மாழைகளின் நைத்திரைடுகளுள் இலித்தியம் நைத்திரைட்டை (LiN) மட்டுமே இலித்தியத்தை நைதரசன் வளிமத்தில் எரிப்பதன் மூலம் பெறமுடியும். ஏனைய கார மாழைகளை இவ்வாறு எரித்து, அவற்றின் நைத்திரைடுகளைப் பெறமுடியாது. ஆயினும், சோடியம் நைத்திரைடு, பொற்றாசியம் நைத்திரைடு ஆகியவற்றை ஆய்வுக்கூடத்தில் ஆக்கமுடியும். காரமண் மாழைகள் அனைத்தும் நைதரசன் வளிமத்தில் எரிக்கும்போது, அவற்றின் நைத்திரைடுகளைத் தரக்கூடியவை. காரமண் மாழைகளின் நைத்திரைடுகள் MN என்ற பொதுவடிவில் அமைந்திருக்கும்.\n\nSection::::பீ-தொகுப்புத் தனிமங்களின் நைத்திரைடுகள்.\nபோரன் நைத்திரைடு வேறுபட்ட பல வடிவங்களில் காணப்படுகின்றது. சிலிக்கன், பொசுபரசு ஆகிய தனிமங்களின் நைத்திரைடுகளும் கண்டறியப்பட்டுள்ளன. அலுமினியம், காலியம், இந்தியம் ஆகிய மூலகங்களின் நைத்திரைடுகள் வைரம் போன்ற கட்டமைப்பை உடையவை.\n\n"}
{"id": "261519", "url": "https://ta.wikipedia.org/wiki?curid=261519", "title": "பகவான்பூர் வட்டம், வைசாலி மாவட்டம்", "text": "பகவான்பூர் வட்டம், வைசாலி மாவட்டம்\n\nபகவான்பூர் வட்டம் (भगवानपुर प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்று.\n\nSection::::ஊராட்சிகள்.\nஇந்த வட்டத்தில் உள்ள ஊராட்சிகள்\n"}
{"id": "261520", "url": "https://ta.wikipedia.org/wiki?curid=261520", "title": "பகவான்பூர் வட்டம்", "text": "பகவான்பூர் வட்டம்\n\nபகவான்பூர் வட்டம் என்ற பெயரில் இந்தியாவில் நான்கு வட்டங்கள் உள்ளன.\n\n"}
{"id": "261521", "url": "https://ta.wikipedia.org/wiki?curid=261521", "title": "சண்முகம் ஜெயக்குமார்", "text": "சண்முகம் ஜெயக்குமார்\n\nபேராசிரியர் சண்முகம் ஜெயக்குமார் (\"Shunmugam Jayakumar\", பிறப்பு: 12 ஆகத்து 1939), முன்னாள் சிங்கப்பூர் அரசியல்வாதியும், வழக்கறிஞரும், தூதுவரும் ஆவார். இவர் இந்திய மரபுவழித் தமிழர் ஆவார். ஆளும் மக்கள் செயல் கட்சியின் முன்னாள் உறுப்பினரான இவர் சிங்கப்பூரின் மூத்த அமைச்சர், தேசியப் பாதுகாப்புக்கான ஒருங்கிணைப்பு அமைச்சர், துணைப் பிரதமர், வெளியுறவுத் துறை அமைச்சர், உட்துறை அமைச்சர், சட்ட அமைச்சர் தொழிலமைச்சர் ஆகிய அமைச்சரவைப் பதவிகளை வகித்தவர். பெடோக் தொகுதி நாடாளுமன்ற உறுப்பினராக இருந்தவர். 2011 மே மாதத்தில் இவர் அரசியலில் இருந்து ஓய்வு பெற்றார். தற்போது இவர் சிங்கப்பூர் தேசியப் பல்கலைக்கழகத்தின் சட்டப் பீடத்தின் ஆலோசனை சபைத் தலைவராகவும், அப்பல்கலைக்கழகத்தின் பன்னாட்டுச் சட்டப் பேரவையின் காப்பாளராகவும் பணியாற்றுகிறார்.\n\n"}
{"id": "261527", "url": "https://ta.wikipedia.org/wiki?curid=261527", "title": "இருகுளோரின் ஏழாக்சைடு", "text": "இருகுளோரின் ஏழாக்சைடு\n\nஇருகுளோரின் ஏழாக்சைடு (\"dichlorine heptoxide\", டைகுளோரின் எப்டாக்சைடு) என்பது ClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இது பெர்குளோரிக் அமிலத்தின் நீரிலியாகும். பாசுபரசு ஐந்தாக்சைடு முன்னிலையில் பெர்குளோரிக் அமிலத்தை கவனமாகக் காய்ச்சி வடித்து இருகுளோரின் ஏழாக்சைடைத் தயாரிக்கலாம்.:\n\nஇறுதி விளை பொருள் கலவையில் இருந்து இச்சேர்மத்தை வடித்துப் பிரிக்கலாம்.\n\nகுளோரின் மற்றும் ஓசோன் கலந்த கலவையை ஒளியூட்டுவதாலும் இருகுளோரின் ஏழாக்சைடு தயாரிக்க முடியும். பின்னர் இது மெல்ல நீராற்பகுப்பு அடைந்து பெர்குளோரிக் அமிலமாக மீள்கிறது. நீரிலியாக இருக்கும் போது பெர்குளோரிக் அமிலமும் ஒரு நச்சாகவே இருக்கிறது.\n\nSection::::அமைப்பு.\nஇருகுளோரின் ஏழாக்சைடு ஒரு வெப்பங்கொள் மூலக்கூறாகும். அதாவது உள்ளார்ந்த முறையில் இது நிலைப்புத் தன்மை அற்றதாகக் காணப்படுகிறது.\n\nCl2O7 வளைந்த Cl-O-Cl மூலக்கூறு அமைப்புடன் பிணைப்புக் கோணம் 118.6° அளவைக் கொண்டு C2 சீரொழுங்குள்ள மூலக்கூறு அமைப்புடன் காணப்படுகிறது. விளிம்பு நிலை Cl-O பிணைப்புகளின் நீளம் 1.709 Å ஆகவும் மற்றும் Cl=O பிணைப்பின் பிணைப்பு நீளம் 1.405 Å ஆகவும் உள்ளது. இச்சேர்மத்தில் சகப்பிணைப்பு இருந்தபோதிலும் குளோரின் அதனுடைய அதிகபட்ச ஆக்சிசனேற்ற நிலை எண் +7 இல் காணப்படுகிறது.\n\nSection::::வேதியியல்.\n கார்பன் நாற்குளோரைடு கரைசலில் உள்ள முதல்நிலை மற்றும் இரண்டாம்நிலை அமீன்களுடன் இருகுளோரின் ஏழாக்சைடு வினைபுரிந்து N- பெர்குளோரைல்களைக் கொடுக்கிறது.:\n\nஆல்க்கீன்களுடனும் வினைபுரிந்து ஆல்க்கைல் பெர்குளோரேட்டுகளைத் தருகிறது. உதாரணமாக இது கார்பன் நாற்குளோரைடில் உள்ள புரோப்பீனுடன் வினைபுரிந்து ஐசோபுரோபைல் பெர்குளோரேட்டு மற்றும் 1-குளோரோ-2-புரோபைல் பெர்குளோரேட்டுகளைத் தருகிறது.\nஇருகுளோரின் ஏழாக்சைடு ஓரு வலிமையான அமில ஆக்சைடாகும். கரைசலில் இது பெர்குளோரிக் அமிலத்துடன் சமநிலை கொண்டுள்ள சேர்மமாக உருவாகிறது.\n\nSection::::பாதுகாப்பு.\nஅதிக நிலைப்புத் தன்மை கொண்ட சேர்மமாக இருந்தபோதிலும் இருகுளோரின் ஏழாக்சைடு ஒரு வலிமையான ஆக்சிசனேற்றியாகவும் தீச்சுவாலை அல்லது சிறு அதிர்வு அல்லது அயோடினுடன் தொடர்பு ஆகியவற்றால் வெடிக்கும் தன்மையைப் பெறுகிறது. பிற குளோரின் ஆக்சைடுகளைவிட குறைவாகவே ஆக்சிசனேற்றம் அடைவதால், இது கந்தகம், பாசுபரசு அல்லது காகிதம் ஆகியவை ஈரமாக இருக்கும் போது அவற்றைப் பாதிப்பதில்லை. குளோரின் மனிதனுக்கு உண்டாக்கும் தீங்குகள் அனைத்தையும் இதுவும் உண்டாக்குகிறது. எனவே குளோரினுக்கு எடுக்க வேண்டிய பாதுகாப்பு நடவடிக்கைகள் அனைத்தும் இதற்கும் அவசியாமாகும்.\n"}
{"id": "261528", "url": "https://ta.wikipedia.org/wiki?curid=261528", "title": "சேகராக்லா வட்டம்", "text": "சேகராக்லா வட்டம்\n\nசேகராக்லா வட்டம் (चेहराकला प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்றாகும்.\n\nSection::::ஊராட்சிகள்.\nஇந்த வட்டத்தில் உள்ள ஊராட்சிகள்\n"}
{"id": "261531", "url": "https://ta.wikipedia.org/wiki?curid=261531", "title": "கைத்தல் மாவட்டம்", "text": "கைத்தல் மாவட்டம்\n\nகைத்தல் மாவட்டம், இந்திய மாநிலமான அரியானாவில் உள்ளது..\n\nSection::::கிராமங்கள்.\nஇந்த மாவட்டத்தில் உள்ள கிராமங்களின் பெயர்களை கீழே காண்க.\n"}
{"id": "261533", "url": "https://ta.wikipedia.org/wiki?curid=261533", "title": "தரவு அறிவியல்", "text": "தரவு அறிவியல்\n\nதரவு அறிவியல் (\"data science\") என்பது கூடிய அளவில் உள்ள கட்டமைக்கப்பட்ட அல்லது கட்டமைக்கப்படாத தரவுகளை ஒருங்கிணைத்து அவற்றிலிருந்து அறிவைப் பிரித்தெடுக்கும் முறையாகும். இது தரவுச் செயலாக்கம், முன்னறிவிக்கும் பகுப்பாய்வு ஆகிய துறைகளின் தொடர்ச்சியாகும். இது அறிவுக்கண்டுபிடிப்பும் தரவுச் செயலாக்கமும் என்ற வகையைச் சார்ந்ததாகும். கூடிய அளவிலான தகவல்களை ஒருங்கிணைத்துத் தரம் பிரித்து அவற்றிலிருந்து தரவுகளைப் பிரித்தெடுக்கும் வழிமுறைகளைத் தருவது தரவு அறிவியல் ஆகும்.\n\nSection::::முன்னுரை.\nதரவு அறிவியல் கணிதம், புள்ளியியல், கணினி அறிவியல், தரவுச் செயலாக்கம் போன்ற பல்வேறு துறைகளிலிருந்து கோட்பாடுகளையும், தொழினுட்பங்களையும் பயன்படுத்துகிறது. தரவு அறிவியலின் ஒரு முக்கியமான பிரிவு பெரிய தரவு ஆகும்.\n\nஉழவு, சந்தைப்படுத்தலை மேம்படுத்தல், மோசடிகளைக் கண்டுபிடித்தல் போன்ற சிக்கல்களை ஆராய, தரவுத் தயார்ப்படுத்துதல், புள்ளியியல், இயந்திரக் கற்றல் போன்ற துறைகளைத் தரவு அறிவியல் பயன்படுத்துகிறது.\n\nதரவு விஞ்ஞானிகள் தங்களின் திறனைப் பயன்படுத்தி தரவு மூலத்தை கண்டுபிடித்து விளக்கவும், வன்பொருள், மென்பொருள் மற்றும் அலைவரிசை தடைகள் இருந்தபோதிலும் அதிக அளவிலான தரவுகளை நிர்வகிக்கவும், தரவுகளுக்கான ஆதாரங்களை இணைக்கவும், தரவுகளின் நிலைத்தன்மையை உறுதிப்படுத்தவும், தரவுகளை புரிந்து கொள்வதற்கு உதவியாக காட்சிப்படங்களை உருவாக்கவும், தரவுகளைப் பயன்படுத்தி கணித மாதிரிகளை கட்டமைக்கவும் மற்றும் தரவுகளைப்பற்றிய கண்டுபிடிப்புகளை வெளிப்படுத்தவும் செய்கிறார்கள்.\n"}
{"id": "261536", "url": "https://ta.wikipedia.org/wiki?curid=261536", "title": "1714", "text": "1714\n\n1714 (MDCCXIV) ஒரு திங்கட்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.\n\n\n"}
{"id": "261552", "url": "https://ta.wikipedia.org/wiki?curid=261552", "title": "சந்திரனில் முகம்", "text": "சந்திரனில் முகம்\n\nசந்திரனில் முகம் \"( Face on Moon)\" என்பது சந்திரனின் தென் துருவத்தில் உள்ள ஒரு பகுதியைக் குறிக்கிறது. 81.9° தெற்கு அட்சரேகை மற்றும் 39.27° கிழக்கு தீர்க்கரேகை என்ற ஆள்கூறுகளில் இப்பகுதி காணப்படுகிறது. முகத்தை அடையாளம் காணும் தொழில் நுட்பங்களைப் பயன்படுத்தி ஒரு கணிணி மூலம் லூனார் தரைப்பட சுற்றுக்கலம் அனுப்பிய படங்களில் இருந்து தன்னிச்சையாக இப்பகுதி ஒரு முகமாக அடையாளம் காணப்பட்டது. டோக்கியோவில் நடைபெற்ற சர்வதேச விண்வெளிப் பயன்பாடுகள் போட்டி 2013 இன் ஒரு பகுதியான விருது வெல்லும் திட்டத்தில் இது நிகழ்ந்தது.\n\nஇந்த வகையான ஒளியியல் தோற்ற மயக்கத்திற்குப் பெயர் உருவகம் என்று கூறலாம். சந்திரனில் முகம் இதற்குச் சரியான எடுத்துக்காட்டாகும்.\n\n\n"}
{"id": "261554", "url": "https://ta.wikipedia.org/wiki?curid=261554", "title": "மாகே கலங்கரை விளக்கம்", "text": "மாகே கலங்கரை விளக்கம்\n\nமாகி கலங்கரை விளக்கம் (Mahe lighthouse) மையாழி ஆற்றின் நுழைவாயிலில் அமைந்து உள்ளது. இதன் உயரம் 13 மீட்டர் வட்ட உருளை கோபுர வடிவம் கொண்டது ஆகும். இந்திய அரசாங்கத்தின் கப்பல் கட்டுமானத்துறைக்குக் கீழ் செயல் பட்டு வருகிறது. இதன் பிம்பம்திறன் 30 மீட்டர். ஒவ்வொரு 10 நொடிக்கும் 2 வெள்ளை ஒளியை வெளிப்படுத்தும் \n"}
{"id": "261560", "url": "https://ta.wikipedia.org/wiki?curid=261560", "title": "ஆம்பல் (தாவரம்)", "text": "ஆம்பல் (தாவரம்)\n\nஆம்பல் (\"Nymphaea pubescens\", \"hairy water lily\" அல்லது \"pink water-lily\") என்பது ஒரு வகை அல்லி மலர் ஆகும்.\n\nSection::::பரவல்.\nஆம்பலானது மித மற்றும் வெப்பமண்டல ஆசியாவின் வங்காளதேசம், இந்தியா, இலங்கை, யுன்னான், தைவான், பிலிப்பீன்சு, கம்போடியா, லாவோஸ், மியான்மர், தாய்லாந்து, வியட்நாம், இந்தோனேசியா , மலேசியா போன்ற நாடுகளில் ஆழமற்ற ஏரிகள் மற்றும் குளங்களில் பொதுவாக காணப்படுகிறது. இது வங்கதேசத்தின் தேசிய மலர் ஆகும்.\n\nஇது வடகிழக்கு ஆத்திரேலியா மற்றும் பப்புவா நியூ கினிவிலும் காணப்படுகிறது.\n\nஆம்பலானது வளர்ப்புத் தாவரமாகவும், காட்டுத் தாவரமாகவும் உள்ளது. இது அமிலத் தன்மை அற்ற நீரையே விரும்புகிறது. மேலும் இது 15 °C க்கும் குறைவான வெப்பநிலையை பொறுத்துக்கொள்ளாது.\n\nSection::::விளக்கம்.\nஆம்பல் என்பது ஒரு நீர்வாழ் தாவரமாகும், இதன் வேர்த்தண்டுக்கிழங்கிலிருந்து தோன்றும் இதன் இலை, நீர்ப்பரப்பிற்கு மேல் வந்து மிதக்கும். முட்டை அல்லது வட்ட வடிவினதாகிய இவ்விலையின் அடியில் நீண்ட பிளவு ஒன்றுண்டு. இப்பிளவு இலை விளிம்பிலிருந்து இலைக்காம்பு வரை நீண்டிருக்கும். இலையின் நடுவில் இதன் இலைக்காம்பு இணைந்திருக்கும். இக்காம்பு மிக நீள மானது. நீரளவிற்கு நீண்டு கொடுக்கும் இயல்பு இக்காம்பிற்கு உண்டு. குளங்குட்டைகளில் திடீரென நீர் நிரம்பி விடுமாயின், இவ்வியல்பினால் இலைக்காம்பு ஒரிரு நாள்களில் நீண்டு கொடுத்து இலையை நீர்ப்பரப்பின்மேல் நிலைக்கச் செய்யும். இவ்வியல்பு இதன் பூக்காம்பிற்கும் உண்டு. இலையின் கனுக்குருத்து வளர்ந்து பூவாகுமெனினும், இலைக்காம்பிற்கும், பூக்காம்பிற்கும் உள்ளமைப்பில் ஒரே ஒரு வேறுபாடு காணப்படும். இலைக்காம்பில் இரண்டு பெரிய துளைகள் நடுவில் இருக்கின்றன. பூக்காம்பில் ஐந்து பெருந்துளைகள் நடுவில் அமைந்துள்ளன. இத்துளைகள் காற்றை நிரப்பி வைத்துக்கொண்டு இலையையும் பூவையும் நீர்ப்பரப்பிற்கு மேலே கொண்டு வந்து மிதக்கத் துணை செய்கின்றன.\n\nஇதன் இலைகள் தண்ணீர் மீது வட்டமாகவும், இதய வடிவிலானவையாக 15–26 (–50) செ.மீ அளவுள்ளவையாக இருக்கும். வெளிவரும் சில இலைகளின் தண்டுகள் தாமரையைப் போன்று தண்ணீருக்கு சற்று மேலே சற்று உயர்ந்து இலைகளை சுமக்கின்றன, ஆனால் அவற்றில் பெரும்பாலானவை மேற்பரப்பில் மிதக்கின்றன.\n\nஆம்பலானது நீர்வாழ் உயிரினங்கள் காட்சிச்சாலைகளால் வணிகமயமாக்கப்படுகிறது. இந்த இனத்தாவரத்தின் நீருக்கடியில் உள்ள இலைகள் அழகிய தோற்றத்தை அளிக்கின்றன. இது நீர்வாழ் உயிரி காட்சியகத்தாரால் விரும்பப்டுகிறது. அவர்கள் இதை முழுவதுமாக நீர்வாழ் தாவரமாக வைத்திருக்க இவற்றின் மிதக்கும் இலைகளை நீக்குகின்றனர்.\n\nஇந்த மலர்கள் மிகவும் பெரியவை. இவை   முழுமையாக மலரும்போது விட்டமானது 15 செ.மீ. இருக்கும். இவை பகலில் குவிந்து மூடி, இரவில் அகலமாக மலர்கின்றன. இவை கலப்பினத்தைப் பொறுத்து இளஞ்சிவப்பு, கருஞ்சிவப்பு, ஊதா, வெள்ளை என நிறத்தால் வேறுபடுகின்றன.\n\nSection::::பெயரும் வகைகளும்.\nஆம்பல் மலரானது \"ஷாப்ளா\" என வங்காள மொழியிலும், \"கோகா\" என இந்தியிலும் \"குமுதம்\" என சமஸ்கிருத்த்திலும் அழைக்கப்படுகிறது. இந்த தாவரத்தின் இலைகளின் அடிப்பகுதியியல் சரியாக புலப்படாத அல்லது மெல்லிய ரோமக்கால்களைக் கொண்டிருக்கும். அதைபோல தண்டுகளும் மெல்லிய ரோமக்கால்களைக் கொண்டிருக்கும். இது தண்ணீருக்கு மேலே இருந்து தாவரத்தைப் பார்க்கும்போது வெளிப்படையாக தெரியாது.\n\nஆம்பலானது பல இயற்கை கலப்பினங்களுடன், செயற்கையாகயாக ஆக்கப்பட்ட கலப்பினல்களுடன் வளர்க்கப்பட்ட சில வகைகளைக் கொண்டுள்ளது.\n\n\"ஆம்பலானது\" பல்வேறு \"சொற்களில்\" அறியப்படுகிறது, அவற்றில் மிகவும் பொதுவானது ரெட் வாட்டர் லில்லி என்ற வணிகப் பெயரில் அறியப்படும் செவ்வல்லி ஆகும், இது பெரும்பாலும் ஊதா நிற இலைகளையும் கொண்டுள்ளது.\n\nSection::::தமிழிலக்கியங்களில் ஆம்பல்.\n\"ஒண் செங்காந்தள் ஆம்பல் அனிச்சம்\" என்பது கபிலர் வாக்கு (குறிஞ். 62). இவ்வடியில் பயிலப்படும் 'ஆம்பல்' என்பதற்கு 'ஆம்பற்பூ' என்று உரை கூறுவர் நச்சினார்க்கினியர். 'ஆம்பல்' என்பது 'அல்லி', 'குமுதம்' என வழங்கும். ஆம்பல் வகையில் தமிழ் நாட்டில் வெண்ணிற மலரையுடைய வெள்ளாம்பலும், நீலநிற மலரையுடைய நீல ஆம்பலும், செந்நிற மலரையுடைய அரக் காம்பலும் (செவ்வல்லி) உள்ளன. பொதுவாக ஆம்பல் என்புழி. சங்க இலக்கியங்கள் வெள்ளாம்பலைக் குறிக்கின்றன.\n\nஆம்பற் கொடியின் வேர்த்தொகுதியில் கிழங்கு இருக்கும். இக்கிழங்கு உணவாகப் பயன்படும். ஆம்பற் கிழங்கொடு புலால் நாற்றமுள்ள ஆமையின் முட்டையுடன் பரிசிலர் பெறுவர் என்ப:\n\n\"யாமை ஈன்ற புலவுநாறு முட்டையைத்<br>\nதேனாறு ஆம்பற் கிழங்கொடு பெறுஉம்\" (புறநா. 176 : 4-5)\n\nஆம்பல் பற்றிச் சங்கப் பாடல்கள் தரும் விளக்கங்களில் குறிப்பிடத்தக்க சில விளக்கங்கள் மட்டும் இங்குத் தொகுத்துத் தரப்படுகின்றன:\n\n"}
{"id": "261569", "url": "https://ta.wikipedia.org/wiki?curid=261569", "title": "தருமபுரி மாவட்டத்திலுள்ள கல்வி நிலையங்கள்", "text": "தருமபுரி மாவட்டத்திலுள்ள கல்வி நிலையங்கள்\n\nதமிழகத்தின் 32 மாவட்டங்களில் ஒன்றான தருமபுரி மாவட்டத்திலுள்ள கல்வி நிலையங்கள் கீழே பட்டியலிடப்பட்டுள்ளன.\n\n\n\n\n"}
{"id": "261583", "url": "https://ta.wikipedia.org/wiki?curid=261583", "title": "இலித்தியம் அமைடு", "text": "இலித்தியம் அமைடு\n\nஇலித்தியம் அமைடு \"(Lithium amide)\" என்பது Li+NH, என்ற வேதி வாய்ப்பாடு கொண்ட கனிம வேதியல் சேர்மமாகும். இலித்தியம் நேர்மின் அயனியும் அதனுடைய இணை காரமான அமோனியமும் சேர்ந்து இச்சேர்மம் உருவாகிறது. வெள்ளை நிறத்தில் நான்முக படிகவமைப்புடன் இச்சேர்மம் காணப்படுகிறது.\n\nSection::::இலித்தியம் அமைடுகள்.\nஎதிர்மின்மம் சார்ந்த இணை காரங்களின் அமீன்கள் அமைடுகள் என்றழைக்கப்படுகின்றன. எனவே இலித்தியம் அமைடுகள் என்பதை அமீன்களின் இலித்தியம் உப்புகள் என்றும் அழைக்கலாம். உதாரணம்; LiNR. இலித்தியம் அமைடுக்கு ஒரு உதாரணமாகக் கூறப்படும் இலித்தியம் இருசமபுரோபைலமைடு பொதுவாக, பரவலாகப் பயன்படுத்தப்படுகிறது.\n\nஇலித்தியம் உலோகத்தை திரவ அமோனியாவுடன் சேர்ப்பதால் இலித்தியம் அமைடு உருவாகிறது.\n\nஇங்ஙனமே, அமோனியாவிற்குப் பதிலாகத் தேவையான உகந்த அமீனை பதிலிட்டு இலித்தியம் அமைடுகள் பொதுவாகத் தயாரிக்கப்படுகின்றன. \n\nஇலித்தியம் அமைடுகள் பொதுவாக அதிக வினைத்திறன் மிக்க காரங்களாகச் செயல்படுகின்றன. இலித்தியம் அமைடில் உள்ள நைட்ரசன் அணுவை தடை செய்யாமல் இருக்கும்வரை இவைகளால் மின்னணு மிகுபொருட்களாகவும் செயல்பட முடியும்.\n\nSection::::உதாரணங்கள்.\n2,2,6,6- நான்குமெத்தில்பிப்பெரிடினின் இலித்தியம் உப்பு நாற்படியாக படிகமாக்கப்பட்டுள்ளது. \n\nமறுபுறத்தில் இலித்தியம் வழிபொருள் இரு-(1-பினைல் எத்தில்) அமைன் முப்படியாக படிகமாக்கப்பட்டுள்ளது.\n\nஉலோக ஆல்காக்சைடுகளின் கலப்பு சில்படிமங்கள் மற்றும் அமைடுகள் ஆகியவற்றையும் உருவாக்க முடியும். இவை மீவீரிய காரங்களுடன் தொடர்புடையவையாக கருதப்படுகின்றன. உலோக ஆல்காக்சைடுகள் மற்றும் ஆல்கைல்கள் இவற்றின் கல்வையே மீவீரிய காரங்கள் எனப்படுகின்றன. அமைடில் உள்ள நைட்ரசன் அணு இலித்தியத்துடன் சிக்மா பிணைப்பாகவும், தனித்த இரட்டை நைட்ரசன் அணுக்கள் வேறொரு உலோக மையத்துடனும் பிணையுமெனில் வளைய சில்படிமங்கள் தோன்றுகின்றன.\n\nபியூட்டைல் இலித்தியம் போன்ற பிற கரிம இலித்தியம் சேர்மங்கள் உயர்வரிசை தொகுப்பினங்கள் வழியாக செயல்படுகின்றன.\n\n\n"}
{"id": "261584", "url": "https://ta.wikipedia.org/wiki?curid=261584", "title": "வாழறை", "text": "வாழறை\n\nவாழறை (Living room) என்பது வீடுகளில் குடும்பத்தினைர் இருந்து அளவளாவுவதற்கும், இளைப்பாறுவதற்குமான ஒரு அறை ஆகும். இதை இருக்கையறை என்றும் அழைப்பதுண்டு. தனியான வரவேற்பறை இல்லாத வீடுகளில் வாழறையே வரவேற்பறையாகவும் செயற்படுவதுண்டு. பெரும்பாலான வீடுகளில், குறிப்பாக இது வரவேற்பறையாகவும் தொழிற்படும் வேளைகளில், வாழறை வீட்டு வாயிலுக்கு அண்மையில் காணப்படும். வீடுகளில் வாழறை என்பது ஒரு மேனாட்டுக் கருத்துரு. ஆனாலும், தற்காலத்தில் உலகத்தின் பல பகுதிகளிலும் கட்டப்படும் வீடுகளில் வாழறைகள் முக்கியமான பகுதியாகக் காணப்படுகின்றன. \n\nவாழறை ஒன்றில் சொகுசிருக்கைகள், நாற்காலிகள், நடு மேசைகள், புத்தக அலுமாரி, தளமின்விளக்குகள், தளவிரிப்புக்கள், மற்றும் வேறு பல தளவாடங்களும் காணப்படலாம். அறை வெப்பமாக்கலுக்கான நவீன முறைகள் புழக்கத்துக்கு வருமுன்னர் பல குளிர் நாடுகளில் குளிர்காய்வதற்கான கணப்பு ஒரு வாழறையின் ஒரு முக்கியமான கூறாக இருந்தது.\n"}
{"id": "261586", "url": "https://ta.wikipedia.org/wiki?curid=261586", "title": "இலித்தியம் சல்பைடு", "text": "இலித்தியம் சல்பைடு\n\nஇலித்தியம் சல்பைடு (Lithium sulfide) என்பது LiS. என்ற மூலக்கூற்று வாய்ப்பாடு கொண்ட கனிம வேதியல் சேர்மமாகும். புளோரைட்டு எதிர் நோக்குருவில் இது படிமகாகிறது என்றும் (Li)2S. அயனிகளால் ஆனதொரு உப்பு என்றும் இச்சேர்மம் விவரிக்கப்படுகிறது. மஞ்சள் நிறத் திண்மமாகவும் வெண்மை நிறத்தில் நீர் உறிஞ்சும் துகளாகவும் இது உருவாகிறது. காற்றில் எளிதாகச் சிதைவடைந்து அழுகிய முட்டையின் நாற்றம் கொண்ட ஐதரசன் சல்பைடை வெளியிடுகிறது. \n\nSection::::தயாரிப்பு.\nநீரற்ற அமோனியா சூழலில்\nஇலித்தியத்துடன் கந்தகத்தை சேர்த்து வினைப்படுத்துவதால் இலித்தியம் சல்பைடு உருவாகிறது. \n\nநான்கைதரோபியூரானில்கரையக்கூடிய இலித்தியம் சல்பைடின் மூவெத்தில்போரேன் கூட்டுவிளைபொருளை மீஐதரைட்டு கொண்டு தயாரிக்க முடியும்.\nSection::::பயன்கள்.\nஇலித்தியம் சல்பைடை, இலித்தியம் – கந்தகம் மின்கலன்களில் பயன்படுத்த இயலும்.\n\n"}
{"id": "261589", "url": "https://ta.wikipedia.org/wiki?curid=261589", "title": "சல்பேட்டு", "text": "சல்பேட்டு\n\nசல்பேட்டு \"(Sulfate அல்லது Sulphate)\" அயனி என்பது SO42- என்ற மூலக்கூற்று வாய்ப்பாடு கொண்ட ஒரு பல்லணு எதிர்மின் அயனியாகும் பன்னாட்டுத் தனி, பயன்பாட்டு வேதியியல் ஒன்றியத்தால் இதற்குப் பரிந்துரைக்கப்படும் பெயர் Sulfate ஆக இருப்பினும், பிரித்தானிய ஆங்கிலத்தில் இதன் பெயர் Sulphate என எழுதப்படுகின்றது.. உப்புகள், அமில வழிப்பொருள்கள், சல்பேட்டுகளின் பெராக்சைடுகள் போன்றவை தொழிற்சாலைகளில் பரவலாகப் பயன்படுத்தப்படுகின்றன. தினசரி வாழ்க்கையிலும் சல்பேட்டுகள் பரவலாகப் பயன்படுத்தப்படுகின்றன. கந்தக அமிலத்தின் உப்புகளான சல்பேட்டுகள் அதிலிருந்தே தயாரிக்கப்படுகின்றன.\n\nSection::::கட்டமைப்பு.\nஒரு மைய கந்தக அணு நான்கு சமமான ஆக்சிசன் அணுக்களால் சூழப்பட்டு ஒரு நான்முகி ஒழுங்கமைப்பாக சல்பேட்டு எதிர்மின் அயனி உருவாகியுள்ளது .மீத்தேன் வாயுவில் உள்ள அதே சீர்மை சல்பேட்டிலும் காணப்படுகிறது. கந்தக அணு இங்கு +6 என்ற ஆக்சிசனேற்ற நிலையில் உள்ளது . நான்கு ஆக்சிசன் அணுக்களும் -2 ஆக்சிசனேற்ற நிலையில் காணப்படுகின்றன .எனவே சல்பேட்டு அயனியின் ஒட்டு மொத்த ஆக்சிசனேற்ற நிலை -2 ஆகும் . பைசல்பேட்டு (HSO−4) அயனிக்கு இதுவே இணை காரமாகும். பைசல்பேட்டு அயனி கந்தக அமிலத்திற்கு இணை காரமாகும். டைமெத்தில் சல்பேட்டு போன்ற கரிம சல்பேட்டு எசுத்தர்கள் சகப்பிணைப்பு சேர்மங்கள் ஆகும். இவை கந்தக அமிலத்தின் எசுத்தர்களாக அரியப்படுகின்றன. வலுவளவு ஓட்டு இலத்திரன் சோடிகளின் தள்ளுகைக் கொள்கை சல்பேட்டு அயனியின் நான்முக மூலக்கூற்று வடிவியலை முன்கணித்தது .நவீன முறை பிணைப்பின் முதல் விளக்கம் கில்பெர்ட் லூயிசு என்பவரால் 1916 ஆம் ஆண்டின் அவரது தலைசிறந்த பத்திரிகையின் மூலம் வெளியிடப்பட்டது, ஒவ்வோர் அணுவையும் சுழ்ந்துள்ள எலக்ட்ரான் எண்மங்கள் என்ற கோட்பாட்டின் அடிப்படையில் இவர் சல்பேட்டின் பிணைப்பை விவரித்தார்.\n\nSection::::தயாரிப்பு.\nஉலோகம், உலோக ஐதராக்சைடு அல்லது உலோக ஆக்சைடுடன் கந்தக அமிலத்தைச் சேர்ப்பதால் உலோக சல்பேட்டுகள் உருவாகின்றன:\n\nSection::::பண்புகள்.\nபல அயனிச் சல்பேட்டுகள் அறியப்படுகின்றன. அவை பெரும்பாலும் தண்ணீரில் நன்றாக கரைகின்றன. கால்சியம் சல்பேட்டு, இசுட்ரோன்சியம் சல்பேட்டு, ஈய(II) சல்பேட்டு, பேரியம் சல்பேட்டு போன்றவை விதிவிலக்குகளாகும். இவை நீரில் கரைவதில்லை. ரேடியம் சல்பேட்டு முற்றிலும் கரையாத சல்பேட்டாக அறியப்படுகிறது. பகுப்பாய்வு வேதியியலில் பேரியம் வழிப்பொருள்கள் பெரிதும் பயன்படுகின்றன. சல்பேட்டு அயனிகள் உள்ள கரைசலில் பேரியம் குளோரைடு கரைசலைச் சேர்த்தால் வெண்மை நிற வீழ்படிவு உருவாகும். இது சல்பேட்டுகளை கண்டறிய உதவும் ஓர் ஆய்வாகும்.\n\nசல்பேட்டு அயனி ஓர் ஈனியாக செயல்படுகிறது. ஓர் ஆக்சிசன் அல்லது இரண்டு ஆக்சிசன் அணுக்களுடன் ஒரு பாலமாக அல்லது ஓர் இடுக்கிப் பிணைப்பாக இது இணைகிறது. <nowiki>[</nowiki>Co(en)(SO)]Br அல்லது நடுநிலை அணைவுச் சேர்மம் PtSO(P(CH)) போன்றவை இதற்கு உதாரணங்களாகும். இங்கு சல்பேட்டு அயனி இருபல் ஈந்தணைவியாக செயல்படுகிறது. சல்பேட்டு அணைவுச் சேர்மங்களில் உள்ள உலோக ஆக்சிசன் பிணைப்புகள் சகப்பிணைப்பு பண்புகளைக் கொண்டுள்ளன.\n\nSection::::பயன்கள்.\nசல்பேட்டுகள் தொழிசாலைகளில் பரவலாகப் பயன்படுத்தப்படுகின்றன.\nSulfates are widely used industrially. Major compounds include:\nஈய(II) சல்பேட்டு: ஈய அமில மின்கலன்களில் பயன்படுத்தப்படுகிறது.\n\nSection::::வரலாறு.\nசில சல்பேட்டுகள் இரசவாதிகளால் அறியப்பட்டிருந்தன. கண்ணாடி போன்ற என்ற பொருள் கொண்ட விட்ரொலினியம் என்ற இலத்தீன் சொல்லிலிருந்து பெறப்பட்ட விட்ரியோல் உப்புக்கள் ஒளிபுகும் படிகங்களாக இருந்தன. இரும்பு(II) சல்பேட் எப்டா ஐதரேட்டு , FeSO4 • 7H2O; கிரீன் விட்ரியால் எனப்பட்டது. செம்பு(II) சல்பேட்டு பெண்டா ஐதரேட்டு CuSO4•5H2O நீல விட்ரியால் எனப்பட்டது. துத்தநாக சல்பேட்டு எப்டா ஐதரேட்டு வெண் விட்ரியால் ZnSO4•7H2O.என்று அழைக்கப்பட்டது. படிகாரம் என்பது பொட்டாசியம் மற்றும் அலும்னியம் சல்பேட்டின் இரட்டை உப்பாகும்.\n\nSection::::சுற்றுச்சூழல் விளைவுகள்.\nபுதைபடிவ எரிபொருள் மற்றும் உயிரினத் தொகுதிகள் எரிவதன் விளைவாக சல்பேட்டுகள் நுண்ணிய துகள்களாக உருவாகின்றன. அவை வளிமண்டலத்தின் அமிலத்தன்மையை அதிகரிக்கின்றன மற்றும் அமில மழையை உருவாக்குகின்றன.காற்றில்லா சல்பேட்-பாக்டீரியாக்கள் கருப்பு சல்பேட் மேலோட்டத்தை அகற்றி பெரும்பாலான கட்டிடங்களை கெடுத்துவிடுகின்றன. காலநிலை மாற்றத்திலும் சல்பேட்டுகள் நேரடியாகத் தொடர்பு கொண்டுள்ளன. சல்பேட்டுகளால் நிகழும் ஒளி சிதறல் பூமியின் எதிரொளிக்கும் திறனை திறம்பட அதிகரிக்கிறது.\n\n"}
{"id": "261621", "url": "https://ta.wikipedia.org/wiki?curid=261621", "title": "ஆக்சிசன் புளோரைடு", "text": "ஆக்சிசன் புளோரைடு\n\nஆக்சிசன் புளோரைடு \"(oxygen fluoride)\" என்பது ஆக்சிசன் மற்றும் புளோரின் ஆகிய வேதித் தனிமங்கள் மட்டும் ஒன்று சேர்ந்து உருவாகும் சேர்மமாகும். மூன்று வகையான சேர்மங்கள் அறியப்படுகின்றன.:\n\n"}
{"id": "261626", "url": "https://ta.wikipedia.org/wiki?curid=261626", "title": "நைட்ரசன் முப்புரோமைடு", "text": "நைட்ரசன் முப்புரோமைடு\n\nநைட்ரசன் முப்புரோமைடு (\"Nitrogen tribromide\") என்பது NBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தூய்மையான நிலையில் – 100 செல்சியசு வெப்பநிலையிலும் இது வெடிக்கும் இயல்புடையது ஆகும். 1975 ஆம் ஆண்டு வரையில் இச்சேர்மம் தனித்துப் பிரித்தெடுக்கப்படாமல் இருந்தது . ஆழ்ந்த சிவப்பு நிறத்தில் எளிதில் ஆவியாகும் தன்மை கொண்ட திண்மநிலையில் உள்ள இச்சேர்மம் முதன்முதலில் பிசுமும்மெத்திசிலில்புரோமமைன் உடன் BrCl சேர்மத்தை -87 செல்சியசு வெப்பநிலையில் புரோமினேற்றம் செய்து நைட்ரசன் முப்புரோமைடு தயாரிக்கப்படுகிறது. \n\nஇருகுளோரோமீத்தேனில் உள்ள அமோனியாவுடன் இது -87 செல்சியசு வெப்பநிலையில் உடனடியாக வினைபுரிந்து NBrH2 என்ற சேர்மத்தைத் தருகிறது.\n"}
{"id": "261628", "url": "https://ta.wikipedia.org/wiki?curid=261628", "title": "தொல்காப்பியம் இறையனாரகப்பொருள்", "text": "தொல்காப்பியம் இறையனாரகப்பொருள்\n\nதமிழ் மொழியில் முழுமையாக கிடைத்த முதல் நூல் தொல்காப்பியம் ஆகும். இம்மரபையொட்டியே பிற்கால இலக்கண நூல்கள் தோன்றலாயின. தொல்கப்பியர் செய்யுளியல் முதல் நூற்பாவில் செய்யுள் உறுப்புகள் முப்பத்துநான்கு என வகைப்படுத்திக் கூறியுள்ளார். இவற்றுள்,\n“திணையே கைகோள் பொருள் வகை எனாஅ\nகேட்போர் களனே காலவகை எனாஅ\nபயனே மெய்ப்பாடு எச்சவகை எனாஅ\nமுன்னம் பொருளே துறைவகை எனாஅ\nஎன்பவை அகப்பாட்டு உறுப்புகளாகக் கொள்ளப்படுகின்றன. இதனை இறையனாரகப் பொருள்,\n“திணையே கைகோள் கூற்றே கேட்போர்\nஇடனே காலம் எச்சம் மெய்பபாடு\nபயனே கோளென்றாங்கப் பத்தே\nஅகனைந்திணையும் உரைத்தல் ஆறே” [இறை.56]\nஇப்பத்து உறுப்புக்களை மட்டும் எடுத்துக் கொண்டு இக்கட்டுரையில் ஒப்பிடப்படுகின்றது.\n\nதிணை\nஇங்கு முற்படக்கிளந்த எழுதிணை என்று கூறியிருப்பதால், பிற்படக்கிளக்கப்படுவன எழுதிணையும் உண்டு.அவை வெட்சி முதல் பாடாண் திணை ஈறாகவுள்ள புறத்திணை ஏழினையும் குறிப்பதாக உள்ளது\nஎன இளம்பூரணரும் நச்சினார்க்கினியரும் கூறுகின்றனர்.\n“அன்பின் ஐந்திணைக் களவெனப்படுவது” {இறை.களவு 1:1)\nதொல்காப்பியம் கூறிய ‘கைக்கிளை முதலாப் பெருந்திணை இறுவாய்’ என்ற கருத்தைக் கூறாது ஐந்திணை மட்டும் முறையாக வகைப்படுத்தியுள்ளமையைக் காணலாம்.\nகைகோள்\nஎனவும்,\nஇதனை இறையனாரகப்பொருள்,\n“ஆங்ஙனம் புணர்ந்த கிழவோன் தன்வயின்\nபாங்கனேரிற் குறிதலைப் பெய்தலும்\nபாங்கிலன் தமியோன் இடந்தலைப் படலுமென்று\nஆங்க இரண்டே தலைப்பெயல் மரபே’’ [இறை.3]\nகற்பின் வகைகளை,\nஎனவும் வகைப்படுத்தி விளக்குகின்றது.அதாவது களவு கற்பு இவ்விரு ஒழுக்கங்களும் கைகோள் எனப்பட்டன.கைக்கிளை,பெருந்திணை அல்லாத அன்பின் ஐந்திணை மட்டும் இவ்விரு கைகோளில் அடங்கும்.\nகூற்று\nகேட்போர்\nஇடம்\nகாலம்\nஎச்சம்\nமெய்ப்பாடு\nஇது நகை,அழுகை,இளிவரல்,மருட்கை,அச்சம்,பெருமிதம்,வெகுளி, உவகை, என் எண்வகைப்படுத்துகிறார் தொல்காப்பியர்.(தொல்.பொருள்.505-506).\nஎன்பதனையும் சேர்த்து ஒன்பது என பிற்காலத்தோர் கூறுவர் என்று கூறுகின்றது(இறை.ப.200).\nபயன்\nசெய்யுளில் ஒரு பொருளைக் கூறும் போது இதனைச் சொன்னால் இப்பயன் உண்டாகும் என்று தொகுத்துக் கூறுவது பயன் எனப்படும்.இதைத் தொல்காப்பியம்,\n“இது நனி பயக்கும் இதனான் என்னும்\nதொகை நிலைக் கிளவி பயன் எனப் படுமே” (தொல்.பொருள்.504)\nபயன் என்பது இது சொல்ல இன்னது பயக்கும் என்று இறையனார்கப்பொருள் உரையில் ஆசிரியர் கூறுகின்றார்(இறை.ப.200). \nகாலச்சூழலுக்கும் சமுதாய மாற்றத்திற்கும் ஏற்ப ஒருசில மாற்றங்கள் காணப்பட்டாலும் பெரும்பான்மை தொல்காப்பியத்தை அடியொற்றியே செல்கின்றன என்பதை மேலே கண்ட செய்திகள் வழியுருத்துவனவாகவே அமைந்துள்ளன."}
{"id": "261634", "url": "https://ta.wikipedia.org/wiki?curid=261634", "title": "இந்திக குணவர்தனா", "text": "இந்திக குணவர்தனா\n\nஇந்திக குணவர்தனா (\"Indika Gunawardena\", 8 பெப்ரவரி 1943 - 14 செப்டம்பர் 2015) இலங்கை இடதுசாரி அரசியல்வாதியும், முன்னாள் மீன்பிடித்துறை, உயர்கல்வி அமைச்சரும், நாடாளுமன்ற உறுப்பினரும் ஆவார். தினேஷ் குணவர்தனவின் சகோதரரும், பிலிப் குணவர்தனாவின் மூத்த மகனும் ஆவார். இவர் கொழும்பு றோயல் கல்லூரியில் கல்வி பயின்றார்.\n\n"}
{"id": "261635", "url": "https://ta.wikipedia.org/wiki?curid=261635", "title": "தேன் கரடி", "text": "தேன் கரடி\n\nதேன் கரடி (Sloth bear) என்பது இந்தியத் துணைக்கண்டத்தின் காடுகளில் காணப்படுகின்ற ஒரு கரடியாகும். இது ஒரு இரவாடி, பூச்சியுண்ணிக் கரடி ஆகும். இலங்கையில் உள்ள கரடி இதன் துணையினமாகக் கருதப்படுகிறது. இந்தக் கரடிக்குத் தலை பெரிதாகவும், முகம் துருத்தியபடி நீண்டு முக்கோணவடிவில் இருக்கும். இதற்குப் பறட்டை போன்ற நீண்ட கரிய முடியும், மார்பில் v வடிவ வெண்ணிற குறியும் கொண்டிருக்கும். கால் பாதங்கள் தட்டையாகவும், விரல்களில் முன்புறம் வளைந்த நீண்ட நகங்களும், இருக்கும். இவற்றின் பாதச்சுவடுகள் மனிதனின் பாதச்சுவடுகள் போல இருக்கும். இது பழங்கள் பூக்கள், வேர்த்தண்டுகள், தேன், எறும்புகள், பறவைகளின் முட்டைகள் போன்றவற்றை உணவாக உட்கொள்கிறது.\n\nதமிழில் இதனை அசையாக் கரடி என்பர். இதன் கால்களில் மூன்று விரல்கள் இருக்கும். இது சோம்பேறித்தனம் கொண்டது. மரத்தில் மெதுவாக ஏறும்; இறங்கும். வாழ்நாளில் பெரும்பகுதியை மரக்கிளைகளில் தூங்கியே கழிக்கும். உண்ட உணவு செரிமானம் ஆகப் பல மணி நேரம் ஆவதால் இது இவ்வாறு வாழும். \n"}
{"id": "261637", "url": "https://ta.wikipedia.org/wiki?curid=261637", "title": "1713", "text": "1713\n\n1713 (MDCCXIII) ஒரு ஞாயிற்றுக்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.\n\n\n"}
{"id": "261641", "url": "https://ta.wikipedia.org/wiki?curid=261641", "title": "புள்ளி லிசாங் புனுகுப் பூனை", "text": "புள்ளி லிசாங் புனுகுப் பூனை\n\nபுள்ளி லிசாங் புனுகுப் பூனை என்பது ஒரு புனுகுப் பூனை ஆகும். இது தென்கிழக்கு ஆசியா முழுக்கக் காணப்படுகிறது.என்றாலும் இதன் எண்ணிக்கை குறைந்துவருகிறது. இதனால் பன்னாட்டு இயற்கைப் பாதுகாப்புச் சங்கம் இதை தீவாய்ப்பு கவலை குறைந்த இனம் என்று அறிவித்துள்ளது.\nSection::::பண்புகள்.\nஇவற்றிற்கு மங்கிய நிறமும், அதில் கரும்புள்ளிகளும் கொண்டு இருக்கும். இந்த புள்ளிகள் உடல் முழுவதும் நீளப்பாங்காக வரிசையாக அமைந்திருக்கும். மேலும் நீள்வடிவ, மெல்லிய உடலும் குறுகிய கால்களும், நீள் கழுத்து கூர்மையான தலை, நீண்ட வால் கொண்டிருக்கும். வாலில் எட்டு முதல் பத்துவரை கருவளையங்கள் கொண்டிருக்கும். இவை நன்கு மரமேறவும், திறமையாக வேட்டையாடவும் வல்லது. இவை 0.45 கிலோ எடைகொண்டவை. இவை 14–15 அங்குளம் (36–38 செமீ) நீளம் கொண்டவை வால் நீளம் 12–13 அங்குளம் (30–33 செமீ). உயரம் 5–5.5 அங்குளம் (13–14 செமீ) கொண்டது.\nSection::::பரவல் மற்றும் வாழ்விடம்.\nஇவை நேபாளம், சிக்கிம், அசாம், வங்காளம், பூட்டான் , வடகிழக்கு மியான்மார் , வடக்கு தாய்லாந்து, லாவோஸ் , வடக்கு வியட்நாம், மேற்கு சிச்சுவான் , யுன்னான், தென்மேற்கு குவாங்ஸி, தெற்கு சீனா போன்ற இடங்களில் காணப்படுகிறது. இவை அரிதாக வடக்கு வங்காளத்தில் காணப்படுகின்றன.\n\nSection::::உணவு.\nஇது பூச்சிகள், சிறிய விலங்குகள், பல்லிகள், பறவைகள், சிறிய பாலூட்டிகள் ஆகியவற்றை உணவாக கொள்கிறது.\n"}
{"id": "261643", "url": "https://ta.wikipedia.org/wiki?curid=261643", "title": "ஏடிசு", "text": "ஏடிசு\n\nஹேட்ஸ் (\"Hades\", ; அல்லது , \"ஆய்டேஸ்\") என்பவர் கிரேக்கத் தொன்மவியலில் கூறப்படும் பாதாள கடவுள் ஆவார். இவருக்கு இணையான உரோமக் கடவுள் புளூட்டோ ஆவார். இவருக்கு இணையானா இந்து கடவுள் யமன். இவர் மரணித்தவர்கள், பணக்காரர்கள் போன்றோரின் கடவுள் ஆவார். இவரது பாதாள உலகின் வாயிலில் செர்பெரசு எனும் நாய் காணப்படுகின்றது. இது பாதாள உலகத்தினுள் எவரையும் தப்பவோ அல்லது உள்நுழையவோ விடாமல் பாதுகாக்கின்றது. குரோனசு மற்றும் ரியா ஆகியோரின் மூத்த மகன் ஹேட்ஸ். டைட்டன்களை வீழ்த்திய பிறகு சியுஸ் தன் சகோதரர்களான பொசைடன் மற்றும் ஹேட்ஸ் ஆகியோருடன் உலகைப் பகிர்ந்துகொண்டார். அதன்படி வானம் சியுஸ்கும் கடல் பொசைடனுக்கும் பாதாளம் ஹேட்ஸ்க்கும் கிடைத்தது.\n\nSection::::ஹேட்ஸ் மற்றும் பெர்சிஃபோன்.\nடிமிடரின் மகளான பெர்சிஃபோன் ஹேட்ஸ்ன் மனைவி ஆவார். ஒருநாள் பெர்சிஃபோன் பூக்கள் பறித்துக்கொண்டிருந்த போது அவள் அழகில் மயங்கிய ஹேட்ஸ் அவளை பாதாள உலகிற்கு கடத்திச் சென்றான். இதனால் விவசாயக் கடவுளான டிமிடர் வருந்தினார். அதன் காரணமாக பூமியில் கொடிய பஞ்சம் ஏற்பட்டது. இதற்குத் தீர்வு காண எண்ணிய சியுஸ், தூது கடவுளான ஹெர்மிஸ் பாதாள உலகிற்குச் சென்று சமாதானம் பேசுமாறு கூறினார். ஹேட்ஸ் பெர்சிஃபோனை விடுவிக்க சம்மதித்தான். ஆனால் அவள் பாதாள மாதுளைப்பழத்தை உண்டுவிட்டதால் ஒவ்வொரு வருடமும் மூன்று மாதங்கள் மட்டும் அவள் ஹேட்ஸ் உடன் பாதாள உலகில் வாழ வேண்டும் என்ற நிலை ஏற்பட்டது. பயிர்கள் வாடும் கோடைக்காலம் அல்லது குளிரினால் வீணாகும் குளிர்காலம் போன்ற காலங்களில் பெர்சிஃபோன் பாதாள உலகில் இருப்பதாகக் கூறப்படுகிறது.\n\nSection::::மேலும்.\nஸ்டைஸ் நதியை கடந்தே பாதாள உலகம் செல்லவேண்டும்.\n"}
{"id": "261651", "url": "https://ta.wikipedia.org/wiki?curid=261651", "title": "கரடிப் பூனை", "text": "கரடிப் பூனை\n\nகரடிப் பூனை () (binturong ( என்பது ஒருவகை பாலூட்டி விலங்கு ஆகும். இது தென் மற்றும் தென்கிழக்கு ஆசியாவில் காணப்படுகின்றது. இது அழிவாய்ப்பு இனம் என்று செம்பட்டியலில் இடம்பெற்றுள்ளது. ஏனெனில் கடந்த மூன்று பத்தாண்டுகளில் இவற்றின் எண்ணிக்கை 30% வரை குறைந்திருக்கலாம் என்று மதிப்பிடப்பட்டுள்ளது. இது ஒரு இரவாடி. பகல் நேரத்தில் மரப் பொந்துகளில் இருக்கும். இந்தியாவில் அசாம், சிக்கிம் காடுகளில் காணப்படுகிறது.\n\nSection::::பண்புகள்.\nஇதன் உடல் நீண்டும், தடிமனாகவும் இருக்கும். கால்கள் சிறியதாகவும், உடலில் அடர்த்தியான கருப்பு முடியோடு, வெள்ளை அல்லது மங்கிய மஞ்சள்நிற முடிகளும் இருப்பதால் நரைத்தது போல தோன்றும். இதன் குறுகிய காதுகளின் முனைகளில் நீளக் கொத்தாக முடி இருக்கும். இதன் பற்கள் சிறியதாக இருக்கும். புதர் மண்டியது போன்று முடியோடு காணப்படும் இதன் வால், இன்னொருகரம் போல மரக்கிளைகளை பிடிக்க வல்லது. இவை சிறிய பாலூட்டிகள், பறவைகள், மீன், மண்புழுக்கள், பூச்சிகள் பழங்கள் ஆகியவற்றை உணவாக உட்கொள்கின்றன.\n\nஇவற்றின் வால், கிட்டத்தட்ட தலைமுதல் உடல்வரையான உடல் நீளத்தை ஒத்து இருக்கும். உடல் 28 இல் இருந்து 33 அங்குலம் (71 இல் இருந்து 84 செமீ) நீளம் இருக்கும். வால் 26 இல் இருந்து 27 அங்குலம் (66 இல் இருந்து 69 செமீ) நீளம் இருக்கும். சில கரடிப் பூனைகள் தலைமுதல் உடல்வரை 2 அடி 6 அங்குலம் (76 செமீ) அளவிலிருந்து 3 அடி (91 செமீ) நீளம் கொண்டவையாகவும், வால் 2 அடி 4 அங்குலம் (71 செமீ) கொண்டதாகவும் இருக்கின்றன.\n"}
{"id": "261653", "url": "https://ta.wikipedia.org/wiki?curid=261653", "title": "வரியன்கள் (பட்டாம்பூச்சிக்குடும்பம்)", "text": "வரியன்கள் (பட்டாம்பூச்சிக்குடும்பம்)\n\nபட்டாம்பூச்சிக் குடும்பங்களிலேயே வரியன்கள் (\"Nymphalidae\") மிகவும் பெரியதாகும். இக்குடும்பத்தின் 6,000 இனங்கள் உலகம் முழுவதும் பரவியிருக்கின்றன. இவை பெரும்பாலும் நடுத்தரத்திலிருந்து பெரிய உருவம்வரை கொண்டிருக்கும். இவற்றில் பெரும்பாலான வண்ணத்துப்பூச்சிகளின் இரு முன்னங்கால்கள் குன்றிப்போய் இருக்கும். இவை தங்களது வண்ணமிகு இறக்கைகளைப் பரத்திவைத்து ஓய்வெடுக்கின்றன. வரியன் பட்டாம்பூச்சிகள் சிறகன்கள் என்றும் வசீகரன்கள் என்றும் அழைக்கப்படுகின்றன.\n\nSection::::புறத்தோற்றம்.\nஇக்குடும்பத்தைச்சேர்ந்த பட்டாம்பூச்சிகளின் கால்கள் அடர்ந்த செதில்கள் போர்த்தி தூரிகைபோலக் காணப்படும். இவற்றை மணம் நுகரப்பயன்படுத்துவதாகக் கருதப்படுகிறது. இவற்றின் இறக்கைகள் பலவிதமான நிறங்களையும், வண்ணமயமான திட்டுகள், புள்ளிகள், கண்புள்ளிகளையும் கீற்றுகளையும் கொண்டிருக்கும்.\n\nSection::::வாழிடங்கள்.\nஇவை பலதரப்பட்ட வாழிடங்களில் காணப்படுகின்றன. சில இனங்கள் இந்தியாவின் மேற்குத்தொடர்ச்சி மலைக்காடுகளில் மட்டும் காணப்படுகின்றன. கரும்பழுப்புச் சிறகன், மலைச்சிறகன் போன்றவை காடுகளிலும் மலைப்பாங்கான இடங்களிலும் காணப்படுகின்றன. வேறு சில இலையுதிர், பசுமைக்காடுகள் போன்ற இடங்களில் காணப்படும்.\n\nSection::::நடத்தை.\nகறுப்புச்சிறகன், இரட்டைவால் சிறகன் போன்றவை விரைந்து பறக்கும் திறனுடையவை. வளையன்கள், புதர்ச்சிறகன் போன்றவை மெதுவாகப் பறக்கும். ஆரஞ்சு வரியன், வெந்தய வரியன், வெண்புள்ளிக் கறுப்பன் போன்றவை வலசை போகும்.\n"}
{"id": "261654", "url": "https://ta.wikipedia.org/wiki?curid=261654", "title": "மால்கம் டேர்ன்புல்", "text": "மால்கம் டேர்ன்புல்\n\nமால்கம் பிளை டேர்ன்புல் (\"Malcolm Bligh Turnbull\", பிறப்பு: 24 அக்டோபர் 1954) ஆத்திரேலிய அரசியல்வாதி ஆவார். இவர் 29-வது ஆத்திரேலியப் பிரதமராகவும், லிபரல் கட்சித் தலைவராகவும் 2015 முதல் 2018 வரை பதவியில் இருந்தார். 2004 ஆம் ஆண்டு முதல் சிட்னியின் வென்ட்வர்த் தொகுதியின் நாடாளுமன்ற உறுப்பினராகவும் இருந்தார்.\n\nசிட்னியில் பிறந்த டேர்ன்புல் சிட்னி பல்கலைக்கழகத்தில் இளங்கலைப் பட்டமும், பின்னர் சட்டத்தில் பட்டமும் பெற்றார். ஆக்சுபோர்டு, பிரசெனோசு கல்லூரியில் ரோட்சு புலமைப்பரிசிலில் படித்து குடியுரிமைச் சட்டத்தில் பட்டம் பெற்றார். அரசியலில் இறங்கும் முன்னர் ஊடகவியலாளர், வழக்கறிஞர், முதலீட்டு வங்கியியலாளர், மூலதன முதலீட்டாளர் எனப் பல தொழில்களில் பணியாற்றினார். 1993 முதல் 2000 ஆம் ஆண்டு வரை ஆத்திரேலிய குடியரசு இயக்கத்தின் தலைவராகப் பணியாற்றினார்.\n\nஜோன் அவார்டின் அரசில் சுற்றுச்சூழல் அமைச்சராகவும், பின்னர் டோனி அபோட்டின் அரசில் தகவல்துறை அமைச்சராகவும் பணியாற்றினார். 2008 செப்டம்பரில் லிபரல் கட்சித் தலைவராகத் தேர்தெடுக்கப்பட்டு நாடாளுமன்றத்தில் எதிர்க்கட்சித் தலைவராக இருந்தார். 2009 நவம்பரில், தொழிற்கட்சி அரசினால் முன்மொழியப்பட்ட கரிம மாசுக் குறைப்புத் திட்டத்தை ஆதரித்தடை அடுத்து, லிபரல் கட்சியில் பிளவு ஏற்பட்டது. இதனை அடுத்து இடம்பெற்ற லிபரல் கட்சித் தலைவர் போட்டியில் டோனி அபோட் ஒரு வாக்கால் வெற்றி பெற்ததை அடுத்து டேர்ன்புல் கட்சித் தலைமைப் பதவியை இழந்தார். டேர்ன்புல் தொடர்ந்து நாடாளுமன்ற உறுப்பினராக இருந்தார். 2013 செப்டம்பரில் அபொட்டின் அரசில் தகவல்துறை அமைச்சராக நியமிக்கப்பட்டார்.\n\n2015 பெப்ரவரி 9 இல் கட்சித்தலைவர் டோனி அபோட் மீது நம்பிக்கையில்லாப் பிரேரணையை மால்கம் டேர்ன்புல் கொண்டு வந்தார். இது 61:31 வாக்குகளால் தோற்கடிக்கப்பட்டது. அதன் பின்னர் 2015 செப்டம்பர் 14 இல் தான் கட்சித் தலைமைக்குப் போட்டியிடப்போவதாக டேர்ன்புல் அறிவித்தார். உடனடியாக அவர் தனது அமைச்சர் பதவியையும் துறந்தார். அபோட் \"நாட்டுக்குத் தேவையான பொருளாதாரத் தலைமைக்கு உகந்தவராக இல்லை\" எனவும், \"மக்களின் அறிவுக்கூர்மையை மெச்சும் ஒரு தலைவரே\" லிபரல் கட்சிக்குத் தேவையென மால்கம் டேர்ன்புல் கூறினார். அன்றிரவு நடைபெற்ற கட்சித் தலைமைப்பதவிக்கான வாக்கெடுப்பில் டேர்ன்புல் 54:44 வாக்குகளால் வெற்றி பெற்று லிபரல் கட்சித் தமைவராகத் தேர்ந்தெடுக்கப்பட்டார். இதனை அடுத்து மால்கம் டேர்ன்புல் 2015 செப்டம்பர் 15 இல் ஆத்திரேலியாவின் 29வது பிரதமராக ஆளுனரால் நியமிக்கப்பட்டார்.\n\n2018 ஆகத்து மாதத்தில் பீட்டர் டட்டன் தலைமையில் ஆளும் லிபரல் கட்சியின் பழமைவாதிகளினால் பிரதமர் டேர்ன்புல் ஆட்சிக் கவிழ்ப்பு சவாலை எதிர் கொண்டார். டேர்ன்புல் இச்சவாலை முறியடித்தாலும், அவருக்கு எதிரான சர்ச்சைகள் கட்சியில் அதிகரித்த நிலையில், கட்சித் தலைமைப் பதவிக்குப் போட்டி ஏற்பட்டது. போட்டியில் இருந்து டேர்ன்புல் விலகிக் கொண்டார். கட்சி நாடாளுமன்ற உறுப்பினர்களிடையே 2018 ஆகத்து 24 இல் இடம்பெற்ற வாக்கெடுப்பில் ஸ்கொட் மொரிசன், பீட்டர் டட்டன், வெளியுறவுத்துறை அமைச்சர் யூலி பிசொப் ஆகியோர் போட்டியிட்டனர். முதற்கட்ட வாக்கெடுப்பில் குறைந்த வாக்குகளைப் பெற்ற ஜூலி பிஷொப் விலகியதை அடுத்து, இரண்டாம் கட்ட வாக்கெடுப்பில் மொரிசன் பீட்டர் டட்டனை எதிர்கொண்டு 45:40 வாக்குகள் பெற்று கட்சித் தலைவராகவும், ஆத்திரேலியாவின் 30-வது பிரதமராகவும் தேர்ந்தெடுக்கப்பட்டார். இதனை அடுத்து, இதே நாளில் மால்கம் டேர்ன்புல் அரசியலில் இருந்து விலகுவதாக அறிவித்தார்.\n\n"}
{"id": "261658", "url": "https://ta.wikipedia.org/wiki?curid=261658", "title": "துவக்கப்பிழை", "text": "துவக்கப்பிழை\n\nவிளையாட்டுப் போட்டிகளில், துவக்கப்பிழை (அ) பிழை துவக்கம் என்பது, விளையாட்டின் துவக்க விதியை மீறும் விதமாக, துவக்கத்தைக் குறிக்கும் சைகைக்கு முன்னதாக (சில் சமயம், பின்னதாகவும்), போட்டியாளர்கள் அசையும் விதி மீறலைக் குறிக்கும். இத்தகைய விதிமீறலில் ஈடுபடும் வீரர் அல்லது அணியின் களநிலை அபராதத்திற்குள்ளாக்கப்பட்டு, விதிமீறல் தொடருமாயின் தகுதியிழக்க நேரும் என்று எச்சரிக்கப்படும். சில சமயம் உடனடி தகுதி நீக்கத்திற்கும் வழி வகை இருப்பதும் உண்டு.\n\nநீச்சற்போட்டி, தடகளம், விரைவோட்டம்,  வாகனப்பந்தய விளையாட்டுகள் போன்ற பந்தய விளையாட்டுக்களில் துவக்கப்பிழை பொதுவாகக் காணப்படும். இத்தகைய போட்டிகளில் சிறு அனுக்கூறளவு நேரமும் போட்டி முடிவுகளைப் பெரிதும் பாதிப்பதாகவும், சிறந்த துவக்கத்திற்கான பதற்றம் போட்டியாளரின் செயல்திறனைப் பாதிப்பதாகவும் இருக்கும்.\n\nமாறாக, பந்தயங்களில் பிழையற்ற துவக்கங்கள் பொதுவாக சுத்தமான அல்லது சரியான துவக்கம் என்று வழங்கப்படும்.\n\nSection::::தடகளம்.\nவிரைவோட்டப் பந்தயங்களில், தடகள விளையாட்டுகளின் ஆளுமை அமைப்பான ஐ.ஏ.ஏ.எஃபின் விதிகளின்படி, போட்டி துவத்திற்கான துப்பாக்கி வெடித்த 0.1 நொடிகளுக்குள் ஒரு வீரர் அசைந்தால் அவர் பிழையாகத் துவங்கியதாகக் கருதப்படுவார். மனித மூளையால் தான் கேட்ட ஒலித் தகவலை 0.1 நொடிகளுக்குள் ஆய்ந்தறிய முடியாது என வலியுறுத்தும் சோதனைகளின் அடிப்படையில் எதிர்வினைக்கான காலம் 0.1 நொடிகளாக வைக்கப்பட்டது. முழு தானியக்க விசை/அசைவுணர் கருவிகள் பொருத்தப்பட்டு, கணினி மூலம் துப்பாக்கியோடு இணைக்கப்பட்ட துவக்கப்பாளங்கள் பயன்படுத்தப்படும் உயர்மட்ட போட்டிகளில் மட்டுமே இவ்விதி செயல்படுத்தப்படுகிறது. பெரும்பான்மையான கீழ்மட்ட போட்டிகளில் துவக்கப்பிழைகளை நடுவர்கள் கண்கூடாகவே தீர்மானிக்கின்றனர்.\n"}
{"id": "261670", "url": "https://ta.wikipedia.org/wiki?curid=261670", "title": "கால்சியம் தைட்டனட்டு", "text": "கால்சியம் தைட்டனட்டு\n\nகால்சியம் தைட்டனட்டு \"(Calcium titanate)\" என்பது CaTiO , என்ற மூலக்கூற்று வாய்ப்பாட்டுடன் காணப்படும் ஒரு கனிம வேதியியல் சேர்மமாகும். இச்சேர்மம் கால்சியம் தைட்டானியம் ஆக்சைடு என்றும் அழைக்கப்படுகிறது. கனிமமாக இருக்கும்போது இது பெரோவ்சிகைட்டு என்ற பெயரால் அழைக்கப்படுகிறது. 1792–1856 ஆம் ஆண்டைச் சேர்ந்த உருசியாவின் கனிம வேதியியலாளர் எல்.ஏ. பெரோவ்சிகி இக்கனிமத்தைக் கண்டறிந்தார். கால்சியம் தைட்டனட்டு ஒரு நிறமற்ற எதிர்காந்தத் தன்மையுடைய திண்மம் ஆகும். சிலசமயங்களில் கனிமநிலையில் இது அதிலுள்ள மாசுக்களால் நிறம் பெற்றும் காணப்படுகிறது.\n\nSection::::தொகுப்பு முறை.\nகால்சியம் ஆக்சைடு மற்றும் தைட்டானியம் ஈராக்சைடு இரண்டும் 1300 0 செல்சியசு வெப்பநிலையில் இணைந்து கால்சியம் தைட்டனட்டு உண்டாகிறது. கூழ்மக் – குழைமச் செயல்முறையில் சற்றுக் குறைவான வெப்பநிலையில் அதிகத் தூய்மையான கால்சியம் தைட்டனட்டு தயாரிக்கப்படுகிறது. கூழமக் குழைமத்தில் இருந்து தூள் தயாரிக்கப்படுவதால் இவ்வுப்பு மேலும் அழுந்தக்கூடியதாகவும் கணக்கிடப்பட்ட அளவான (~4.04 கி/மி.லிl) அடர்த்திக்கு நெருக்கமாகவும் உள்ளது.\n\nSection::::அமைப்பு.\nகால்சியம் தைட்டனட்டு படிகங்கள் செஞ்சாய்சதுர அமைப்பில் அதிலும் குறிப்பாக பெரோவ்சிகைட்டு அமைப்பில் கிடைக்கின்றன. இந்நோக்குருவில் Ti(IV) மையங்கள் எண்முகமும் மற்றும் Ca2+ மையங்கள் 12 ஆக்சிசன் மையங்களின் கூண்டில் ஆக்ரமிக்கின்றன. பல உபயோகமுள்ள பொருட்கள் இவ்வமைப்புடன் தொடர்புடைய அமைப்புகளை ஏற்றிருக்கின்றன. உதாரணம்: பேரியம் தைட்டனட்டு அல்லது அமைப்பு மாறுபாடு கொண்ட இட்ரியம் பேரியம் தாமிர ஆக்சைடு ஆகியன உதாரணங்களாகும்.\n\nSection::::பயன்கள்.\nதைட்டானியத்தின் தாது என்பதைத் தாண்டி கால்சியம் தைட்டனட்டு மிகக் குறைவான பயன்களைக் கொண்டிருக்கிறது. இச்சேர்மத்தை ஒடுக்க வினைக்கு உட்படுத்தினால் தைட்டானியம் உலோகம் தயாரிக்கலாம் அல்லது பெர்ரோதைட்டானியம் உலோகக் கலவையைத் ref>Heinz Sibum, Volker Günther, Oskar Roidl, Fathi Habashi, Hans Uwe Wolf, \"Titanium, Titanium Alloys, and Titanium Compounds\" in Ullmann's Encyclopedia of Industrial Chemistry 2005, Wiley-VCH, Weinheim. </ref> தயாரிக்கலாம்.\n\n\n"}
{"id": "261673", "url": "https://ta.wikipedia.org/wiki?curid=261673", "title": "பெட்லாவாட் வெடிவிபத்து", "text": "பெட்லாவாட் வெடிவிபத்து\n\nமத்தியப் பிரதேசத்திலுள்ள சாபூவா மாவட்டத்தின் \"பெட்லாவட்\" நகரத்தில் 2015-ம் ஆண்டு செப்டம்பர் 12-ம் நாள் வெடிவிபத்து நடந்ததில் சுமார் 105 நபர்கள் உயிரிழந்தனர் இவ்விபத்திற்கான காரணமாக, வெடிபொருட்களும், சமையல் எரிவாயுவும் எனக் கண்டறியப்பட்டுள்ளது.\n\nSection::::வெடிவிபத்து.\nகாவல்துறையின் அறிக்கையின்படி இரு வேறு விபத்துகள் நடந்துள்ளன. கூட்டம் அதிகமுள்ள உணவகத்திலுள்ள சமையல் எரிவாயு வெடித்ததால் அருகிலிருந்த வெடிப்பொருட்களும் வெடித்தாக ஆரம்பத்தில் சந்தேகிக்கப்பட்டது. ஆனால் அதன்பிறகு நடந்த விசாரணையில் வெடிவிபத்து முதலில் வெடிபொருட்கள் இருந்த கிடங்கில் நடந்ததாக காவல்துறை நம்புகிறது. வெடிப்பொருட்கள் இருந்த கிடங்கும், உணவகமும் அருகில் இருந்ததால் உணவகம் பாதிக்கப்பட்டிருக்கக்கூடும். இந்த விபத்தால் அருகிலிருந்த கூட்டமிகுந்த பேருந்து நிறுத்தத்தில் இருந்தோரும் இறந்துள்ளனர்.\n\nபிணக்கூறு ஆய்வுகளை மாநிலக் காவல்துறை ஆரம்பித்துள்ளது. முதல்வர் சிவ்ராஜ் சிங் சௌஃகான் இறந்தவர்களுக்காக 200,000 காயமைடைந்தவர்களுக்காக 50,000 அறிவித்துள்ளார்\n\nஇந்தியாவின் குடியரசுத் தலைவர், பிரணப் முகர்ஜி, முதன்மை அமைச்சர் நரேந்திர மோதி ஆகியோர் தங்களுடைய அனுதாபங்களை தெரிவித்துள்ளனர்.\n\nSection::::புலனாய்வு.\nபுலனாய்வின் அடிப்படையில், \"இராசேந்திர கசவா\" என்பவர் வெடிவிபத்து நடந்த கிடங்கில் தங்கியிருந்தார் என்பதும், ஜெலினைட் என்னும் வெடிப்பொருட்களை சேமித்து வைத்திருந்தார் என்பதும், இவ்வெடிவிபத்திற்குக் காரணமாக இருந்தார் என்பதும் கண்டறியப்பட்டது. மத்தியப் பிரதேச சட்டமன்ற எதிர்கட்சியான இந்திய தேசிய காங்கிரசு, பாரதிய ஜனதா கட்சியின் நெருக்கமான ராஷ்டிரிய சுயம்சேவாக் சங்க உறுப்பினரால் இது நடத்தப்பட்டது என குற்றம் சாட்டியபோதும், இறந்தவர்களின் உடல்மீது அரசியல் நடைபெறுகிறது என பாஜக மறுத்துள்ளது. இந்திய தண்டனைச் சட்டம் 304 ஏ, உட்பிரிவு 3/4 பிரிவின் கீழ் இராசேந்திர கசவா கைது செய்யப்பட்டுள்ளார். இறப்புகள் 1973-ம் ஆண்டின் குற்றப்பிரிவு 174-ன் கீழ் பதிவுசெய்யப்பட்டுள்ளது. காவல்துறை ஆய்வின் போது கசவாவின் வீட்டில் இன்னும் சில ஜெலினைட் குச்சிகளை கண்டறிந்துள்ளனர்.\n"}
{"id": "261686", "url": "https://ta.wikipedia.org/wiki?curid=261686", "title": "கரக்பூர் சந்திப்பு தொடருந்து நிலையம்", "text": "கரக்பூர் சந்திப்பு தொடருந்து நிலையம்\n\nகரக்பூர் சந்திப்பு (KGP), இந்திய மாநிலமான மேற்கு வங்காளத்தின் கரக்பூர் நகரத்தில் உள்ளது. இது இந்திய இரயில்வேயின் தென்கிழக்கு ரயில்வே மண்டலத்துக்கு உட்பட்டது.\n\n\n"}
{"id": "261694", "url": "https://ta.wikipedia.org/wiki?curid=261694", "title": "கௌதம நீலாம்பரன்", "text": "கௌதம நீலாம்பரன்\n\nகௌதம நீலாம்பரன் (இயற்பெயர்: க. கைலாசநாதன், சூன் 14, 1948 - செப்.14,2015) தமிழ்நாட்டைச் சேர்ந்த வரலாற்றுப் புதின எழுத்தாளர் ஆவார்.\n\nஇவரது முதல் சிறுகதை, \"புத்தனின் புன்னகை\", சுதேச மித்திரனில் 1970 ஆம் ஆண்டில் வெளிவந்தது. இதனைத் தொடர்ந்து 200-க்கும் மேற்பட்ட சிறு கதைகள், கவிதைகள், கட்டுரைகள், வரலாற்றுப் புதினங்கள், வானொலி மற்றும் தொலைக் காட்சி நாடகங்கள் என பல படைப்புகளை ஆக்கியுள்ளார்.\n\nதீபம், இதயம் பேசுகிறது, ஞானபூமி, ஆனந்த விகடன், குங்குமம், குங்குமச் சிமிழ் போன்ற இதழ்களில் இவர் பணியாற்றியுள்ளார். இந்த இதழ்களில் இளம் தலைமுறை எழுத்தாளர்கள் வருகையை பெரிதும் ஊக்குவித்தார். 'முத்தாரம்' வார இதழில் இவர் எழுதிய புத்தரின் வாழ்க்கை வரலாறு மூன்றரை ஆண்டுகள் தொடர்ந்து வெளிவந்தது. இத்தொடர் பின்னர் \"புத்தர் பிரான்\" என்ற பெயரில் நூலாக வெளிவந்தது.\n\nஇவரது வரலாற்று புதினங்களான சேது பந்தனம், மன்னன் மாடத்து நிலவு, ஈழவேந்தன் சங்கிலி, பல்லவன் தந்த அரியணை, வெற்றித் திலகம், விஜய நந்தினி, பல்லவ மோகினி, மாசிடோனிய மாவீரன், சோழவேங்கை, கலிங்கமோகினி, வேங்கை விஜயம், வீரத்தளபதி மருதநாயகம், மோகினிக் கோட்டை, கோச்சடையன், ரணதீரன், ரஜபுதன இளவரசி, சுதந்திர வேங்கை ( பூலித்தேவன் வரலாறு ) ஆகியவை வாசகர்களிடையே பெரும் வரவேற்பைப் பெற்றன.\n\n\nSection::::விருதுகள்.\nஇவருக்கு வழங்கப்பட்ட சில விருதுகள்:\nSection::::மறைவு.\nகௌதம நீலாம்பரன் செப்டம்பர் 14, 2015இல் மாரடைப்பால் காலமானார்.\n"}
{"id": "261696", "url": "https://ta.wikipedia.org/wiki?curid=261696", "title": "சைட்டோசின்", "text": "சைட்டோசின்\n\nசைட்டோசின் (Cytosine) (C) என்பது தாயனை (டி. என். ஏ), ஆறனை (ஆர். என். ஏ) ஆகியவற்றில் காணப்படுகின்ற பிரிமிடின் வழிமூலமான ஒரு நியூக்கிளியோச் சேர்மம் ஆகும். இதன் அரோமட்டிக்கு வளையத்தில் இரண்டிற்கு மேற்பட்ட தனிமங்கள் (மூலகங்கள்) காணப்படுவதால் இது எதிர்மவளைய (Heterocyclic) அரோமட்டிக்கு வளையமாக இனங்காணப்படுவதுடன், அடினின், குவானின், தைமின், யுராசில் முதலான ஏனைய தாங்கிகளுடன் (உப்புமூலங்கள்) இணைந்து, கரு அமிலங்களை அல்லது நியூக்கிளிக்கமிலங்களை அமைக்கின்றது. \"வட்சன் கிரிக் தாயனை மாதிரியுருவில்\" இது குவானினுடன் மூன்று ஐதரசன் பிணைப்புகளை உருவாக்குகின்றது.\n\nSection::::வரலாறு.\n1894இல், ஆல்பிராசுட் கொசேல், ஆல்பர்ட் நெயுமென் ஆகிய விஞ்ஞானிகளால், பசுக்கன்றின் தைமசு சுரப்பியிலிருந்து நீர்ப்பகுப்பான நிலையில் சைட்டோசின் பிரித்தெடுக்கப்பட்டது. அதே ஆண்டிலேயே அதன் கட்டமைப்பு கண்டறியப்பட்டு, ஆய்வுக்கூடத்திலும் தயாரிக்கப்பட்டது.\n\n2015 மார்ச்சில், விண்வீழ்கல்லிலிருந்து பெற்ற பிரிமிடின் முதலான தொடக்கச் சேர்மங்களைப் பயன்படுத்தி, தாயனை, ஆறனை என்பன, வெளி நிபந்தனைகளின் கீழ் ஆய்வுச்சாலையில் தயாரிக்கப்பட்டதாக நாசா அறிவியலாளர்கள் அறிவித்தனர். பிரபஞ்சத்தில் பெருமளவு காணப்படும் கார்பன் வேதிப்பொருளான பிரிமிடின், செம்பெருமீன் அல்லது புடவித்தூசு அல்லது வாயு முகில்களிலிருந்து உருவாகியிருக்கலாம் என அறிவியலாளர்கள் கருதுகின்றனர்.\n\nSection::::வேதிவினை (இரசாயனத் தாக்கம்).\nதாயனை, ஆறனை மட்டுமன்றி, சைற்றிடின் முப்பொசுபேற்று (CTP) முதலான நியூக்கிளியோடைட்டுகளின் பாகமாகக் காணப்படும் சைற்றோசின், நொதியங்களின் துணைக்காரணியாகவும் செயலாற்றுகின்றது. இதன்போது, தன் பொசுபேற்று ஒன்றை, அடினோசின் இருபொசுபேற்றுக்கு வழங்கி, அதை அடினோசின் முப்பொசுபேற்றாக மாற்றுகின்றது.\n\nதாயனை, ஆறனை என்பவற்றில், சைற்றோசின், குவானினுடன் பிணைப்பேற்படுத்துகின்றது. எனினும், இப்பிணைப்பு உறுதியற்றது என்பதால், அமைனகற்றம் மூலம், சைட்டோசின் யுராசிலாக மாறுகின்றது. தாயனையிலிருந்து யுராசிலை அகற்றும் \"யுராசில் கிளைக்கோசைலேசு\" முதலானவை மூலம், தாயனைச் சீர்செயல் இடம்பெறாவிட்டால், இது, புள்ளி மிகுமாற்றம் அல்லது புள்ளி விகாரத்தை ஏற்படுத்தும்.\n\n\"தாயனை மீதைல்திரான்சுபரேசு\" (DNA methyltransferase) எனும் நொதியம் மூலம், சைற்றோசின் 5-மீதைல்சைற்றோசினாக (5-Methylcytosine) மீதைலேற்றம் செய்யப்படக்கூடியது. 5-மீதைல்சைற்றோசின் பின், 5-ஐதரொட்சிமீதைல்சைற்றோசினாக (5-Hydroxymethylcytosine), நீர்ப்பகுப்புச் செய்யப்படலாம்.\nசைற்றோசின் அமைனகற்றேசுகள் (cytosine deaminases) மூலம் சைற்றோசின் அமைனகற்றப்படும் போது, நன்மையான விளைவுகளும் தீங்குபயக்கக்கூடிய விளைவுகளும் ஏற்படலாம். அவற்றுள் ஒன்று \"உயிரினப் படிவளர்ச்சி\" (அங்கிக் கூர்ப்பு) ஆகும்.\n\n"}
{"id": "261703", "url": "https://ta.wikipedia.org/wiki?curid=261703", "title": "மோன்சு இயுகென்சு", "text": "மோன்சு இயுகென்சு\n\nமோன்சு இயுகென்சு \"(Mons Huygens)\" என்பது சந்திரனில் உள்ள மிக உயரமான மலையாகும் ( ஆனால் இதனுடைய உயரம் உச்சியாக இல்லை) கிட்டத்தட்ட 5.5 கிலோமீட்டர் அளவுக்கு உயர்ந்துள்ள இம்மலை மோன்டெசு அப்பென்னினசு என்ற நிலவுப்பகுதியில் இருக்கிறது. விண்பொருள் ஒன்றின் தாக்கத்தால் உருவான மேர் இம்பிரியம் என்ற கிண்ணக்குழியால் உருவாக்கப்பட்டப் பகுதியே மோன்டெசு அப்பென்னினசு என்ற பகுதியாகும்.\n\n\n"}
{"id": "261712", "url": "https://ta.wikipedia.org/wiki?curid=261712", "title": "திருச்சிராப்பள்ளி மாவட்டத்திலுள்ள கல்வி நிலையங்கள்", "text": "திருச்சிராப்பள்ளி மாவட்டத்திலுள்ள கல்வி நிலையங்கள்\n\nதிருச்சிராப்பள்ளி மாவட்டத்திலுள்ள கல்வி நிலையங்கள் என்பது தமிழகத்தின் திருச்சிராப்பள்ளி மாவட்டத்திலுள்ள கல்வி நிலையங்களைப் பற்றியதாகும். நோபல் பரிசு பெற்ற சி. வி. ராமன், முன்னாள் இந்திய குடியரசுத் தலைவர்கள் அப்துல் கலாம், ஆர். வெங்கட்ராமன், எழுத்தாளர் சுஜாதா, கி. ஆ. பெ. விசுவநாதம், வனிதா ரங்கராஜு ரமணன் போன்ற சிறப்பான பல நபர்களை உருவாக்கி, கடந்த நூற்றாண்டுகளில் சிறந்த \"கல்வி மையமாக\" திகழ்கிறது.\n\n\nSection::::பல்கலைக் கழகங்கள்.\nSection::::கல்லூரிகள்.\nதிருச்சியிலும் அதன் புறநகர் பகுதியிலுமாக 30க்கும் மேற்பட்ட கல்லூரிகள் உள்ளன.\n\n\n\n\n\n\n"}
{"id": "261722", "url": "https://ta.wikipedia.org/wiki?curid=261722", "title": "பெரிலியம் சல்பேட்டு", "text": "பெரிலியம் சல்பேட்டு\n\nபெரிலியம் சல்பேட்டு \"(Beryllium sulfate)\" என்பது பொதுவாக நான்கு நீரேற்றாகவே காணப்படுகிறது எனவே இதனுடைய மூலக்கூற்று வாய்ப்பாடு BeSO4•4H2O என்றே எழுதப்படுகிறது. முதன்முதலில் 1815 ஆம் ஆண்டில் யோன்சு யோக்காப் பெர்சிலியசு பெரிலியம் சல்பேட்டைத் தனிமைப்படுத்தினார். \n\nபெரிலியம் உப்பின் நீர்க்கரைசலுடன் கந்தக அமிலம் சேர்த்து தொடர்ந்து ஆவியாக்கி படிகமாக்குவதன் மூலம் பெரிலியம் சல்பேட்டைத் தயாரிக்கலாம். நீரேற்று வடிவ பெரிலியம் சல்பேட்டை 400 செல்சியசு வெப்பநிலைக்கு சூடாக்குவதன் மூலம் நீரிலி உப்பைத் தயாரிக்க முடியும். இந்நான்கு நீரேற்றில் நான்முக Be(OH) அலகுகள் மற்றும் சல்பேட்டு எதிர்மின் அயனிகள் காணப்படுகின்றன. Be [[அயனி|நேர்மின் அயனிகளின்] சிறிய அளவானது ஒருங்கிணைப்புக்குத் தேவையான [[நீர்]] மூலக்கூறுகளின் எண்ணிக்கையை உறுதிப்படுத்துகிறது. இதனை ஒத்த வரிசைச் சேர்மமான எண்முக Mg(OH) அலகுகள் கொண்ட [[மக்னீசியம்]] உப்பிலிருந்து பெரிலியம் சல்பேட்டு மாறுபடுகிறது.\n\nபெரிலியம் சல்பேட்டின் நீரிலி வடிவச் சேர்மம் [[பெர்லினைட்டு]] [[கனிமம்|கனிமத்தின்]] படிக அமைப்பை ஒத்துள்ளது. இவ்வமைப்பில் ஒன்றுவிட்டு ஒன்றாக Be மற்றும் S அணுக்கள் நான்முக ஒருங்கிணைப்பு முறைமையிலும் ஒவ்வொரு [[ஆக்சிசன்|ஆக்சிசனும்]] இரண்டு (Be-O-S) ஒருங்கிணைப்புகளையும் கொண்டிருக்கின்றன. Be-O பிணைப்புகளுக்கு இடையிலான [[பிணைப்பு நீளம்]] 156 பைகோ மீட்டர்களாகவும் S-O பிணைப்புகளின் பிணைப்பு நீளம் 150 பைகோ மீட்டர்களாகவும் உள்ளது.\n\n[[அணுக்கரு பிளவு]] கண்டறியப்பட்டதில் பெரிலியம் சல்பேட்டு மற்றும் ரேடியம் சல்பேட்டுகளின் கலவை [[நியூட்ரான்]] மூலமாகப் பயன்படுத்தப்பட்டது.\n\n\nSection::::வெளி இணைப்புகள்.\n[[பகுப்பு:பெரிலியம் சேர்மங்கள்]]\n[[பகுப்பு:சல்பேட்டுகள்]]"}
{"id": "261727", "url": "https://ta.wikipedia.org/wiki?curid=261727", "title": "வேதியியல் படிமலர்ச்சி", "text": "வேதியியல் படிமலர்ச்சி\n\nவேதியியல் படிமலர்ச்சி\nபுவிகோளம் சூரியனிடமிருந்து உடைந்து நகர்ந்த துண்டு ஆகும். இது வளிம நிலையிலிருந்து பின்னர் நீர்ம நிலைக்கு மாறிப் பின் திண்மப் பொருளாக மாறியது. அதிகப்படியான புற ஊதாக் கதிர்கள், அண்டக் கதிர்கள், மின்னல் மூலமாக மிகச்சிறிய மூலக்கூறுகள் அனைத்தும் ஒன்றிணைந்து மிகப் பெரிய மூலக்கூறுகளாகவும் எளிய கரிம கூட்டுப் பொருட்களாகவும் மாறின. வளிமண்டலம் குளிர்ந்து புவிக்கோளமும் குளிர்ச்சியடைந்த்தால் நீர்ப்பகுதியான கடல் தோன்றியது. இதனைத் தொடர்ந்து கரிம வேதியியல் பொருட்களும் உயிர்களும் தோன்றியிருக்க வாய்ப்பு உள்ளது. உயிர் தோற்றத்தை விளக்கும் கொள்கையை வேதியியல் பல்வேறு வேதிப்படிகளில் விளக்கலாம்.\n\nSection::::முதல் நிலை.\nஹைட்ரஜனும் நைட்ரஜனும் இணைந்து அமோனியா உருவாகியிருக்கும். ஆக்சிஜனும் ஹைட்ரஜனும் இணைந்து நீர் உருவாகியிருக்கலாம்.\n\nSection::::இரண்டாம் நிலை.\nசூரியன், மின்னல் ஆகிய ஆற்றலினால் உயிர்களை உருவாக்கும் அடிப்படைப் பொருட்களான அமினோ அமிலம், கொழுப்பு அமிலம், புரதம், ஒற்றை சர்க்கரை, பியுரைன், வைட்டமின் போன்றவைகள் தோன்றியிருக்கலாம்.\n\nSection::::மூன்றாம் நிலை.\nசிறு சிறு மூலக்கூறுகள் இணைந்து நியூக்ளிக் அமிலம், புரதம் ஆகிய பெருமூலக்கூறுகள் உருவாகி உட்கருப் புரதங்களை தோற்றுவித்திருக்கலாம்.\n\nSection::::நான்காம் நிலை.\nகோ-அசர்வேட்டு ஆக்க முறையில் பெருமூலக்கூறுகள் இணைந்து கூழ்ம அமைப்பு உருவாகி நீருடன் கலக்காமல் இருந்திருக்கலாமென்று ஒப்பாரின் என்ற அறிவியலாளர் கருதுகிறார்.\n\nSection::::ஐந்தாம் நிலை.\nஇருபடலங்களால் சூழப்பட்ட உருண்டை வடிவ முன்னோடி உயிரணு உருவாகியிருக்கலாம்.\n\nSection::::ஆறாம் நிலை.\nமுன்னோடி உயிரணுக்கள் டி.என்.ஏ, ஆர்.என்.ஏக்களை உற்பத்திச் செய்து தன் இரட்டிப்புத்திறனைப் பெற்றதால் பாக்டீரியா, வைரஸ் போன்ற அமைப்புக்கள் உருவாகியிருக்கலாம் என்று ஒப்பாரின், ஹோல்குடன் மற்றும் யூரே மில்லர் ஆகியோர் கருதினர்.\n"}
{"id": "261729", "url": "https://ta.wikipedia.org/wiki?curid=261729", "title": "யூரோப்பியம் பேரியம் தைட்டனேட்டு", "text": "யூரோப்பியம் பேரியம் தைட்டனேட்டு\n\nயூரோப்பியம் பேரியம் தைட்டனட்டு \"(Europium barium titanate)\" என்பது பேரியம், யூரோப்பியம், தைட்டானியம் மற்றும் ஆக்சிசன் தனிமங்கள் சேர்ந்து உருவாகும் ஒரு வேதியியல் சேர்மமாகும். இச்சேர்மம் காந்த சக்தியும் அயமின் தன்மை|அயமின் தன்மையும்]] கொண்டதாக உள்ளது. \n\nபீங்கான் வகைப் பொருளான இது 2010, ஆம் ஆண்டு நடத்தப்பட்ட சோதனைகளில் பயன்படுத்தப்பட்டு பேரியான் சமச்சீரின்மை தொடர்பான புதிய கொள்கைக்கு வழிவகுத்தது.\n"}
{"id": "261733", "url": "https://ta.wikipedia.org/wiki?curid=261733", "title": "பிலாஸ்பூர் ராஜதானி எக்ஸ்பிரஸ்", "text": "பிலாஸ்பூர் ராஜதானி எக்ஸ்பிரஸ்\n\n12441/12442 பிலாஸ்பூர் ராஜதானி விரைவுவண்டி, இந்திய இரயில்வேயினால் இயக்கப்படும் தொடர்வண்டி ஆகும். இது 1394 கிமீ தொலைவை 13 மணி 15 நிமிடங்களில் கடக்கிறது. இது சத்தீஸ்கரில் உள்ள பிலாஸ்பூரி சந்திப்பில் கிளம்பி புது தில்லிக்கு செல்லும். பின்னர், புது தில்லியில் இருந்து கிளம்பி பிலாஸ்பூரை வந்தடையும்.\n\n\n"}
{"id": "261734", "url": "https://ta.wikipedia.org/wiki?curid=261734", "title": "இலித்தியம் அலுமினியம் ஐதரைடு", "text": "இலித்தியம் அலுமினியம் ஐதரைடு\n\nஇலித்தியம் அலுமினியம் ஐதரைடு (\"Lithium Aluminium Hydride\") அல்லது இலித்தியம் நாலைதரைடோவலுமினேற்று(III) (\"Lithium tetrahydridoaluminate(III)\") என்பது LiAlH என்ற மூலக்கூற்று வாய்பாட்டை உடைய கனிமச் சேர்மம் ஆகும். இது பின்கோற்று, பொண்டு, செல்சிங்கர் ஆகியோரால் 1947இல் கண்டுபிடிக்கப்பட்டது. கரிமத் தொகுப்பில் இது ஒரு தாழ்த்துங் கருவியாகப் பயன்படுத்தப்படுகின்றது. இது எசுத்தர்கள், காபொட்சிலிக்குக் காடிகள், ஏமைடுகள், சயனைடுகள் போன்றவற்றைத் தாழ்த்தக்கூடியது\n\n"}
{"id": "261746", "url": "https://ta.wikipedia.org/wiki?curid=261746", "title": "இரும்புலிகுறிச்சி", "text": "இரும்புலிகுறிச்சி\n\nஇரும்புலிகுறிச்சி (\"Irumbilikuruchi\") தமிழ்நாட்டின் அரியலூர் மாவட்டத்தில் செந்துறை ஊராட்சி ஒன்றியத்தைச் சேர்ந்த ஊராட்சி ஆகும். இது கங்கைகொண்டசோழபுரத்திற்கு அருகில் உள்ள கிராமம்.\nSection::::இரும்புலிகுறிச்சி பெயர் காரணம்.\nசோழ மன்னர்களின் ஆட்சியின் போது போர்படைவீரர்களுக்குத் தேவையான ஆயுதங்கள் செய்யத்தேவையான இரும்பு இந்த ஊரிலிருந்தே தோண்டி எடுக்கப்பட்டுள்ளது.அதற்கு சான்றாக அவ்வூரில் இன்றும் அந்த கிணற்றில் இரும்பும் மண்ணும் கலந்த தடயங்கள் உள்ளன.இதனாலேயே இவ்வூர் இரும்புலிகுறிச்சி என்னும் பெயர்பெற்றது.\n\nSection::::நிறுவனங்களும் அரசு அமைப்புகளும்.\nஇங்கு ஒரு காவல் நிலையமும், இரண்டு தொடக்கப் பள்ளிகளும் ஒரு மேல்நிலை பள்ளியும் உள்ளன.\n\nSection::::கோவில்கள்.\nஊரை சுற்றி ஏழு கோவில்கள் உள்ளன. இங்கு 112 வருடங்களாக இடைவிடாது மாரியம்மன் கோவில் திருவிழா நடைபெறுகிறது.\n\nSection::::போக்குவரத்து.\nஜெயங்கொண்டம், அரியலூர்,பொன்பரப்பி, சென்னை, திருச்சி, தஞ்சாவூர், ஆகிய ஊர்களுக்கு இவ்வூர் வழியாக பேருந்துகள் செல்கின்றன. \n"}
{"id": "261748", "url": "https://ta.wikipedia.org/wiki?curid=261748", "title": "அலுமினியம் செலீனைடு", "text": "அலுமினியம் செலீனைடு\n\nஅலுமினியம் செலீனைடு \"(Aluminium selenide)\" என்பது AlSe. \nஎன்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும்\n\nSection::::தயாரிப்பு.\nஅலுமினியம் மற்றும் செலீனியம் சேர்ந்த கலவையை 1000 0 செல்சியசு வெப்பநிலையில் எரியூட்டுவதால் இத்திண்மம் தயாரிக்கப்படுகிறது.\n\nதூய்மையான நிலையில் இது வெண்மை நிறத்துடன் காணப்படுகிறது. சில குறிப்பிட்ட மாதிரிகள் வண்ணங்களிலும் அறியப்படுகின்றன. அலுமினியம் செலினைடு மாதிரிகளை ஈரப்பதத்தில் இருந்து விலக்கி பாதுகாப்பாக வைக்க வேண்டும். ஏனெனில் இது உடனடியாக நீராற்பகுப்புக்கு உட்பட்டு அபாயகரமான வாயுவான ஐதரசன் செலினைடு வாயுவை வெளியிடுகிறது.:\n\nSection::::பயன்கள்.\nஐதரசன் செலீனைடு வாயுவை தயாரிப்பதற்கான முன்னோடிச் சேர்மமாக அலுமினியம் செலீனைடு விளங்குகிறது. இந்த திண்மநிலை சேர்மத்துடன் அமிலங்களைச் சேர்க்கும் போது ஐதரசன் செலீனைடு உண்டாகிறது. \n\nSection::::பாதுகாப்பு.\nஅலுமினியம் செலீனைடை ஈரம் மற்றும் காற்று படாமல் பாதுகாப்பாகக் கையாள வேண்டும்.\n"}
{"id": "261752", "url": "https://ta.wikipedia.org/wiki?curid=261752", "title": "இந்திய எறும்புண்ணி", "text": "இந்திய எறும்புண்ணி\n\nஇந்திய எறும்புண்ணி (\"Manis crassicaudata\") என்பது ஒரு எறும்புண்ணி ஆகும். இது இந்தியா, இலங்கை, நேபாளம், பூடான் ஆகிய நாடுகளின் சமவெளிகள், மலைகள் போன்ற இடங்களில் காணப்படுகிறது. இது பூனை அளவு கொண்டதாகவும், ஆனால் சற்றே நீளமான உடலும், நீண்ட வாலும், கூர்மையான முகம் கொண்ட, கூரிய நுண்ணறிவுள்ள விலங்கு ஆகும். மற்ற பாலூட்டிகள் போலல்லாமல் இதன் உடல் முழுக்க உள்ள செதில்கள் இதற்கு பாதுகாப்பு கவசமாகப் பயன்படுகிறது. உடலில் உள்ள முடிகளே காலப்போக்கில் செதில்களாக மாறிவிட்டன. பிற விலங்குகளிடமிருந்து தன்னை தற்பாதுகாக்க ஒரு இரும்பு குண்டு போல தன்னை சுருட்டிக்கொள்ள இதனால் முடியும். இதற்கு நல்ல உடல் வலு இருப்பதால் சுருட்டிக்கொண்ட உடலை இயல்பான நிலைக்கு விரிப்பது நம்மால் இயலாத செயல்.இதன் செதில்கள் நிறம் இதன் வாழும் சூழலில் பூமியின் நிறம் பொறுத்து மாறுபடுகிறது. இது பகலில் நிலத்தடி வங்குகளிலும் பாறை இடுக்குகளிலும், மரபொந்துகளிலும் சுருண்டு உறங்கும். இருட்டியபின் இரை தேடக் கிளம்பும். எறும்பு, கரையான், ஈசல் போன்றவற்றை மட்டுமே உணவாகக் கொண்டு உயிர் வாழக்கூடியது. இதன் முன்னங்கால்களைவிட நீளமான மழுங்கிய நகங்களால் எறும்புகளையும், செதில்களையும் தோண்டி எடுத்தும், மரங்களில் ஏறி மர எறும்புகளை பிடித்து உண்ணவல்லது. இவற்றுக்குப் பற்கள் கிடையாது. பசை கொண்ட நீண்ட, உருண்டையான நாக்கைப் புற்றின் உள்ளே விட்டு எறும்பு, கரையான் இவற்றைப் பிடிக்கும். அலங்கு ஒரே ஒரு குட்டியை ஈனும். அதன் குட்டி, கரடிக்குட்டி போலவே தாயின் முதுகில் சவாரி செய்யும்.\nஇதன் இறைச்சிக்காகவும், இதன் உடல் பாகங்கள் மருத்துவகுணமுடையவை என்ற நம்பிக்கை காரணமாகவும், இவை வேட்டையாடப்படுவதால் இவற்றின் எண்ணிக்கை குறைந்துவிட்டது. \n"}
{"id": "261757", "url": "https://ta.wikipedia.org/wiki?curid=261757", "title": "விசிறியுடன் ஒரு பெண்", "text": "விசிறியுடன் ஒரு பெண்\n\nவிசிறியுடன் ஒரு பெண் என்பது, பிரான்சைச் சேர்ந்த ஓவியர் யோன் மெட்சிங்கர் என்பவர் வரைந்த ஓவியம் ஆகும். இந்த ஓவியம் 1914ம் ஆண்டு, பிராக் நகரில் காட்சிக்கு வைக்கப்பட்டது. இந்தக் கண்காட்சியில் எடுக்கப்பட்ட ஒளிப்படம் ஒன்று சியாத்தா பிராகா என்னும் சஞ்சிகையில் வெளியிடப்பட்டது. அந்த ஒளிப்படத்தில், மெட்சிங்கரின் 1913ம் ஆண்டைச் சேர்ந்த \"வள்ளம்\" (The Boat) எனத் தலைப்பிடப்பட்ட இன்னொரு ஓவியத்தின் அருகில் \"விசிறியுடன் ஒரு பெண்\" சுவரில் மாட்டப்பட்டிருக்கக் காணப்படுகிறது. 1959ல் சிக்மன்ட் குன்சுட்டாட்டர் தம்பதியரால் நன்கொடையாக வழங்கப்பட்ட இவ்வோவியம் இப்போது, சிக்காகோ கலை நிறுவனத்தின், மத்தியகாலம் முதல் நவீன காலம் வரையான ஐரோப்பிய ஓவியங்களும் சிற்பங்களும் என்னும் தலைப்பிலான காட்சிச்சாலையில் நிரந்தரச் சேமிப்பில் உள்ளது.\n\nSection::::விபரங்கள்.\nகன்வசில் வரையப்பட்ட ஒரு எண்ணெய் வண்ண ஓவியமான இது, 92.7 x 65.7 சமீ (36 1/2 x 25 7/8 அங்.) அளவு கொண்டது. இடது கீழ் மூலையில் \"JMetzinger\" என ஓவியர் கையொப்பம் இட்டுள்ளார். இதில் அழகாக உடுத்திய ஒரு பாரிசு நகரப் பெண்ணின் உருவம் உள்ளது. இது மெட்சிங்கெர் 1909 ஆம் ஆண்டில் மணம்புரிந்த லூசி சோபிரன் என்பவரது தோற்றமாக இருக்கலாம் எனக் கருதப்படுகிறது. வடிவவியல் அடிப்படையில் கியூபிசப் பாணியில் வரையப்பட்ட இப்பெண் உருவத்தின் தலையில் இறகுடன் கூடிய ஒரு தொப்பியும் கையில் ஒரு விசிறியும் (வலது கீழ்ப் பகுதியில் காணப்படுகிறது) உள்ளது. மேசை மீது ஒரு சாடியும், அலங்கார சுவர்த்தாளும் பின்னணியில் காணப்படுகின்றன. \n\nவிசிறியுடன் இருக்கும் பெண்ணின் தோற்றத்தை ஒரு புள்ளியிலிருந்து பார்ப்பதுபோல் காட்டாமல் ஒரு அசைவுத் தோற்றமாகப் பல்வேறு புள்ளிகளிலிருந்தும், வேறுபட்ட கோணங்களிலிருந்தும் மெட்சிங்கெர் காட்டியுள்ளார். பெண்ணின் முகம், கழுத்து, தொப்பி என்பன தொடர்ச்சியான கோணங்கள் அல்லது அமைவிடங்களில் இருந்து நீடித்த காலத்தினூடாகக் கவனிக்கப்பட்ட தோற்றங்களை ஒரு சிக்கலான தொடரான பக்கத் தோற்றங்களாகவும், முன் தோற்றங்களாகவும் ஒரே நேரத்தில் பார்க்கும் வகையில் தருகிறது.\n"}
{"id": "261763", "url": "https://ta.wikipedia.org/wiki?curid=261763", "title": "மங்கல இசை", "text": "மங்கல இசை\n\nமங்கல இசை என்பது தமிழ்நாடு, இலங்கை, சிங்கப்பூர் போன்ற தமிழர் வாழும் நாடுகளில் நாகசுரம் மற்றும் தவில் கருவிகளுடன் வழங்கப்படும் இசையாகும். தமிழர் இல்லங்களிலும், தமிழர் சமூக வழிபாட்டிலும், கோயில் தெய்வ வழிபாடுகளிலும் இவ்விசை முக்கியப் பங்கு பெறுவதாலும், மங்கல காரணமான செயற்பாடுகளில் முக்கியப் பங்கு பெறுவதாலும் இதனை மங்கல இசை என்பர். தமிழர் குடும்பங்களில் நடைபெறும் திருமணம், காதணி விழா, புகுமனை புகுதல் போன்ற இல்லற நிகழ்ச்சிகளின் பொழுதும், சமுதாய விழாக்களில் தொடக்க நிகழ்ச்சியாகவும், கோயில் வழிபாடுகளிலும் இவ்விசை விளங்குவதால் இதனை மங்கல இசை என்று அழைக்கின்றனர். \n\nமங்கலம் என்ற சொல் ஆக்கம், பொலிவு, நற்செயல், திருமணம், அறம், வாழ்த்து, சுபம் போன்ற பொருள்களில் கையாளப்படுகிறது.\n\n"}
{"id": "261766", "url": "https://ta.wikipedia.org/wiki?curid=261766", "title": "தட்டிச் சுற்று", "text": "தட்டிச் சுற்று\n\nதட்டிச் சுற்று என்பது கோயில் திருவிழாவின் போது நாகசுரம் மற்றும் தவில் போன்ற மங்கல இசைக் கருவி்களுடன் இறைவன் வீதி உலா முடிந்து கோயிலுக்குள் வந்தவுடன், இறைவனை நடுவில் நிறுத்தி மங்கல இசைக்குழுவினரும், தேவார பண்ணிசைக் குழுவினரும் இறைவனை மூன்று முறை வலம் வருவதைக் குறிக்கும். இது நடைபெறும் மண்டபத்தைத் \"தட்டிச் சுற்று மண்டபம்\" என்பர். திருவீழிமிழலை, திருவிடைமருதூர், திருவாவடுதுறை போன்ற சைவ சிவாலயங்களிலும், வைணவ சமயக் கோயில்களிலும் இச்சடங்கினை காணலாம்.\n"}
{"id": "261767", "url": "https://ta.wikipedia.org/wiki?curid=261767", "title": "யூக்ளிட்டின் எலிமென்ட்ஸ்", "text": "யூக்ளிட்டின் எலிமென்ட்ஸ்\n\nஎலிமென்ட்ஸ் ( பண்டைய கிரேக்கம் : Στοιχεῖα Stoicheia) என்பது ஒரு பண்டைய கணித மற்றும் வடிவவியல் நூலாகும். இதுவே கணிதத்தில் உலகில் தோன்றிய முதல் நூலாக கருதப்படுகிறது. இதை எழுதியவர் பண்டைய கிரேக்க கணித மேதையான யூக்ளிட் என்பவராவார். அவருக்கு முன்னாள் தோன்றிய கிரேக்க நாட்டுக் கணித மேதைகளின் படைப்புகளையும், தனது சொந்த கண்டுபிடிப்புகளான கணிதக் கருத்துகளையும் இணைத்து இதை வெளியிட்டார். இது 13 பாகங்களாக பழங்கால கிரேக்க மொழியில் கி.மு 300 இல் வெளியிடப்பட்டது. இதன் முதல் ஆறு தொகுப்புகளில் வடிவவியல் சார்ந்த அடிப்படை கோட்பாடுகளும், அடுத்த மூன்று தொகுப்புகளில் எண்ணியல் சார்ந்த சிந்தனைகளும், பத்தாம் தொகுப்பில் விகிதமுறா எண்களின் அமைப்பும், மீதி மூன்று தொகுப்புகளில் கனவடிவவியல் கருத்துக்களும் இடம் பெற்றுள்ளது.\n"}
{"id": "261769", "url": "https://ta.wikipedia.org/wiki?curid=261769", "title": "கீழடி, சிவகங்கை மாவட்டம்", "text": "கீழடி, சிவகங்கை மாவட்டம்\n\nகீழடி கிராமம் (\"Keezhadi\") தமிழ்நாட்டின் சிவகங்கை மாவட்டத்தின் திருப்புவனம் வட்டத்தில் உள்ள திருப்புவனம் ஊராட்சி ஒன்றியத்தின், கீழடி ஊராட்சியில் உள்ள கிராமம் ஆகும்.. மதுரை நகரிலிருந்து 11 கி.மீட்டர் தொலைவில் வைகை ஆற்றின் தென்கரையில் அமைந்துள்ளது.\n\nSection::::அகழ்வாராய்ச்சி.\nஇந்தியத் தொல்லியல் ஆய்வகம் சார்பில் இந்த ஊரில் நடத்தப்பட்ட அகழ்வாராய்ச்சியில் சங்க காலப் பாடல்களில் (சிலப்பதிகாரம், பரிபாடல், மதுரைக்காஞ்சி போன்றவற்றில்) குறிப்பிடப்பட்டிருந்த பல பொருள்கள் கண்டெடுக்கப்பட்டுள்ளன. இதற்காக, இங்கு 40இற்கும் மேற்பட்ட குழிகள் தோண்டப்பட்டன. இதுவே தமிழ்நாட்டில் நடத்தப்பட்ட பெரிய அகழ்வாராய்ச்சி ஆகும்.\n\nமுத்துமணிகள், பெண்களின் கொண்டை ஊசிகள், தாயக்கட்டைகள், சதுரங்கக் காய்கள், சுடுமண் பொம்மைகள், சில்லுகள், நூல் நூற்கும் தக்ளி போன்றவை இங்கு கிடைத்துள்ளன.\n\nவீடுகள் சுட்ட செங்கற்களால் கட்டப்பட்டு, மேற்கூரைகள் ஓடுகள் வேயப்பட்டிருந்திருக்கலாம் என்பதையும், வீடுகளின் அருகே பட்டினப்பாலையில் குறிப்பிடப்படும் சுடுமண் உறைகேணிகளும் இருந்திருக்கலாம் என்பதனையும் இங்குக் கிடைத்துள்ள சான்றுகள் எடுத்துக்காட்டுகின்றன. வீடுகளில் குளியலறைகள் இருந்ததற்கான சான்றும் கிடைத்துள்ளது. தமிழ்ப்பிராமி எழுத்துக்கள் பொறிக்கப்பட்ட கருப்பு, சிவப்பு நிறங்களிலான ஏறத்தாழ 1000 கிலோகிராம் திணிவுடைய மண் ஓடுகள் அகழ்வாராய்ச்சியின் பொழுது கிடைத்திருக்கின்றன.\n\nSection::::கண்டெடுக்கப்பட்டவைகள்.\nஇதுவரை இங்கு 5,820 பொருட்கள் கண்டெடுக்கப் பட்டுள்ளன. மேலும் இந்த இடத்தில் சுட்ட செங்கல்லால் ஆன சுவர்கள், உறைக்கிணறுகள், பானை செய்யும் தொழில் கூடங்கள், வெறும் கையால் அமுக்கப்பட்டு உருவாக்கப்பட்ட வடி நீர் கால்வாய்கள், கூரை ஓடுகள் போன்ற பல அமைப்புகள் காணப்பட்டன.\n\nமேலும் தங்கத்தால் செய்யப்பட்ட ஆபரணங்கள், யானை தந்தத்தில் செய்யப்பட்ட ஆபரணங்கள், விளையாட்டுப் பொருட்கள், சுடுமண் விளையாட்டுப் பொருட்கள், இரும்பு கருவிகள், தந்தத்தால் செய்யப்பட்ட சீப்புக்கள், இரத்தின கற்களால் ஆன ஆபரணங்கள், கற்களால் செய்யப்பட்ட ஆபரணங்கள், சுடு மண் மணிகள், வட்ட சில்லுக்கள், காதணிகள், தக்களிகள், மனித மற்றும் விலங்குகளின் வடிவில் பொம்மைகள், கருப்பு மற்றும் சிவப்பு நிற உடைந்த பானை ஓடுகள் மற்றும் ரோமானியா சின்னம் பொறிக்கப்பட்ட பானைகள் கண்டெடுக்கப்பட்டுள்ளன.\n\nSection::::நாகரிகம்.\nகீழடி வைகை நதிக்கரைக்கு மிக அருகில் இருப்பதால் நகர நாகரிகத்தில் சிறந்த விளங்கியதர்கான தெளிவு கிடைத்துள்ளது. செங்கல் கட்டுமானத்தில் வீடுகள், வடிகால் அமைப்புகள், தொழில் கூடங்கள் மற்றும் வணிகம் ஆகியவற்றை பார்க்கும் போது இரண்டாம் நகர நாகரிகம் கங்கை சமவெளி பகுதிகளில் தோன்றும்போது அல்லது அதற்க்கு முன்னதாகவே இங்கு இரண்டாம் நகர நாகரிகம் தோன்றி இருக்கக்கூடும் என்று கருதப்படுகிறது (கிமு 6 ஆம் நூற்றாண்டு).\n\nதமிழக-உரோம வர்த்தக உறவுகள் குறித்த சான்றின் மூலம் அந்தக்கால மக்களின் வணிகத் தொடர்பை அறிந்துகொள்ள முடிகின்றது.\n\n"}
{"id": "261776", "url": "https://ta.wikipedia.org/wiki?curid=261776", "title": "குரோனசு", "text": "குரோனசு\n\nகுரோனசு என்பவர் கிரேக்கத் தொன்மவியலில் கூறப்படும் பன்னிரு டைட்டன்களுள் ஒருவரும் டைட்டன் தலைவரும் ஆவார். இவருக்கு இணையான ரோமக் கடவுள் சற்றேன் ஆவார். இவர் தன் தந்தை யுரேனசை வீழ்த்தி ஆட்சியைப் பிடித்தார். அதன் பிறகு குரோனசின் மகன் சியுசு அவரை வீழ்த்தி பாதாள உலகமான டார்டரசில் சிறை வைத்தார். \n\nSection::::குரோனசின் எழுச்சி.\nயுரேனசு மற்றும் கையாவிற்கு நூறு கைகள் கொண்ட எகாடோஞ்சிர்கள், ஒற்றைக் கண் கொண்ட சைக்ளோப்சுகள் மற்றும் பெரிய உருவம் கொண்ட கைகான்ட்சுகள் என்னும் அரக்கர்கள் போன்ற வலிமை மிகுந்த பிள்ளைகள் பிறந்தனர். இதனால் பயந்த யுரேனசு அவர்களை கையாவிற்குத் தெரியாமல் பாதாள உலகமான டார்டரசில் மறைத்து வைத்தார். அவர்கள் பாதாளத்தில் இருந்து கொண்டு கையாவிற்கு துன்பம் தந்தனர். இதனால் உண்மையை அறிந்த கையா யுரேனசு மீது கோபம் கொண்டு கல்லால் ஒரு அரிவாள் செய்தார். அதைக் கொண்டு யுரேனசை வீழ்த்துமாறு தன் டைட்டன் பிள்ளைகளிடம் கொடுத்தார். ஆனால் அவர்கள் பயந்து பின்வாங்கினர். பிறகு குரோனசு மட்டும் தைரியமாக முன்வந்து அந்த அரிவாளை எடுத்தார். யுரேனசு கையாவுடன் உறவாட முயன்றபோது அவரின் பிறப்புறுப்பை வெட்டி குரோனசு கடலில் வீசியெறிந்தார். அதில் இருந்து பொங்கிய நுரையில் இருந்து கடவுள் அப்ரோடிட் பிறந்ததாகக் கூறப்படுகிறது.\n\nபிறகு கையாவின் பிள்ளைகளை டார்டரசில் இருந்து விடுவித்தார் குரோனசு. ஆனால் அவர்களின் அசுர வலிமையால் தன்னை வீழ்த்தி ஆட்சிக்கு வந்துவிடுவார்களோ என்று பயந்த குரோனசு மீண்டும் அவர்களை பாதாளத்தில் அடைத்தார். மேலும் அவர்களைக் காவல் காக்க கேம்பே என்னும் பெண் டிராகனை உருவாக்கினார். குரோனசின் ஆட்சி பொற்காலம் என்று அழைக்கப்பட்டது. ஏனெனில் அவரது ஆட்சியில் அனைவரும் நன்மைகளையே செய்து வந்தனர். \n\nSection::::குரோனசின் வீழ்ச்சி.\nதன் தந்தை யுரேனசை வீழ்த்தி ஆட்சியைப் பிடித்த குரோனசு அதே நிலை தனக்கும் நேரும் என்று தன் பெற்றோர் மூலம் அறிந்து கொண்டார். அதனால் தனக்குப் பிறந்த எரா, எசுடியா, டிமிடர், பொசைடன் மற்றும் ஏடிசு ஆகிய ஐந்து குழந்தைகளையும் விழுங்கி விட்டார். ஆறாவது குழந்தையாகப் பிறந்த சியுசை அவரது தாய் ரேயா காப்பாற்ற நினைத்தார். அதற்காக கையா ஒரு திட்டம் தீட்டினார். அதன்படி ரேயா ஒரு கல்லில் துணியைச் சுற்றி குழந்தை என்று கூறி குரோனசை ஏமாற்றிவிடுகிறார். பிறகு க்ரீட் தீவில் உள்ள இடா மலைச்சிகரத்தின் குகையில் சியுசை மறைத்து வைத்துவிட்டுச் சென்றார் ரேயா. அதன் பிறகு சியுசை கையா வளர்த்ததாகக் கூறப்படுகிறது. \n\nசியுசு ஆடவனாக வளர்ந்ததும் தன் தந்தை குரோனசின் வயிற்றை கிழித்து தன் சகோதரர்களை விடுவித்தார். சில கதைகளில் ஓசனசின் மகளான மெட்டிசு என்பவர் கொடுத்த மருந்தை உட்கொண்டதால் குரோனசு வாந்தி எடுத்ததாகவும் அதன்மூலம் சியுசின் சகோதரர்கள் விடுபட்டதாகவும் கூறப்படுகிறது. பிறகு சியுசு பாதாள உலகமான டார்டரசுக்குச் சென்றார். அங்கு காவலன் கேம்பேயை கொன்று கையாவின் அசுர பிள்ளைகளான கைகான்ட்சுகள், எகாடோஞ்சிர்கள் மற்றும் சைக்ளோப்சுகள் ஆகியவர்களை விடுவித்தார். பிறகு அவர்களுடன் இணைந்து சியுசும் அவரது சகோதரர்களும் டைட்டன்களை வீழ்த்தினர். இந்த போர் டைடனோமாச்சி என அழைக்கப்படுகிறது. பிறகு தோற்ற டைட்டன்கள் அனைவரும் டார்டரசில் அடைக்கப்பட்டனர். ஆனால் ஓசனசு, ஈலியோசு, அட்லசு, ப்ரோமித்தியுசு, எபிமித்தியூசு மற்றும் மினொயித்தியசு ஆகியோர் மட்டும் அடைக்கப்படவில்லை.\n\n"}
{"id": "261777", "url": "https://ta.wikipedia.org/wiki?curid=261777", "title": "1710", "text": "1710\n\n1710 (MDCCX) ஒரு புதன்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.\n\n\n"}
{"id": "261778", "url": "https://ta.wikipedia.org/wiki?curid=261778", "title": "ஆசியக் காட்டுக் கழுதை", "text": "ஆசியக் காட்டுக் கழுதை\n\nஆசிய காட்டுக் கழுதை (Asiatic wild ass) என்பது குதிரைக்குடும்பத்தைச் சேர்ந்து ஒரு கழுதை. இது ஆசியா கண்டத்தைச் சேர்ந்த விலங்கு ஆகும். இது வேகமாக ஓடக்கூடிய பாலூட்டி. இவை மணிக்கு 64 கிமீ வேகத்தில் ஓடக்கூடியவை. இவை இந்தியாவின் கட்ச் பாலைவனப் பகுதியின் உவர் நிலங்களில் அரிதாக காணப்படுகின்றன. இவை ஆப்பிரிக்க காட்டுக் கழுதையை நெருக்கமாக ஒத்துள்ளன.\n\nஇவை குதிரையைவிட சிறியதாகவும், கழுதையைவிட பெரியதாகவும் இருக்கும். உடல் சாம்பல் அல்லது மஞ்சள்பழுப்பு நிறத்தில் இருக்கும். வயிற்றின் அடிபாகம் வெண்பட்டைகளோடு இருக்கும். கருப்பு முனையுடன் கூடிய கூர்மையான காதுகளை உடையது. அடர்ந்த பழுப்பு நிறமுடைய பிடரிமயிர் கொண்டவை.\n"}
{"id": "261779", "url": "https://ta.wikipedia.org/wiki?curid=261779", "title": "நார்வி (நிலவு)", "text": "நார்வி (நிலவு)\n\nநார்வி (\"Narvi\"), அல்லது சனி XXXI (31) என்பது சனிக் கோளினுடைய இயற்கைத் துணைக்கோள் ஆகும். இது இசுகாட் எசு. செப்பர்ட் என்பவரால் 2003ஆம் ஆண்டு கண்டறியப்பட்டது. தற்காலிகமாக S/2003 S 1 என்ற குறிப்பு வழங்கப்பட்டது.\nSection::::குறிப்புகள்.\nநார்வியானது ஏறத்தாழ ஏழு கிமீ சுற்றளவில் சனிக்கோளை 19,371,000 கிமீ தொலைவில் 1006.541 நாள்களில், 137° சாய்வுக் கோணத்தில் நீள்வட்டமாக, (சனியின் நிலநடுக் கோட்டில் இருந்து 109° கோணத்திலும்), 0.320 சுற்றுப்பாதை வட்ட விலகலில் சுற்றிவருகிறது.\n\nSection::::பெயர்.\nநோர்சு தொன்மவியலில் சிறந்தவரான நார்வி என்பவரின் பெயர் 2005ஆம் ஆண்டு சனவரியில் வைக்கப்பட்டது. இப்பெயர் 2005 சனவரி 21ஆம் நாள் ஒப்புக்கொள்ளப்பட்டது.\n\n"}
{"id": "261780", "url": "https://ta.wikipedia.org/wiki?curid=261780", "title": "இளங்கலை வணிகவியல்", "text": "இளங்கலை வணிகவியல்\n\nஇளங்கலை வணிகவியல் (Bachelor of Commerce) அல்லது சுருக்கமாக பி. காம் என்பது கல்லூரி அல்லது பல்கலைக்கழகங்களில் வணிகவியல் பாடத்தில் இளநிலை பட்டம் பெறுவதை குறிப்பதாகும். இது இளங்கலை வணிகவியல் நிர்வாகம் (Bachelor of Commerce and Administration), அல்லது பிசிஏ எனவும் அழைக்கப்படுகிறது. பெரும்பாலும் காமன்வெல்த் நாடுகளிலேயே இப்பட்டம் வழங்கப்படுகிறது. பொதுவாக இந்த பட்டமானது மூன்று ஆண்டுகள் அல்லது நான்கு ஆண்டுகள் முழுநேரப் படிப்பாக வழங்கப்படுகிறது. இந்தியாவில் மூன்று ஆண்டு படிப்பாக உள்ளது.\n\nSection::::சிறப்புகள்.\nஇந்தியாவில் வழங்கப்படும் சிறந்த பட்டப் படிப்புகளில் வணிகவியல் பட்டமும் ஒன்றாக திகழ்கிறது. இந்த படிப்பினை முடித்தால் வங்கித் தேர்வுகள், போட்டித் தேர்வுகள் போன்றவற்றை எழுதுவது சுலபம் என்பதால், தமிழகத்தில் முன் எப்போதும் இல்லாத அளவிற்கு இப்படிப்புக்கான மதிப்பு அதிகரித்துள்ளது. பனிரெண்டாம் வகுப்பு மாணவர்கள் பலரும் இந்த படிப்பினை முதன்மை விருப்பமாக தேர்ந்தெடுக்கின்றனர்.\n"}
{"id": "261806", "url": "https://ta.wikipedia.org/wiki?curid=261806", "title": "இசுகூபா மூழ்கல்", "text": "இசுகூபா மூழ்கல்\n\nஇசுகூபா மூழ்கல் அல்லது ஸ்கூபா டைவிங் (ஆங்கிலத்தில்: SCUBA Diving), ஒரு மூழ்காளி நீருக்கடியில் சுவாசிக்க ஒரு தன்னிறைவான மூச்சு எந்திரத்தைத் (SCUBA) தன்னகத்தே கொண்டு மூழ்குவதை குறிக்கிறது.. SCUBA என்பதின் ஆங்கில விரிவாக்கம் 'self-contained underwater breathing apparatus' ஆகும். மற்ற முறைகளில் மூழ்காளி மூச்சினைப் பிடித்துக்கொண்டோ அல்லது நீர்மட்டத்திலிருந்து அனுப்பப்படும் காற்றினைச் சுவாசித்தோ மூழ்கவேண்டும், இதனால் மூழ்காளி நீண்ட நேரமோ அல்லது நெடுந்தொலைவோ மூழ்கி நீந்த முடியாது, ஆனால் ஸ்கூபா முறையில் அழுத்தப்பட்டக் காற்று கொண்ட உருளையைத் தன் முதுகில் மாட்டிக்கொண்டு சுதந்திரமாக நீண்ட நேரம் மூழ்கி நீந்துவர்.\n\nபொதுவாக ஸ்கூபா நீர்முழ்காளி, இரப்பர் போன்ற சாதனத்தினைத் தம் காலில் அணிந்துகொண்டே நீரில் மூழ்குவர். இது நீந்துவதை எளிதாக்கும்.\n\nSection::::மேலும் பார்க்க.\nஆழ்நீர் தாவுதல்\n"}
{"id": "261817", "url": "https://ta.wikipedia.org/wiki?curid=261817", "title": "பிளாவியா பென்னட்டா", "text": "பிளாவியா பென்னட்டா\n\nபிளாவியா பென்னட்டா (\"Flavia Pennetta\"; பிறப்பு: 25 பெப்ரவரி 1982) இத்தாலிய தொழில்முறை டென்னிசு விளையாட்டாளர் ஆவார். 17 ஆகத்து 2009 அன்று இத்தாலியின் முதல் பத்து மகளிர் ஒற்றையர் வீராங்கனைகளில் ஒருவராக விளங்கினார்; 28 பெப்ரவரி 2011 அன்று இத்தாலியின் மகளிர் இரட்டையர் விளையாட்டாளர்களில் முதல்வராக முன்னேறினார். 2015ஆம் ஆண்டின் அமெரிக்க ஓப்பனில் வெற்றி கண்டதன் மூலம் பெருவெற்றித் தொடர் ஒற்றையர் வாகையாளருமாவார். தமது வாழ்நாளின் ஒரே பெருவெற்றித் தொடர் வெற்றியை அடுத்து டென்னிசு ஆட்டத்திலிருந்து தமது ஓய்வை அறிவித்துள்ளார்.\n\nபென்னட்டா ஆட்டவாழ்வில் பதினோரு முறை மகளிர் டென்னிசு சங்க ஒற்றையர் பட்டங்களை வென்றுள்ளார். இவற்றில் 2014 இந்தியன் வெல்சு போட்டியின்போது உலகளவில் மூன்றாம் நிலைக்குள்ளிருந்த இருவரை வென்று இக்கோப்பையைக் கைப்பற்றினார். பெடரேசன் கோப்பை ஆட்டங்களில் இவர் இத்தாலியின் முதன்மை போட்டியாளராக விளங்கினார். இத்தாலி நான்கு முறை (2006, 2009–10, 2013 ஆண்டுகளில்) இக்கோப்பையை வெல்வதற்கு பெரிதும் துணையாக இருந்துள்ளார்.\n\nபெருவெற்றித் தொடர் ஒற்றையர் நாயகிகளான ஜஸ்டின் ஹெனின், மேரி பியர்சு, மார்டினா ஹிங்கிஸ், அமேலி மாரெசுமோ, வீனஸ் வில்லியம்ஸ், இசுவெத்லனா குசுநெட்சோவா, விக்டோரியா அசரென்கா, சமந்தா ஸ்டோசர், லீ நா, பெத்ரா கிவிதோவா மற்றும் மரியா சரப்போவா போன்ற பலரை வென்றுள்ளார். வீனசு வில்லியம்சை அடுத்தடுத்த மூன்று ஆட்டங்களில் வென்ற ஏழே பெண்களில் இவரும் ஒருவர். இரட்டையர் ஆட்டங்களில் தனது முதல் பெருவெற்றித் தொடர் வெற்றியை 2011இல் பெற்றார்; அவ்வாண்டு ஆஸ்திரேலிய ஒப்பனில் கிசெலா டுல்கோவுடன் இணைந்து கோப்பையை வென்றார். தவிரவும் 2005 ஆண்டு அமெரிக்க இரட்டையர் இறுதியாட்டத்திலும் 2014ஆம் ஆண்டு அமெரிக்க இரட்டையர் இறுதியாட்டத்திலும் ஆடியுள்ளார். சென்ற ஆண்டு இவரது இரட்டையர் இணையராக மார்டினா ஹிங்கிஸ் இருந்தார். 2015ஆம் ஆண்டில் அமெரிக்க ஓப்பன் இறுதியாட்டத்தில் தனது நாட்டு சகா இராபெர்த்தொ வின்ச்சியை வெற்றி கண்டு தமது முதல் பெருவெற்றித் தொடர் வெற்றியை பதிவு செய்தார். இந்த இறுதியாட்டத்தின் முடிவில் இந்தப் பருவத்தின் இறுதியிலிருந்து தாம் ஆட்டத்திலிருந்து விலகவிருப்பதாக அறிவித்தார்.\n\n24 சனவரி 2007 அன்று அன்றைய இத்தாலியக் குடியரசுத் தலைவர் கார்லோ அசெக்லியோ சியாம்பி பென்னட்டாவிற்கு குடியரசின் சீர்மிக்க விருதினை (\"Knight of Order of Merit of the Republic\") வழங்கி கௌரவித்தார்.\n\n"}
{"id": "261818", "url": "https://ta.wikipedia.org/wiki?curid=261818", "title": "சதுப்புநில மான்", "text": "சதுப்புநில மான்\n\nசதுப்புநில மான் (\"barasingha\") என்பது இந்தியத் துணைக்கண்டத்தில் வடக்கு, மத்திய இந்தியாவிலும், நேபாளம், வங்கதேசம், பாக்கித்தான் போன்ற இடங்களிலும் காணப்படுகின்ற மான் ஆகும். இவை இந்தியாவில் உத்தரப்பிரதேசம், அசாம், மத்தியப்பிரதேசம், ஆகிய மாநிலங்களில் உள்ள சதுப்பு நிலப்பகுதிகள் அல்லது வறண்ட புல்வெளிகள் நிறைந்த பகுதியில் காணப்படுகின்றன. இம்மான் மத்தியப் பிரதேசத்தின் மாநில விலங்காகும்.\n\nஇவை கிளைகள் கொண்ட கொம்புகளுடன் அழகாக் காணப்படும். இதற்கு அழகான உரோமம் உள்ளதால் உடல் மினுமினுப்பாக காணப்படும். கோடைக்காலத்தில் இதன் நிறம் மங்கிவிடும். இவை மந்தையாகக் காணப்படும். இனச்சேர்க்கையினபோது மட்டும் ஆண்மான்கள் பெண்மான்களுடன் காணப்படும். இனச்சேர்க்கை முடிந்தவுடன் ஆண்மான் பெண்மானைவிட்டுப் பிரிந்து ஆண்மான்களுடன் மந்தை அமைத்துக்கொள்ளும்.\n"}
{"id": "261820", "url": "https://ta.wikipedia.org/wiki?curid=261820", "title": "தாமின் மான்", "text": "தாமின் மான்\n\nதாமின் மான் (thamin, Panolia eldii), என்பது ஒருவகை மான் ஆகும்.இது அருகிய இனம் ஆகும். இது தென்கிழக்கு ஆசியாவில் காணப்படுகிறது . இந்த இனம் முதன் முதலில் இந்தியாவின் மணிப்பூரில் 1839 ஆம் ஆண்டு கண்டுபிடிக்கப்பட்டது. இதன் அறிவியல் பெயர், Cervus eldi, 1844 ஆண்டு உருவாக்கப்பட்டது \nஇந்த மான் உருவத்தில் சிறியது. அழகுவாய்ந்தது. இதன் கொம்புகள் ஏறக்குறைய வட்டவடிவமாக காட்சியளிக்கும். இவற்றின் கொம்புகளில் இரண்டு முதல் பத்துவரையிலான கிளைக்கொம்புகள் இருக்கும். திறந்த வெளிப் புதர்க்காடுகளை விரும்பும். தாமின் மான்கள் மணிப்பூரின் லோடாக் ஏரிக்கரையருகேயுள்ள 'கெய்புல் லாம்ஜா தேசியப் பூங்காவில் காணப்படுகின்றன.\n"}
{"id": "261825", "url": "https://ta.wikipedia.org/wiki?curid=261825", "title": "காசுமீர் மான்", "text": "காசுமீர் மான்\n\nகாசுமீர் மான் (\"Kashmir stag\"), என்பது ஒரு மான் ஆகும். இவை இந்தியாவில் உள்ள காட்டுமானின் கிளையினம். இவை மிக அருகிய இனம் என்று பன்னாட்டு இயற்கைப் பாதுகாப்புச் சங்கம் அறிவித்துள்ளது. 2008 இல் நடந்த கணக்கெடுப்பின்படி 160 வளர்ந்த மான்கள் மட்டுமே உள்ளதாக தெரியவந்தது. இப்பான்தான் சம்மு காசுமீர் மாநில விலங்காகும்.\n\nSection::::விளக்கம்.\nஇந்த மான் உருவத்தில் சற்று பெரியதாகவும், பிளவுபட்ட கொம்புகளைக்கொண்டும் காணப்படும். ஒவ்வொரு கொம்பிலும் ஐந்து முதல் ஆறுவரை கிளைக்கொம்புகள் இருக்கும். உடல் நிறம் லேசான அல்லது அடர் பழுப்பு நிறத்தில் இருக்கும். பிட்டத்தில் வெள்ளைத் திட்டுக் காணப்படும். காசுமீர் பள்ளத்தாக்கின் வடபகுதி மற்றும் இமாசலப் பிரதேசத்தின் வடக்கு சம்பா பகுதிகளில் உள்ள ஆற்றுப்படுக்கையை ஒட்டியுள்ள அடர்ந்த காடுகளில் சிறு குழுக்களாக வாழ்கின்றன.இந்த நூற்றாண்டின் துவக்கத்தில் 5000 ஆக இருந்த இவற்றின் எண்ணிக்கை 1970இல் 150ஆக குறைந்துவிட்டது.\n"}
{"id": "261827", "url": "https://ta.wikipedia.org/wiki?curid=261827", "title": "பெரிஸ்டால்டிக் எக்கி", "text": "பெரிஸ்டால்டிக் எக்கி\n\nபெரிஸ்டால்டிக் எக்கி (ஆங்கிலத்தில் :peristaltic pump) அல்லது சுற்றிழுப்பசைவு விசையியக்கக் குழாய் நேர்மறை இடமாற்ற கொள்கையின் அடிப்படையில் இயங்கும் எக்கியாகும். இது சுழல் விசையியக்கக்குழாய் உறையின் உட்புறமுள்ள நெகிழ்குழாயின் வழியே பல்வேறு திரவங்களை இடமாற்றுகிறது.\n\nSection::::வரலாறு.\n1881 ஆம் ஆண்டு, 'பெரிஸ்டால்டிக் விசையியக்கக் குழாய்' அமெரிக்காவில் யூஜின்ஆலன் என்பவரால் காப்புரிமை பெறப்பட்டது.\nஅதனை இருதய அறுவை சிகிச்சை நிபுணர் டாக்டர். மைக்கேல் இ. டிபாக்கே 1932ல் மருத்தவ மாணவராக இருந்தபொழுது பிரபலப்படுத்தினார். \n\n\n\n\n\n\n"}
{"id": "261831", "url": "https://ta.wikipedia.org/wiki?curid=261831", "title": "ஜெய்ப்பூர் தொடருந்து நிலையம்", "text": "ஜெய்ப்பூர் தொடருந்து நிலையம்\n\nஜெய்ப்பூர் சந்திப்பு (JP), இந்திய இரயில்வேயின் வடமேற்கு ரயில்வே மண்டலத்துக்கு உட்பட்டது. இது இராஜஸ்தான் மாநிலத்தின் ஜெய்ப்பூர் மாவட்டத்தில் உள்ள ஜெய்ப்பூரில் உள்ளது.\n\n\n"}
{"id": "261838", "url": "https://ta.wikipedia.org/wiki?curid=261838", "title": "பாலன்பூர் சந்திப்பு தொடருந்து நிலையம்", "text": "பாலன்பூர் சந்திப்பு தொடருந்து நிலையம்\n\nபாலன்பூர் சந்திப்பு, இந்திய இரயில்வேயின் மேற்கு ரயில்வே மண்டலத்தின் கட்டுப்பாட்டில் உள்ளது. இது குஜராத்தில் பனாஸ்காண்டா மாவட்டத்தில் உள்ள பாலன்பூரில் அமைக்கப்பட்டுள்ளது.\n\nSection::::வண்டிகள்.\nஇங்கு நின்று செல்லும் தொடர்வண்டிகள்:\n"}
{"id": "261843", "url": "https://ta.wikipedia.org/wiki?curid=261843", "title": "சோடியம் அலுமினியம் சல்பேட்டு", "text": "சோடியம் அலுமினியம் சல்பேட்டு\n\nசோடியம் அலுமினியம் சல்பேட்டு \"(Sodium aluminium sulfate)\" என்பது NaAl(SO)·12HO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். சில சமயங்களில் இவ்வாய்ப்பாடு NaSO·Al(SO)·24HO) என்றும் எழுதப்படுவதுண்டு. வெள்ளை நிறத்துடன் காணப்படும் இச்சேர்மத்தை சோடா படிகாரம் அல்லது சோடியப் படிகாரம் என்றும் அழைப்பர். உணவுப் பொருட்களின் (E521|ஐ521) அமிலத்தன்மை சீராக்கியாக இச்சேர்மம் பயன்படுகிறது. குறிப்பாக சமையல் சோடா தயாரிப்பில் இச்சேர்மம் பெரிதும் பயன்படுகிறது.\nSection::::தயாரிப்பும் பயனும்.\nசோடியம் சல்பேட்டையும் அலுமினியம் சல்பேட்டையும் சேர்ப்பதால் சோடியம் அலுமினியம் சல்பேட்டு உருவாகிறது. 2003 ஆம் ஆண்டில் ஒரு ஆண்டிற்கு 3000 டன்கள் அளவுக்கு தயாரிக்கப்படுகிறது. அமெரிக்காவில், இதை சோடியம் பைகார்பனேட்டு மற்றும் ஒரு கால்சியம் பாசுபேட் ஆகியனவற்றுடன் சேர்த்து இரட்டை வினை புரிகின்ற சமையல் சோடாவாக வீடுகளுக்காகத் தயாரிக்கிறார்கள்.\n\nமரபார்ந்த கனசதுர படிகார அமைப்பில் பன்னிரு நீரேற்று காணப்படுகிறது. கனிமவியலில் இதைதான் படிகாரச் சோடியம் என்கிறார்கள் . இதுதவிர மேலும் இரண்டு அரிய கனிம வடிவங்கள் அறியப்படுகின்றன. : மெண்டோசைட்டு ( பதினொன்று நீரேற்று) மற்றொன்று தமாருகைட்டு (அறுநீரேற்று) என்பன அவையிரண்டாகும். \n\nபொதுவான நிறம் ஊன்றியாக எமடாக்சிலின் கரைசல்கள் தயாரிப்பில் இது பயன்படுத்தப்படுகிறது. இக்கரைசல்கள் நுண்திசு நோயியலில் செல் உட்கருக்களுக்கு நிறமேற்ற பயன்படுகின்றன. \n"}
{"id": "261846", "url": "https://ta.wikipedia.org/wiki?curid=261846", "title": "உதம்பூர்", "text": "உதம்பூர்\n\nஉதம்பூர் (Udhampur), இந்தியாவின் சம்மு காசுமீர் மாநிலத்தின், உதம்பூர் மாவட்டத்தின் தலைமையிடம் மற்றும் நகர் மன்றம் ஆகும். இந்தியாவின் இராணுவ முக்கியத்துவம் வாய்ந்த இடங்களில் ஒன்றாகும். சம்மு காஷ்மீர் முன்னாள் மன்னர் இராஜா உத்தம் சிங் பெயரால் இந்நகரம் அமைந்துள்ளது. சம்மு காஷ்மீரின் மாநிலத்தின் நான்காவது பெரிய நகராகும். இந்திய இராணுவத்தின் தரைப்படை மற்றும் விமானப்படையின் வடக்கு கட்டளை அலுவலகத்தின் தலைமையகம் உதம்பூரில் அமைந்துள்ளது. \n\nSection::::நிலவியல்.\nஜம்மு மண்டலத்தின், இமயமலையின் சிவாலிக் மலைத்தொடரில், 2480 அடி உயரத்தில் உதம்பூர் அமைந்துள்ளது. ஜம்மு நகரத்திலிருந்து 68 கி மீ தொலைவிலும், கட்ராவிலிருந்து 23 கி. மீ., தொலைவிலும் அமைந்துள்ளது.\n\nSection::::நிர்வாகம்.\nஉதம்பூர் நகரம் 22 நகர் மன்ற உறுப்பினர்களைக் கொண்ட குழுவால் நிர்வகிக்கப்படுகிறது.\n\nSection::::வானிலை.\nகோடைக் காலத்தில் அதிகூடி 40 பாகை செல்சியஸ் வெப்பமும், குளிர்காலத்தில் மைனஸ் 2 முதல் 0 பாகை செல்சியஸ் வெப்பமும் காணப்படும். ஆண்டு சராசரி மழைப் பொழிவு 130 செண்டி மீட்டர் ஆகும். பெப்ரவரி மற்றும் மார்ச் மாதங்களில் அதிக பனிப்பொழிவு காணப்படுகிறது.\nSection::::மக்கள் வகைப்பாடு.\n2011ஆம் ஆண்டு மக்கட்தொகை கணக்கீட்டின்படி உதம்பூர் நகரத்தின் மக்கட்தொகை 1,82,778 ஆகும். அதில் ஆண்கள் 66% ம் பெண்கள் 34% அடங்குவர். இந்நகரில் இந்திய இராணுவத்தின் வடக்கு தலைமையகம் உள்ளதால் ஆண்களின் எண்ணிக்கை அதிகமாக உள்ளது.\nஎழுத்தறிவு விகிதம் 88%. இந்நகரில் 74% மக்கள்இந்து சமயத்தையும், இஸ்லாம், 25% மக்கள் இஸ்லாமையும், 1% மக்கள் சீக்கிய சமயத்தையும் கடைப்பிடிக்கப்பிடிக்கின்றனர். சமயங்கள். \n\nSection::::போக்குவரத்து.\nSection::::சாலைப் போக்குவரத்துகள்.\nநான்கு வழிகள் கொண்ட தேசிய நெடுஞ்சாலை எண் 1 எ உதம்பூரை இந்தியாவின் பிற பகுதிகளுடன் இணைக்கிறது. பேருந்துகள் உதம்பூரின் முதன்மை போக்குவரத்து வண்டிகளாகும். \n\nSection::::தொடருந்து சேவைகள்.\nஅண்மையில் நிறுவப்பட்ட 53 கி. மீ., நீண்ட இருப்புப் பாதை, உதம்பூர் நகர தொடருந்து நிலையத்தை, ஜம்மு மற்றும் இந்தியத் தலைநகரம் புதுதில்லியுடன் இணைக்கிறது.\n\nSection::::மேற்கோள்கள்.\n16. Pingla Mata Shrine — Pingla Mata Cave is situated in Village Pinger of Ramnagar Tehsil in Udhampur District.\n\n"}
{"id": "261848", "url": "https://ta.wikipedia.org/wiki?curid=261848", "title": "பொய்க்கலவி", "text": "பொய்க்கலவி\n\nபொய்க்கலவி என்பது விலங்குகளின் பாலுறவுச் செற்பாட்டையொத்த நிகழ்வுகளைக்குறிக்கும். ஆனால் இவற்றின்போது மெய்யான கலவியேதும் ஏற்படாது. பொதுவாக மகரந்தக்காவி யொன்று மலருடன் உடலுறவுகொள்ளமுயலுவதையே இவ்வாறு குறிப்பர். சில மலர்கள் இதற்கென பெண் இணையைப்போன்ற தோற்றத்தைக் கொண்டு தக்கவாறு வேதிக்குறிப்புகளையும் தொடுவணர்வையும் தருமாறு அமைந்துள்ளன. இவ்வகையான போலியொப்புருபெறுதலை பௌயன்னிய போலியொப்புரு என்பர்.\n\nமந்தாரைகள் பொதுவாக பொய்க்கலவியின் துணையுடன் இனப்பெருக்கம் செய்கின்றன. இவை புல்லியிதழ்களிழோ, அல்லியிதழ்களிலோ அமைந்திருக்கும் சுரப்பிகளிலிலிருந்து பூச்சிகளின் பாலுணர்வு மணமிகளைப்போன்ற சுரப்பிகளை வெளியிடுகின்றன. தேனீ, குளவி போன்ற மகரந்தக்காவிகள் இவற்றினால் கவரப்பட்டு மலர்களுடன் உறவாடுகின்றன. அப்போது மகரந்தம் ஒரு மலரிலிருந்து மற்றொரு மலருக்கு எடுத்துச்செல்லப்படுகிறது. இதனால் மகரந்தச்சேர்க்கை ஏற்பட்டு செடி இனப்பெருக்கம் செய்கிறது.\n\nபொதுவாக மகரந்தக்காவிப்பூச்சிகளுக்கு இதனால் பெரிய இழப்பெதுவும் இல்லையெனினும் சில மகரந்தக்காவிகள் அதிகமான விந்தை இதில் வீணாக்குவதால் அவற்றின் இனப்பெருக்கம் பாதிக்கப்படுகிறது. ஆகையால் அவை தங்கள் பெண்ணினத்தை அடையாளங்காணுவதில் கூர்ப்படைகின்றன. அதேவேளை மலர்களும் ஒப்புருவாக வளர்கின்றன.\nவிந்தும் முட்டையும் உடலுக்கு வெளியே இணைசேரும் விலங்குகள் சிலவற்றில் ஆணும் பெண்ணும் கலவியில் ஈடுபடுவதுபோல இறுகப்பற்றித் தழுவி உறவாடுவதையும் பொய்க்கலவி என்பர். குறிப்பாகத் தவளைகளில் இவ்வாறான தழுவலுறவின்போது ஒரே நேரத்தில் ஆணின் விந்தும் பெண்ணின் முட்டையும் வெளிப்பட்டு சேர்ந்து கருவாகின்றன. இதே போல் சில நட்சத்திர மீன் இனங்களிலும் நடைபெறுவதுண்டு.\n\nசில பறவையினங்களில் ஆணும் பெண்ணுமோ அல்லது ஒருபால் பறவைகளுமோ ஒன்றின்மேலேறி அமர்வதை பொய்க்கலவி என்பர்.\n"}
{"id": "261852", "url": "https://ta.wikipedia.org/wiki?curid=261852", "title": "சூரபத்மன்", "text": "சூரபத்மன்\n\nசூரபதுமன் என்பவன் காசியபர் என்ற முனிவருக்கும் மாயை என்ற பெண்ணிற்கும் பிறந்த முதல் மகனாவான். மாயைக்கு தாரகன் மற்றும் சிங்கமுகன் என வேறு மகன்மார் உண்டு. சூரபத்மன் பதுமகோமளை எனும் பெண்ணை திருமணம் செய்து கொண்டார். சூரபத்மன் - பதுமகோமளை தம்பதியினருக்கு பாநுகோபன் என்ற மகனும் பிறந்தார்.\n\nSection::::கந்தபுராணம்.\nகந்தபுராணம் படி இவன் சிவனிடம் 1008 அண்டங்களை ஆளும் வரத்தையும், சிவனின் வழி வந்தவர்களை தவிர வேறு யாரும் தன்னை அழிக்கக் கூடாது என வரம் பெற்றான். சூரபதுமன் எனபவன் சூரன்+பதுமன் ஆகிய இருவரின் ஒன்றினைந்த உருவம். அதையே திருமுருகாற்றுப்படையும் கூறுகிறது.\nஇவன் இவ்வரம் பெற்ற போது சிவன் தட்சிணாமூர்த்தி கோலத்தில் ஆழ்ந்த தவத்தில் இருந்தார். அவரின் தவத்தை களைப்பவர்களுக்கு மரணம் நிச்சயம் என அனைத்து கடவுள்களும் அறிந்திருந்ததால் யாரும் அவரின் தவத்தை கலைக்க முடியாது. அவர் தவத்தில் இருக்கும் வரை அவர் வழியில் குழந்தையும் வராது என்றெண்ணிய சூரபதுமன் இவ்வரத்தை பெற்றான்.\n\nதேவர்களின் வற்புறுத்தலால் மன்மதன் அவர் தவத்தை கலைக்க மன்மதனை தனது நெற்றிக்கண் கொண்டு சிவன் எரித்துவிட்டார். அதன் பிறகு சிவனின் 6 முகத்தில் உள்ள நெற்றிக்கண்களில் இருந்து முருகன் தோன்றி சூரபதுமனை வதம் செய்தார்.\n\nமுருகன் சூரபதுமனை அழித்ததை கந்த சஷ்டி விழாவாக தமிழகத்தில் தற்போதும் கொண்டாடுகின்றனர்.\n"}
{"id": "261854", "url": "https://ta.wikipedia.org/wiki?curid=261854", "title": "சிங்காசாரி", "text": "சிங்காசாரி\n\nசிங்காசாரி (\"Singhasari\", பொ.பி 1222 முதல் 1292 வரை சாவகத்தில் (இன்றைய இந்தோனேசியா) அமைந்திருந்த சைவ – பௌத்த அரசாகும். 1293 இல் மயாபாகித்து பேரரசு எழும்வரை இது நீடித்திருந்தது.\n\nSection::::வேர்ப்பெயரியல்.\nபரராத்தன் உள்ளிட்ட சாவக நூல்களில், சிங்காசாரி பற்றிய குறிப்புகளைக் காணமுடிகின்றது. இன்றைய மலாங் நகர் மற்றும் அதனைச் சூழவுள்ள பகுதிக்கு வழங்கப்பட்டிருந்த \"துமாபெல்\" எனும் பெயருக்கு மாற்றாக, \"சிங்காசாரி\" எனும் பெயர் கென் அரோக்கால், புதிய அரசு அமைக்கப்பட்டபோது சூட்டப்பட்ட பழஞ்சாவக – சங்கதக் கலப்புப் பெயர் ஆகும். \"தூங்குதல்\" அல்லது \"சாரம்\" எனப்பொருளுறும் சாவகச் சொல்லுடன் சிங்கம் இணைந்ததால், \"சிங்கத்தையொத்த நகர்\" அல்லது \"தூங்கும் சிங்கம்\" என்று இவ்வரசின் பெயருக்குப் பொருள் கோடலாம்.\n\nSection::::தோற்றம்.\n1182 முதல் 1227/1247 வரை ஆண்டவனாகக் கருதப்படும் \"கென் அரோக்\" மன்னனால், சிங்கசாரி அரசிருக்கை அமைக்கப்பட்டது. அவனது வாழ்க்கை,பரராத்தன் நூலிலும், மத்திய மற்றும் கிழக்கு சாவக நாட்டுப்புறக் கதைகளிலும், மிகுந்த சுவாரசியத்துடன் வருணிக்கப்படுகின்றது. கேடிரியில் பிரமன் அருளால், \"கென் எண்டோக்\" எனும் பெண்மணிக்கு மகனாகப் பிறந்த கென் அரோக், ஏதிலியாகவே வளர்ந்தான். துமாபெல்லை ஆண்ட \"துங்குல் அமேதுங்கன்\" என்பவனுக்கு பணியாளாக வேலைபுரிந்த கென் அரோக், பின் துங்குல்லைக் கொன்று துமாபெல்லில் ஆட்சியமைத்தான். சிங்காசாரியையும், பின் மயாபாகித்தையும் ஆண்ட இராயச வமிசத்தின் முதல் மன்னன், கென் அரோக் என்றே கருதப்படுகிறான்.\n\nதுங்குல்லின் கொலைக்குப் பழியாக, கென் அரோக், துங்குல்லின் மகன் \"அனுசபதி\"யால் படுகொலை செய்யப்பட்டான். எனினும், அனுசபதியும் மீண்டுமொரு பழிவாங்கலாக,கென் அரோக்கின் மகன் \"பஞ்சி தோக்செயனால்\" கொன்றொழிக்கப்பட்டான். பஞ்சி தோக்செயனால் 1248இல். சிலமாதங்கள் மட்டுமே அரசுபுரிய முடிந்தது. அவனது மைத்துனர்களான ரங்காவுனியும் மகிச சம்பகனும் கிளர்ச்சி செய்து அவன் ஆட்சியைக் கவிழ்த்ததுடன், மு்றையே \"விஷ்ணுவர்த்தனன்\", \"நரசிங்கமூர்த்தி\" என்ற பெயர்களில் அரசைக் கைப்பற்றி ஆண்டனர்.\n\nSection::::விரிவாக்கம்.\n1275 இல், சிங்காசாரியின் ஐந்தாவது மன்னனானப் பதவியேற்ற கர்த்தநகரன், பெருங்கனவு கொண்டிருந்ததுடன், தொடர்ச்சியான இலங்கை நோக்கிய கடற்பயணங்களாலும், சோழப் படையெடுப்புகளாலும் வளங்குன்றியிருந்த சிறீவிசய நாட்டுக்கெதிராககக் கப்பற்படை அனுப்பி அதைக் கைப்பற்றினான். \"பாமெலாயு முற்றுகை\" எனப் புகழ்பெற்ற பயணத்தை மேற்கொண்டு, சீனப் பட்டுப்பாதையின் முக்கிய கடல்வழி மையங்களில் ஒன்றாக இருந்த சிறீவிசயத்தைக் கைப்பற்றியதுடன், அதன் மிஞ்சிய எச்ச சொச்சங்களையும், சாவகம் மற்றும் பாலியிலிருந்து அறவே இல்லாதொழித்தான். பாலியையும் சிறீவிசயத்தையும் கர்த்தநகரன் தன் ஆளுகையின் கீழ் கொணர்ந்த பின், சிங்காசாரி அரசு, மெல்ல மெல்ல, பின்னாளைய மயாபாகித்தாக வளர்வதற்கான முழுநிலப்பரப்பையும், தன் ஆளுகையின் கீழ் கொண்டுவரலாயிற்று. சம்பா (இன்றைய வியட்நாம்) அரசனுடனும் பின்னாளில் கர்த்தநகரன் கூட்டணி அமைத்துக்கொண்டான்.\n\nSection::::மொங்கோலிய எதிர்ப்பு.\n1280இல், மொங்கோலியப் பேரரசனின் மன்னன் குப்லாய் கான், சிங்காசாரியிடம் திறைகேட்டு தூதனுப்பினான். இந்தோனேசியத் தீவுக்கூட்டத்திலேயே அப்போது பலம்வாய்ந்த அரசாக விளங்கிய சிங்காசாரி மன்னன் கர்த்தநாகரன், அதை அலட்சியம் செய்ததுடன், 1281 இலும் இறுதியாக 1289 இலும் கூட, குப்லாய் கானின் தூது, சிங்காசாரியை வந்தடைந்தபோதும், இந்த இரண்டு தடவையும், முன்பு போலவே நடந்தது. அது மாத்திரமன்றி, குப்லாய் கானின் தூதனான மெங்கியின் முகத்தில் பச்சை குத்தி, காதுகளையும் அறுத்து, இழிவுபடுத்தி அனுப்பினான் கர்த்தநகரன். இதனால், வெகுண்டெழுந்த குப்லாய் கான், 1292 இன் பிற்பகுதியில் பெரும் கடற்படையொன்றை சிங்கசாரி மீது ஏவினான். அதற்கெதிரான தயார்படுத்தல்களில் சிங்காசாரி ஈடுபட்டுக்கொண்டிருந்த போது, பழைய கேடிரி அரசிலிருந்து பெருங்கண்டம் ஒன்று வந்துகொண்டிருந்ததை, சிங்கசாரி அறியவில்லை.\n\nSection::::சிங்கசாரியின் வீழ்ச்சி.\nகேடிரியின் கொடிவழியில் வந்த செயகாதவாங்கன் எனும் இளவரசன், ஆரிய வீரராசன் எனும் மதுராத் தீவு திக்கதிபனுடன் இணைந்து, கர்த்தநகரனைக் கொன்று சிங்காசாரியைக் கைப்பற்ற முடிவெடுத்தான்.\n"}
{"id": "261862", "url": "https://ta.wikipedia.org/wiki?curid=261862", "title": "ஷா பானு சீவனாம்ச வழக்கு", "text": "ஷா பானு சீவனாம்ச வழக்கு\n\nஷா பானு சீவனாம்ச வழக்கு, ஷா பானு என்ற 62 வயது முஸ்லிம் பெண்மணியை, அவருடைய வழக்கறிஞர் கணவன் முகமது அகமது கான் வீட்டை விட்டு துரத்திவிட்டார். 1978 ஆம் ஆண்டில். ஷா பானு குற்றவியல் நடைமுறை சட்டத்தின் 125 வது பிரிவின்படி தன்னுடைய கணவனிடமிருந்து ஜீவனாம்சம் பெற்றுத் தரும்படி இந்தூர் குற்றவியல் நீதிமன்றத்தில் வழக்கு தாக்கல் செய்தார். தன்னுடைய கோரிக்கையில், தன்னுடைய கணவனின் ஆண்டு வருமானம் ரூபாய் 60,000/- என்றும், தனக்கு மாதா மாதம் ரூபாய் 500/- ஜீவனாம்சமாக தரவேண்டும் என்றும் கேட்டிருந்தார்.\n\nவழக்கு நிலுவையில் இருக்கும்போது ஷா பானுவை அவரது கணவன் இசுலாமிய சரியத் சட்டப்படி தலாக் செய்துவிட்டார். தன் மனைவியின் வழக்குக்கு பதிலளித்த முகமது அகமது கான், இஸ்லாமிய சரியத் சட்டப்படி விவாகரத்து அளிக்கப்பட்ட மனைவிக்கு, இதத் சமயத்தில் மட்டும்தான் ஜீவனாம்சம் வழங்கப்படவேண்டும். ஷா பானுவுக்கு இதத் காலமான மூன்று மாதம் சீவனாம்சம் வழங்கப்பட்டுவிட்ட்து. மேலும் திருமணத்தின் போது 3000 ரூபாய் மஹர் பணம் எனும் மணக்கொடையாக பெற்ற தொகையை தான் ஏற்கனவே நீதிமன்றத்தில் ஷா பானுவின் கணக்கில் செலுத்திவிட்டதால், ஷா பானுவுக்கு ஜீவனாம்சம் வழங்கவேண்டியது இல்லை என்று வாதிட்டார். \n\nSection::::நீதிமன்ற தீர்ப்புகள்.\nவழக்கை விசாரித்த நீதிபதி, முகமது அகமது கானின் வாதத்தை ஏற்றுக்கொள்ளாது, குற்றவியல் நடைமுறைச் சட்டம் இந்தியர் அனைவருக்கும் பொதுவானது. இஸ்லாமியர்களின் ஷரியத் சட்டம், இந்திய குற்றவியல் நடைமுறை சட்டத்தை பாதிக்காது என்று கூறி, 1979 ஆம் ஆண்டில் ஷா பானுவுக்கு மாதா மாதம் 25 ரூபாய் ஜீவனாம்சமாக முகமது அகமது கான் வழங்கவேண்டும் என இந்தூர் குற்றவியல் நீதிமன்றம் தீர்ப்பளித்தது. \n\nமாத ஜீவனாம்சம் 25 ரூபாய் தனக்கு போதாது என்று கூறி, மத்திய பிரதேச உயர் நீதிமன்றத்தில் மறு ஆய்வு மனு ஒன்றை, ஷா பானு தாக்கல் செய்தார். மறு ஆய்வு மனுவை விசாரித்த உயர் நீதிமன்றம், ஷா பானுவின் ஜீவனாம்சத்தை ரூபாய் 25 லிருந்து ரூபாய் 179.20 ஆக உயர்த்தியது. \n\nஉயர் நீதிமன்ற தீர்ப்பை எதிர்த்த முகமது அகமது கான், இந்திய உச்ச நீதிமன்றத்தில் மேல் முறையீடு செய்தார். மேல் முறையீட்டை விசாரித்த உச்ச நீதிமன்றம், மத்தியப் பிரதேச உயர் நீதிமன்றத்தின் தீர்ப்பு சரியே என்று கூறி முகமது அகமது கானின் அப்பீல் மனுவை 23 ஏப்ரல் 1985 அன்று தள்ளுபடி செய்து தீர்ப்பளித்தது. இத்தீர்ப்பை இந்திய மகளிர் அமைப்புகள் வரவேற்றது. ஆனால் இசுலாமிய மத அமைப்புகள் எதிர்த்தன.\n\nSection::::சட்டத் திருத்தம்.\nஇசுலாமிய சரியத் சட்டத்திற்கு எதிரான உச்ச நீதிமன்ற தீர்ப்பை எதிர்த்து இசுலாமிய அமைப்புகள் இந்தியா முழுவதும் போராட்டங்களும், ஆர்ப்பாட்டங்களும் செய்தது.\nஷா பானுவின் வழக்கில் உச்ச நீதிமன்றம் வழங்கிய தீர்ப்பால் இசுலாமிய சிறுபான்மையினருக்கு ஏற்பட்ட அதிருப்தியை சரி செய்யும் பொருட்டு, ராஜீவ் காந்தி தலைமையிலான இந்திய அரசு, உச்ச நீதிமன்றத்தின் தீர்ப்பு செல்லுபடியாகாத வண்ணம் நாடாளுமன்றத்த்தில் முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 கொண்டு வந்தார்.\n\nஇச்சட்டத்தின்படி தலாக் செய்யப்பட்ட பெண்னின் உறவினர்கள் (கணவனைத் தவிர்த்து), யார் அந்த பெண்மணி இறந்த பிறகு அவ:ளுடைய சொத்துக்கு வாரிசுதாரர் ஆகிறார்களோ, அவர்களை அந்த பெண்மணிக்கு ஜீவனாம்சம் வழங்கும்படி நீதிமன்றம் உத்தரவு பிறப்பிக்கலாம். அப்படிப்பட்ட சொந்தக்காரர்கள் யாரும் இல்லை என்றாலோ அல்லது இருந்தும் ஜீவனாம்சம் வழங்கக்கூடிய சூழ்நிலையில் அவர்கள் இல்லை என்றாலோ, அந்த பெண்மணிக்கு வக்ஃப் வாரியம் ஜீவனாம்சம் வழங்க நீதிமன்றம் உத்தரவிடலாம்.\nSection::::இந்தியாவில் பொது உரிமையியல் சட்டம்.\nராஜீவ் காந்தி தலைமையிலான அரசு கொண்டு வந்த முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 சட்டத்தால், கணவனால் திருமண முறிவு அடைந்த இசுலாமிய பெண்கள், மற்ற சமயத்தை சார்ந்த திருமண முறிவு ஆன பெண்கள் போன்று ஜீவனாம்சம் பெற வழியில்லாது போயிற்று. இதனால் இசுலாமிய பெண்களுக்கு சமூக நீதி கிடைக்காது போயிற்று. எனவே அனைவருக்கும் சமூக நீதி கிடைக்கும் வண்ணம் இந்தியாவில் பொது உரிமையியல் சட்டம் இயற்ற வேண்டும் என ஷா பானு சீவனாம்ச வழக்கின் தீர்ப்பின் போது உச்ச நீதிமன்ற நீதியரசர்கள் தங்கள் கருத்தை, இந்திய நடுவண் அரசுக்கு கூறியுள்ளது. இந்தியாவில் அனைத்து சமயத்தினருக்கான பொது சிவில் சட்டம் இயற்றுவதற்கு குடியரசுத் தலைவர் அப்துல் கலாம் ஆதரவு அளித்துள்ளார்.\n\n\n"}
{"id": "261864", "url": "https://ta.wikipedia.org/wiki?curid=261864", "title": "அலுமினியம் ஆக்சைடு உற்பத்தி செய்யும் நாடுகளின் பட்டியல்", "text": "அலுமினியம் ஆக்சைடு உற்பத்தி செய்யும் நாடுகளின் பட்டியல்\n\nஅலுமினியம் ஆக்சைடு உற்பத்தி செய்யும் நாடுகளின் பட்டியல் (\"list of countries by aluminium oxide production\") பிரித்தானிய நில அளவைத் துறை 2006 ஆம் ஆண்டின் உற்பத்தி செய்யப்பட்ட அலுமினாவின் தரவுகள் அடிப்படையில் யூன் 2008 இல் தயாரிக்கப்பட்டது.\n\nஅலுமினியம் ஆக்சைடு என்பது AlO என்ற மூலக்கூற்று வாய்ப்பாடுடன் உள்ள அலுமினியத்தின் ஓர் ஈரியல்பு ஆக்சைடு ஆகும். சுரங்க, பீங்கான தொழில்துறைகள் மற்றும் பொருளறிவியல் துறையினர் பொதுவாக இதை அலுமினா என்றும் அலாக்சைட்டு என்றும் குறிப்பிடுவார்கள். பாக்சைட்டு தாதுவில் இருந்து பேயர் முறையில் அலுமினா தயாரிக்கப்படுகிறது. அலுமினாவின் மிகமுக்கியமான உப்யோகம் அலுமினியம் தயாரிப்பது ஆகும். இதனுடைய கடினத்தன்மை காரணமாக உராய்வுப் பொருளாகவும், உயர் உருகுநிலை காரணமாக ஒளிவிலகு பொருளாகவும் பயன்படுத்தப்படுகிறது.\n\n"}
{"id": "261876", "url": "https://ta.wikipedia.org/wiki?curid=261876", "title": "சருகுமான்", "text": "சருகுமான்\n\nசருகுமான் (Mouse Deer) என்பது சிறிய, குளம்புள்ள உயிரினம் ஆகும். இவை தென், தென்கிழக்கு ஆசியாவில் உள்ள காடுகளில் காணப்படுகின்றன. இவற்றின் கிளையினம் ஒன்று மத்திய, மேற்கு ஆப்பிரிக்காவின் மழைக்காடுகளில் காணப்படுகின்றன. இவை தனித்தோ அல்லது இணைகளாகவோ வாழ்கின்றன இவை தாவர பொருள்களான புற்களையும், இலைகளையும் உணவுவாக கொள்கின்றன. இவைற்றில் ஆசிய இனங்கள் 0.7 - 8.0 கிலோகிராமுக்கு (1.5 - 17.6 இறாத்தலுக்கு) இடைப்பட்ட எடையும் உள்ளவை இவை உலகின் மிகச்சிறிய குளம்புள்ள உயிரினமாகும். ஆப்பிரிக்க சருகுமான் 7-16 கிலோகிராம் (15-35 இறாத்தல்) எடையுள்ளவை பிற சருகுமான் இனத்தைவிட இவை பெரியதாகும். \n\nசருகுமான்கள் மிகச்சிறிய உருவம் கொண்டவை. இவற்றுக்கு கொம்புகள் இல்லை, சிறியவால் உண்டு. நிறம் சைத்தூன் பழுப்பாகவும், உடலின் மேற்புறம் மஞ்சள் தூவியது போலவும், அடிப்பகுதி வெண்மையாகவும் காணப்படும். ஆண் சருகுமானுக்கு கோரைப்பற்கள் உண்டு இவை ஒரு சோடி தந்தம் போல நீண்டு காணப்படும். இவை இலங்கை, தென்னிந்தியா, மத்தியப் பிரதேசம், ஒரிசா, பீகார் மாநில காட்டுப் பகுதிகளில் காணப்படுகின்றன.\n\nSection::::பெயரீடு.\nசருகுமான்களில் நான்கு இனங்களே இருப்பதாக முன்னர் அறியப்பட்டது. 2004 ஆம் ஆண்டு \"T. nigricans\", \"T. versicolor\" என்பன முறையே நாப்பு சருகுமான் \"(T. napu)\", கஞ்சில் சருகுமான் \"(T. kanchil)\" ஆகியவற்றிலிருந்தும், வில்லியம்சன் சருகுமான் \"(T. williamsoni)\" என்பது சாவகச் சருகுமான் \"(T. javanicus)\" இனத்திலிருந்தும் வேறு பிரிக்கப்பட்டன. 2005 ஆம் ஆண்டு இந்தியப் புள்ளிச் சருகுமான் \"(M. indica)\", மஞ்சட் கோட்டுச் சருகுமான் \"(M. kathygre)\" என்பன இலங்கை புள்ளிச் சருகுமான் அல்லது வெண் புள்ளிச் சருகுமான் \"(M. meminna)\" எனப்படும் இனத்திலிருந்து பிரிக்கப்பட்டன. இதனால் இவை பத்து இனங்களாயின.\n\n"}
{"id": "261885", "url": "https://ta.wikipedia.org/wiki?curid=261885", "title": "யோன் மெட்சிங்கர்", "text": "யோன் மெட்சிங்கர்\n\nயோன் டொமினிக் அந்தனி மெட்சிங்கர் (Jean Dominique Antony Metzinger) என்னும் முழுப்பெயர் கொண்ட யோன் மெட்சிங்கர் (யூன் 24, 1883 – நவம்பர் 3, 1956) 20ம் நூற்றாண்டின் முக்கியமான பிரெஞ்சு ஓவியரும், கோட்பாட்டாளரும், எழுத்தாளரும், திறனாய்வாளரும், கவிஞரும் ஆவார். இவர், அல்பர்ட் கிளெய்சு (Albert Gleizes) என்பவருடன் சேர்ந்து கியூபிசத்துக்கான கோட்பாடு அடிப்படைகளை உருவாக்கினார். 1900க்கும் 1904க்கும் இடைப்பட்ட இவரது தொடக்ககால ஆக்கங்கள் யோர்ச் சோரா, என்றி எட்மன்ட் குரொசு ஆகியோரின் புது-உணர்வுப்பதிவுவாதப் பாணியின் செல்வாக்குக்கு உட்பட்டிருந்தன. 1904க்கும், 1907க்கும் இடையில் செசானியக் கூறுகளைக் கொண்ட பிரிப்பிய, போவியப் பாணிகளிலான ஆக்கங்களை உருவாக்கினார். இவை முன்கியூபிசத்தின் முதற் சில ஆக்கங்களுக்கு வழிகோலின.\n\n1908 இலிருந்து வடிவங்களைப் பட்டைமுகங்களாகக் காட்டும் சோதனைகளில் ஈடுபட்டார். இப்பாணியே விரைவில் கியூபிசம் எனப்படும் பாணியானது. கியூபிசத்தில் இவரது தொடக்ககால ஈடுபாடு இவரை ஒரு செல்வாக்குள்ள ஓவியராகவும், முதன்மையான கோட்பாட்டாளராகவும் இனம்காட்டியது. பல்வேறு பார்வைநிலைகளில் இருந்து ஒரு பொருளைப் பார்ப்பதற்காக அப்பொருளைச் சுற்றி நகர்வதான கருத்துரு முதன் முதலாக 1910ல் வெளியிடப்பட்ட மெட்சிங்கரின் Note sur la Peinture என்னும் கட்டுரையில் கையாளப்பட்டது. கியூபிசத்தின் தோற்றத்துக்கு முன்னர் ஓவியர்கள் ஒற்றைப் பார்வை நிலையில் இருந்தே தமது ஆக்கங்களை உருவாக்கினர். மெட்சிங்கரே முதன் முறையாக அவரது Note sur la peinture இல் வெளி காலம் ஆகிய இரு சூழல்களிலும் தொடர்ச்சியானதும், அகவயமானதுமான பொருட்களின் அநுபவங்களைப் பிரதிநிதித்துவம் செய்வதில் ஆர்வத்தை உருவாக்கினார்.\n"}
{"id": "261888", "url": "https://ta.wikipedia.org/wiki?curid=261888", "title": "பல்லேகலை", "text": "பல்லேகலை\n\nபல்லேகலை (\"Pallekele\", ) எனப்து இலங்கையின் கண்டி நகரின் ஒரு புறநகராகும். கண்டி நகரில் இருந்து 8 கிமீ தூரத்த்கில் அமைந்துள்ளது.\n\nஇங்கு முத்தையா முரளிதரன் பன்னாட்டுத் துடுப்பாட்ட அரங்கம், கண்டி திரித்துவக் கல்லூரியின் ரக்பி விளையாட்டரங்கு, இலங்கை பன்னாட்டு பௌத்த கல்விக்கழகம் ஆகியன அமைந்துள்ளன. இங்குள்ள ஆயோஐன கம முத்துமாரியம்மன் கோயில் பிரபலமானது. அத்துடன் ஆயோஜனகம பாரதி விளையாட்டு கழகம் உள்ளது. இப்பிரதேசத்து பாடசாலைகள் க.வ. வாணி தமிழ் வித்தியாலயம் மற்றும் க. வ. விவேகநந்தா தமிழ் வித்தியாலயம் போன்றவை உள்ளது .மேலும் ஆயுா்வேத வைத்தியசாலை மற்றும் மத்திய மாகாண சபை கட்டிட தொகுதி, இப்பிரதேசத்தில் அமைந்துள்ள முக்கிய இடங்கள் ஆகும். பல்லேகலை பல்லின மக்கள் வாழும் பிரேதசம் ஆகும். இங்கு பெரும்பான்மையாக தமிழா்களே வாழ்கின்றனா்.\n\n"}
{"id": "261902", "url": "https://ta.wikipedia.org/wiki?curid=261902", "title": "பெகாசசு (பறக்கும் குதிரை)", "text": "பெகாசசு (பறக்கும் குதிரை)\n\nபெகாசசு(Pegasus) என்னும் பறக்கும் குதிரை( பண்டைய கிரேக்கம் : Πήγασος, Pēgasos; லத்தீன் : Pegasus) என்பது ஒரு கற்பனை உயிரினம் ஆகும். கிரேக்கத் தொன்மவியலில் இடம் பெற்றுள்ள இந்தக் குதிரை தூய வெள்ளை நிறத்தில், சிறகு உள்ள தெய்வீக குதிரை ஆகும். \n\nSection::::பெகாசின் கதை.\nபாம்புகளை தலையில் கொண்ட மெடூசாதான் இதன் தாய்.பிறக்கும்போதே அதன் அம்மா மெடூசா இறந்துவிட்டாள் இதனால் பறக்கும் குதிரையைக் கட்டுப்படுத்த யாருமே இல்லை எனும் நிலை ஏற்பட்டது. இதனால், முரட்டுத்தனம்மிக்க உயிரினமாகப் பறக்கும் குதிரை விளங்கியது.\n\nகிரேக்கத் தொன்மத்தில் இடம்பெற்ற ஒரு வீரனான பெல்லரோபான் என்பவன் முரட்டுத்தனமிக்க இந்த பறக்கும் குதிரையை அடக்கி, அதை வாகனமாக பயன்படுத்திக்கொண்டான். இந்த இருவரும் சேர்ந்து பல சாகசங்களைச் செய்தனர். பலரைக் கொன்ற ஆபத்தான சிமேரா என்ற கொடிய விலங்கை பெல்லரோபான் பறக்கும் குதிரையில் சவாரி செய்து கொன்றான்.\n\nஇந்நிலையில் யாருமே செல்லக் கூடாது எனத் தடைவிதிக்கப்பட்டிருந்த ஒலிம்பஸ் மலைச் சிகரத்தில் பெல்லரோபான் பறக்கும் குதிரையுடன் சவாரி செய்தான். அப்படிப் போக முயன்றதால் பெல்லரோபானை சியுசு கடவுள் தண்டிக்கும்விதமாக பறக்கும் குதிரையிலிருந்து கீழே தள்ளிவிட்டார். இதனால் பெல்லரோபானுக்குக் காலில் ஊனம் அடைந்தான். பிறகு ஒலிம்பசு மலையில் பறக்கும் குதிரைக்கு சியுசு கடவுள் மின்னலைப் பிடித்து அதன் ஆற்றலை கொண்டுவந்து தரும் வேலையைத் தந்தார்.\n\nSection::::தோற்றம்.\nகிரேக்கப் புராணக் கதைகள் மூலமாகப் பிரபலமானது \"பெகாசஸ்\". தூய வெள்ளை நிறம் கொண்டு பறவை போல சிறகுகள் உள்ள குதிரை பெகாசஸ்.\n\nSection::::சின்னம்.\nஇரண்டாம் உலகப் போரில் பிரிட்டன் நாட்டினர் பயன்படுத்திய பாரசூட்டுகளில் பெல்லரோபான், பறக்கும் குதிரை மீது அமர்ந்திருக்கும் படம் சின்னமாகப் பயன்படுத்தப்பட்டது.\n"}
{"id": "261913", "url": "https://ta.wikipedia.org/wiki?curid=261913", "title": "1503", "text": "1503\n\n1503 (MDIII) ஜூலியன் நாட்காட்டியில் ஞாயிற்றுக்கிழமையில் ஆரம்பமான ஒரு சாதாரண ஆண்டாகும்.\n\n\n\n"}
{"id": "261916", "url": "https://ta.wikipedia.org/wiki?curid=261916", "title": "கணிதவியலாளர்களின் பட்டியல்கள்", "text": "கணிதவியலாளர்களின் பட்டியல்கள்\n\nஇது கணிதவியலாளர்களின் பட்டியல்கள் ஆகும்.\n\n\n\n\n\n\n\n\n"}
{"id": "261919", "url": "https://ta.wikipedia.org/wiki?curid=261919", "title": "யுரேனசு (தொன்மவியல்)", "text": "யுரேனசு (தொன்மவியல்)\n\nயுரேனசு (Uranus) என்பவர் கிரேக்கத் தொன்மவியலில் காணப்படும் வானத்தின் கடவுள் ஆவார். உரோமத் தொன்மவியலில் இவருக்கு ஒப்பானவர் கேலசு ஆவார். இவரின் பெயரில் அடிப்படையிலேயே கதிரவக் குடும்பத்தில் காணப்படும் ஏழாவது கோளான யுரேனசிற்குப் பெயரிடப்பட்டது. இவரது மனைவி பூமி கடவுள் கையா ஆவார். ஈசியோட் எழுதிய தியோகோனியில் கையாவின் மகனாக யுரேனசு குறிப்பிடப்பட்டுள்ளார். \n\nSection::::கிரேக்கத் தொன்மவியல்.\nயுரேனசு மற்றும் கையாவிற்கு நூறு கைகள் கொண்ட எகாடோஞ்சிர்கள், ஒற்றைக் கண் கொண்ட சைக்ளோப்சுகள் மற்றும் பெரிய உருவம் கொண்ட கைகான்ட்சுகள் என்னும் அரக்கர்கள் போன்ற வலிமை மிகுந்த பிள்ளைகள் பிறந்தனர். இதனால் பயந்த யுரேனசு அவர்களை கையாவிற்குத் தெரியாமல் பாதாள உலகமான டார்டரசில் மறைத்து வைத்தார். அவர்கள் பாதாளத்தில் இருந்து கொண்டு கையாவிற்கு துன்பம் தந்தனர். இதனால் உண்மையை அறிந்த கையா யுரேனசு மீது கோபம் கொண்டு கல்லால் ஒரு அரிவாள் செய்தார். அதைக் கொண்டு யுரேனசை வீழ்த்துமாறு தன் டைட்டன் பிள்ளைகளிடம் கொடுத்தார். ஆனால் அவர்கள் பயந்து பின்வாங்கினர். பிறகு குரோனசு மட்டும் தைரியமாக முன்வந்து அந்த அரிவாளை எடுத்தார். யுரேனசு கையாவுடன் உறவாட முயன்றபோது அவரின் பிறப்புறுப்பை வெட்டி குரோனசு கடலில் வீசியெறிந்தார். அதில் இருந்து பொங்கிய நுரையில் இருந்து கடவுள் அப்ரோடிட் பிறந்ததாகக் கூறப்படுகிறது.\n\n"}
{"id": "261922", "url": "https://ta.wikipedia.org/wiki?curid=261922", "title": "1709", "text": "1709\n\n1709 (MDCCIX) ஒரு செவ்வாய்க்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது சனிக்கிழமையில் ஆரம்பமானது.\n\n\n"}
{"id": "261925", "url": "https://ta.wikipedia.org/wiki?curid=261925", "title": "வாழ்க்கைப் படி", "text": "வாழ்க்கைப் படி\n\nஜீவனாம்சம் அல்லது வாழ்கைப் படி என்பது தன் வாழ்க்கையை தானே பராமரித்துக் கொள்ள இயலாத நிலையில் உள்ள ஒருவர், தன்னைப் பராமரித்துக் கொள்ளத் தேவையான தொகையை நீதிமன்ற கட்டளையின்படி பெறும் ஒரு ஈட்டுத் தொகையாகும்.\n\nSection::::இந்தியாவில் ஜீவனாம்சம்.\nதன்னைத் தானே காப்பாற்றிக் கொள்ள இயலாமலும், தன்னைப் பராமரிக்க வேண்டியவர் கைவிட்ட நிலையில் இருக்கும் ஒரு இந்தியக் குடிமகனுக்கு இந்திய குற்றவியல் சட்டத்தின் (Criminal Procedure Code) பிரிவு 125, 126, 127 மற்றும் 128இன் படி பெறப்படும் தொகையே சீவனாம்சம் ஆகும். ஷா பானு பேகம் சீவனாம்ச வழக்கின் தீர்ப்புக்குப் பின் இசுலாமியப் பெண்கள் மட்டும் இந்திய குற்றவியல் சட்டத்தின்படி சீவனாம்சம் கிடைக்காது. அதற்கு பதிலாக முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 (THE MUSLIM WOMEN (PROTECTION OF RIGHTS ON DIVORCE) ACT, 1986) இன் படியே சீவனாம்சம் வழங்கப்படுகிறது.\n\nSection::::சீவனாம்சம் தொகை பெறுவதற்கு தகுதியுள்ளவர்கள்.\nஇந்திய குற்றவியல் சட்டத்தின் பிரிவு 125, 126, 127 மற்றும் 128இன் கீழ்:\n\nமேற்கூறிய இவர்கள் அனைவரும் தன்னுடைய கணவர், தகப்பன் மற்றும் பிள்ளைகளிடமிருந்து ஜீவனாம்சம் கோர இந்தப் பிரிவு வழிவகை செய்கிறது. இந்தச் சட்டப் பிரிவில் மனைவி என்ற சொல் சட்டப்பூர்வமான மனைவியை மட்டுமே குறிக்கும். மேலும், கணவரால் விவாகரத்து செய்யப்பட்ட பெண் மறுமணம் செய்யாத பட்சத்திலும், எந்தவிதமான நிரந்தர ஜீவனாம்சம் பெறாத பட்சத்திலும், தன்னைத் தானே பராமரித்துக் கொள்ள எந்தவிதமான வருமானமும் இல்லாத பட்சத்திலும் இந்தச் சட்டத்தின் கீழ் ஜீவனாம்சம் கோர இயலும்.\n\nமைனர் குழந்தைகளுக்கு தாயே காப்பாளராக இருந்து சீவனாம்ச வழக்கு தாக்கல் செய்ய இயலும், இது சட்டம் ஏற்றுக் கொள்ளாத குழந்தைக்கும் பொருந்தும். மேலும் சீவனாம்ச வழக்கு நிலுவையில் இருக்கும் போது இடைக்கால ஜீவனாம்சம் கோரவும் இந்தச் சட்டத்தில் இடமுண்டு.\n\n\n"}
{"id": "261927", "url": "https://ta.wikipedia.org/wiki?curid=261927", "title": "வண்ணத்தீட்டுக்கோல்", "text": "வண்ணத்தீட்டுக்கோல்\n\nவண்ணக்கட்டி அல்லது வண்ணத்தீட்டுக்கோல் (\"crayon\") என்பது ஒரு வண்ணக் குச்சி ஆகும். இது மெழுகு, கரி, சுண்ணாம்பு ஆகியவற்றை சேர்த்து செய்யப்பட்டது இது குழந்தைகள் வரைய அல்லது வண்ணம்தீட்ட பயன்படுத்தப்படும் பொருள் ஆகும்.\n\nஇவை விலை மலிவாகவும், நச்சுத் தன்மை அற்றதாகவும் (பென்சில் அல்லது பேனா பயன்படுத்தும் போது அதன் கூர்மைபோன்ற ஆபத்து அற்றது) உள்ளவை. வண்ணப்பூச்சுகள் செய்ய குறிப்பான் எழுதுகோல்களை விட எளிதானதாக உள்ளவை, மேலும் பலவேறு நிறங்களில் கிடைக்கக்கூடியது. இந்தப் பண்புகளால் மாணவர் மற்றும் தொழில்முறை கலைஞர்களால் பரவலாக பயன்படுத்தப்பட்டு வருகின்றது. கூடுதலாக சிறிய குழந்தைகள் வரைந்து பழக எளிதான பொருளாக உள்ளது.\n\nSection::::தற்கால கிரேயான்களின் வரலாறு.\nஅமெரிக்காவைச் சேர்ந்த சகோதரர்களான எட்வின் பின்னி, ஹெரால்டு ஸ்மித் ஆகியோர் சாயப்பொருள் தயாரிக்கும் நிறுவனத்தை நடத்திவந்தனர். இவர்கள் நிறுவனத்தில் இரண்டு நிறங்களில் கிரேயான்கள் தயாரிக்கப்பட்டு வந்தன. சிவப்பு கிரேயான்கள் வண்ணம் பூசவும், கறுப்பு கிரேயான்கள் டயர் என்னும் வட்டகைகளுக்கு வண்ணம் சேர்ப்பதற்கும் பயன்படுத்தப்பட்டுவந்தது. 1900ஆம் ஆண்டில் இவர்கள் பென்சில்கள் தயாரித்து விற்கத் துவங்கினர். ஒரு நாள் அவர்கள் பெனிசில் விற்பனை பொருட்டு ஒரு பள்ளிக்குச் சென்றனர். அங்கு கிரேயான்களைக் கொண்டு சிறுவர்கள் படம் வரைந்து வண்ணம் பூசிக்கொண்டிருந்தார்கள். அது சிறுவர்களுக்கு கடினமாக இருப்பதையும், அந்த வண்ணக் கிரேயான்கள் நச்சுத்தன்மை கொண்டுள்ளதையும் கண்டு குழந்தைகளுக்கு எளிதாகவும், நச்சுத்தன்மை அற்றதாகவும் இருக்கும்வகையில் கிரேயான்களை தயாரிக்கும் முயற்சியில் ஈடுபட்டனர். இதனால் 1903இல் இப்போது உள்ள மாதிரியான கிரேயான்களான அவை விற்பனைக்கு வந்தன.\n\nSection::::பெயர் காரணம்.\nபின்னியின் மனைவி ஆலிஸ்தான் இந்த வித்தியாசமான கலர் பென்சிலுக்குக் கிரேயான் என்று பெயர் சூட்டியவர். சாக்பீஸ் போன்று இதன் வடிவம் இருப்பதால் இதற்கு அந்தப் பெயர் சூட்டப்பட்டது. கிரேயான் என்பது பிரெஞ்சு சொல். சாக்பீஸுக்கு பிரெஞ்சு மொழியில் கிரை என்று பெயர். ஓலா என்றால் எண்ணெய். இந்த இரண்டு வார்த்தைகளையும் சேர்த்துதான் கிரேயானோ அல்லது கிரேயான் என்ற பெயரை ஆலிஸ் உருவாக்கினார்.\n"}
{"id": "261930", "url": "https://ta.wikipedia.org/wiki?curid=261930", "title": "வெற்றிக்கரங்கள்", "text": "வெற்றிக்கரங்கள்\n\nவெற்றிக்கரங்கள் 1991ஆவது ஆண்டில் ஆர். கிருஷ்ணமூர்த்தி இயக்கத்தில் வெளியான ஒரு இந்தியத் தமிழ்த் திரைப்படமாகும். இப்படத்தில், பிரபு, பிரேம் மேனன், ரூபினி ஆகியோர் முக்கிய கதாபாத்திரங்களில் நடித்திருந்தனர்.\n\n\nSection::::பாடல்கள்.\nஇத்திரைப்படத்திற்கு இளையராஜா இசையமைத்திருந்தார்.\n"}
{"id": "261933", "url": "https://ta.wikipedia.org/wiki?curid=261933", "title": "நாவி", "text": "நாவி\n\nநாவி (\"Naavi\") என்பது ஒரு தமிழ்ச் சந்திப்பிழை திருத்தி ஆகும். இது சில மரபுப்பிழைகளையும் சரிசெய்யக்கூடியது. இதனை வலைத்தள இடைமுகத்தினூடாகப் பயன்படுத்தமுடியும்.\n\nSection::::வரலாறு.\nஇச்சந்திப்பிழை திருத்தியானது, நீச்சல்காரன் என்ற புனைபெயரைப் பயன்படுத்தி வரும் இராசாராமனால் 2012இல் வெளியிடப்பட்டது. தனது வலைப்பதிவில் சந்திப்பிழைகள் காணப்படுவதாகச் சுட்டிக்காட்டப்பட்டதையடுத்து, சந்திப்பிழைகளைச் சரிசெய்வதற்கான ஒரு தமிழ் மென்பொருளை உருவாக்கும் முயற்சியில் நாவியை உருவாக்கியதாக நீச்சல்காரன் கூறுகின்றார். இது இணையத்தில் இலவசமாகக் கிடைக்கிறது. இதன் மூலம் 70% துல்லியமாகச் சந்திப்பிழைகளைத் திருத்த முடிவதாக (2012 சூலை 22இன்படி) நீச்சல்காரன் கூறுகின்றார்.\n\nSection::::சந்திப்பிழைகளைத் திருத்தும் முறை.\nதொல்காப்பியம், நன்னூல் ஆகிய நூல்களில் குறிப்பிடப்பட்டுள்ள நெறிமுறைகளையும் ஞானச்செல்வனின் \"பிழையின்றித் தமிழ் பேசுவோம் எழுதுவோம்\" என்ற நூலையும் தமிழ் இணையக் கல்விக்கழகப் பாடங்களையும் அடிப்படையாகக் கொண்டு, இம்மென்பொருள் வடிவமைக்கப்பட்டுள்ளது. ஒரு தமிழ்ச் சொற் பட்டியலை மூலமாகக் கொண்டு இம்மென்பொருள் சந்திப்பிழைகளைத் திருத்துகின்றது.\n\nSection::::வசதிகள்.\nநாவி வலைத்தளத்தில் ஒருங்குறியில் அமைந்த ஒரு தமிழ்க் கிளவியத்தை இட்டு, \"ஆய்வு செய்\" என்பதை அழுத்தியதும், தெளிவான சந்திப்பிழைகளையும் மரபுப்பிழைகளையும் வேறாகவும் மென்பொருளின் ஐயப்பாட்டுக்குரியவற்றையும் மென்பொருளால் பரிந்துரைக்கப்படுபவற்றையும் வேறாகவும் வெவ்வேறு நிறங்களில் காண்பிக்கும். பிளாகர் வலைப்பதிவுகளிலிருந்து இத்தளத்திற்கு நேரடியாக இணைப்புத் தரமுடியும். வாணி என்ற தமிழ் எழுத்துப்பிழை திருத்தியில், சந்திப்பிழைகளைக் கண்டறிவதற்காக இச்செயலி இணைக்கப்பட்டுள்ளது.\n\n"}
{"id": "261942", "url": "https://ta.wikipedia.org/wiki?curid=261942", "title": "கோலாலம்பூர் நடுவண் தொடருந்து நிலையம்", "text": "கோலாலம்பூர் நடுவண் தொடருந்து நிலையம்\n\nகோலாலம்பூர் சென்ட்ரல் அல்லது சென்ட்ரல் கோலாலம்பூர் (\"Kuala Lumpur Sentral, KL Sentral\") என்று அழைக்கப்படும் கோலாலம்பூர் நடுவண் தொடருந்து நிலையம் மலேசியத் தலைநகரம் கோலாலம்பூரின் முதன்மை தொடருந்து நிலையம் ஆகும். பல தடங்கள் ஒன்றிணையும் இந்நிலையம் ஏப்ரல் 16, 2001இல் திறக்கப்பட்டது. முன்னதாக பழைய கோலாலம்பூர் தொடருந்து நிலையம் நகரின் முதன்மை நகரிடை தொடருந்து மையமாக விளங்கியது. மலேசியாவின் மிகப்பெரும் தொடருந்து நிலையமாக கேஎல் சென்ட்ரல் விளங்குகின்றது.\n\nகோலாலம்பூர் நடுவண் நிலையம் இடைமுறைமை போக்குவரத்து அச்சாக வடிவமைக்கப்பட்டுள்ளது. கோலாலம்பூரின் பெரும்பாலான பயணியர் தொடருந்து தடங்கள் இங்கு இணைக்கப்பட்டுள்ளன. மலேசியத் தீபகற்பத்திற்கும் சிங்கப்பூருக்கும் செல்லும் பல நகரிடை சேவைகள் இங்கிருந்து கிளம்புகின்றன. தொடருந்து இணைப்புகள் அனைத்தும் முடிவடைந்த நிலையில் வணிக வளாகங்களும் அலுவகங்களும் அடுக்ககங்களும் திட்டமிட்டபடி முடிவுறவில்லை. இவை 2015இல் முழுமையடையும் என எதிர்பார்க்கப்படுகின்றன. இது கோலாலம்பூரின் நிதி, வணிக மையமாகவும் வடிவமைக்கப்பட்டுள்ளது.\n\n"}
{"id": "261948", "url": "https://ta.wikipedia.org/wiki?curid=261948", "title": "மலாயத் தொடருந்து நிறுவனம்", "text": "மலாயத் தொடருந்து நிறுவனம்\n\nவரையறுக்கப்பட்ட மலாயத் தொடருந்து நிறுவனம் (\"Keretapi Tanah Melayu Berhad\",\"கரேத்தாப்பி தனாஹ் மலாயு பெர்ஹாட்\") பரவலாக கேடிஎம் (KTM) (Jawi: كريتاڤي تانه ملايو برحد) அல்லது மலாயா தொடருந்து நிறுவனம் மலேசியத் தீபகற்பத்தில் தொடருந்து சேவைகளை வழங்கும் முதன்மை நிறுவனம் ஆகும். இந்தத் தொடருந்து அமைப்பு பிரித்தானிய குடியேற்றக் காலத்திலேயே வெள்ளீயப் போக்குவரத்திற்காக கட்டமைக்கப்பட்டது. முன்னதாக இது \"மலாய் இராச்சியங்களின் கூட்டமைப்பு தொடருந்து\" (FMSR) எனவும் \"மலாயா தொடருந்து நிர்வாகம்\" (MRA) எனவும் அழைக்கப்பட்டது. 1962 முதல் தற்போதைய பெயரான கெரெடாபி தனா மெலாயு என்று (சுருக்கமாக கேடிஎம்) அழைக்கப்படுகின்றது. 1992இல் இந்த அமைப்பு முழுமையும் மலேசிய அரசுடைமையான தனிநிறுவனமாக வரையறுக்கப்பட்டது.\n\n"}
{"id": "261953", "url": "https://ta.wikipedia.org/wiki?curid=261953", "title": "திபெத்திய சிறுமான்", "text": "திபெத்திய சிறுமான்\n\nதிபெத்திய சிறுமான் (Tibetan Gazelle) என்பது ஒரு மான் இனமாகும். இவை குறிப்பாக திபெத்திய பீடபூமியிலும், வடகிழக்கு லடாக், சிக்கிம் ஆகிய பகுதிகளிலும் வாழ்கின்றன.\n\nSection::::விளக்கம்.\nஇந்த மான்கள் சிறிய வகை மான்கள் ஆகும். ஆண், பெண் ஆகிய இருவகை மான்களும் தோராயமாக 13-16 கிலோ (29 -35 இராத்தல் ) எடை கொண்டவை. தோள்பட்டைவரை 54 முதல் 65 சென்டிமீட்டர் (21-26 அங்குலம்) உயரம் உடையவை. தலை முதல் உடல்வரை 91 முதல் 105 செ.மீ (36-41 அங்குலம்) நீளம் கொண்டவை. ஆண் மான்கள் பின் நோக்கி கூராக வளைந்த கொம்புகள் கொண்டவை. வால் குறுகியும் முனையில் கருமையாகவும் இருக்கும். பெண்மானுக்குக் கொம்புகள் கிடையாது.\n"}
{"id": "261959", "url": "https://ta.wikipedia.org/wiki?curid=261959", "title": "இமயமலை வரையாடு", "text": "இமயமலை வரையாடு\n\nஇமயமலை வரையாடு (\"Himalayan tahr\") என்பது ஒரு பெரிய, மலை வெள்ளாடு ஆகும். இவை இமயமலையில் உள்ள தெற்கு திபெத் , வட இந்தியா, நேபாளம் ஆகிய பகுதிகளில் காணப்படுகிறன. வேட்டையாடப்படுவதன் காரணமாக இவற்றின் எண்ணிக்கை வெகுவாக குறைந்துவருகிறது. இதனால் அச்சுறு நிலையை அண்மித்த இனம் என்று பன்னாட்டு இயற்கைப் பாதுகாப்புச் சங்கம் அறிவித்துள்ளது.\nஇமயமலை வரையாடுகள் நியூசிலாந்து, தென்னாப்பிரிக்கா போன்ற நாடுகளுக்கு கொண்டுசெல்லப்பட்டுள்ளன.\n\nSection::::விளக்கம்.\nஇவற்றுக்கு கழுத்திலிருந்தும், தோள்பட்டையில் இருந்தும் நீண்ட முடி முட்டிவரை தொங்கும், பறட்டைன பிடரிமயிரும், உறுதியான உடலும், வலுவான கால்களும் கொண்டவை. குறுகிய விறைப்பான காதுகள், பின்நோக்கி வளைந்த கொம்புகள் கொண்டவை. உடல் நிறம் சிவப்பு கலந்த பழுப்பு நிறம் கொண்டது.\n"}
{"id": "261966", "url": "https://ta.wikipedia.org/wiki?curid=261966", "title": "கத்திவால் அழகி", "text": "கத்திவால் அழகி\n\nகத்திவால் அழகி (\"Graphium nomius\") என்பது அழகிகள் குடும்பத்தைச்சேர்ந்த பட்டாம்பூச்சி ஆகும். இது தெற்காசியாவிலும் தென்கிழக்காசியாவிலும் காணப்படுகிறது. இவை கூட்டமாக சேற்றில் நீர் உறிஞ்சுவதும் காட்டில் மரத்தைச்சுற்றி வருவதும் கண்ணைக்கவரும் காட்சியாகும்.\n\nSection::::பரம்பல்.\nதென்னிந்தியா, கிழக்கிந்தியா, சிக்கிம், அசாம், இலங்கை, நேப்பாளம், வங்க தேசம், மியான்மர், தாய்லாந்து, வியட்னாம், இலாவோசு, கம்பூச்சியா ஆகிய பகுதிகளில் இவை காணப்படுகின்றன.\n\nSection::::தோற்றம்.\nஇப்பட்டாம்பூச்சியின் மேற்புறமிருக்கும் கறுப்புப் பட்டைகளின் அகலமே தனது நெருங்கிய இனமான ஐம்பட்டை கத்திவால் அழகியிடமிருந்து வேறுபடுத்திக் காட்டுகிறது. பின்னிறக்கையில் கீழ்ப்புறம் தெரியும் கறுப்புக்குறிகள் மேற்பகுதியிலுள்ளவை ஊடுருவுவதால் மட்டுமின்றி கறுப்புச்செதில்கள் இருப்பதாலும்கூட.\n\nஇப்பூச்சின் அகலம் 94–100 மிமீ இருக்கும்.\n\nஆண்பூச்சியிலும் பெண்பூச்சியிலும் மேற்பகுதி நீலங்கலந்த வெள்ளை நிறைத்தில் இருக்கும். முன்னிறக்கையில் ஐந்து பட்டைகள் இருக்கும். பின்னிறக்கை மண்ணிறமாக இருக்கும். கீழ்ப்புறம் வெள்ளையாக இருக்கும். அதன்மேல் பழுப்புநிறக்கோடுகள் இருக்கும். உணர்வுக்கொம்புகள் கறுப்பாகவும் வயிற்றுப்பகுதி பாலாடை நிறத்திலும் இருக்கும். வயிற்றின் கீழ்ப்புறம் நீண்ட அகலமானதொரு கோடும், பக்கப்புறங்களில் கறுப்புக்கோடுகளும் இருக்கும்.\n\nஇறக்கை அகலம் 68–95 மிமீ இருக்கும்.\n\nSection::::காப்புநிலை.\nகுறிப்பிட்ட இடங்களில் போதிய எண்ணிக்கையில் தென்படக்கூடியது. அழிவாய்ப்பு எதுவும் அறியப்படவில்லை.\n\nSection::::வாழிடச்சூழல்.\nபொதுவாக இலையுதிர் காடுகளில் புதர்களிலும் தாழ்வான மரங்களிலும் காணப்படுகின்றன. கடல்மட்டத்திலிருந்து 3000 அடி உயரம்வரை நல்ல எண்ணிக்கையிலும் அதற்குமேல் அவ்வப்போதும் காணலாம். இவை குன்றுகள், காடுகள் ஆகியவற்றுக்கருகேயுள்ள ஊர்களிலும் தென்படுகின்றன.\n\nSection::::நடத்தை.\nமனிதர்களிடமிருந்து எச்சரிக்கையுடன் விலகியிருக்கும். சிறு அச்சுறுத்தலின்போதும் தப்பித்து விரைந்து பறக்கும். மலர்நிரம்பிய மரங்களைச் சுற்றி கூட்டம் கூட்டமாகத் திரியும். குமில் மழங்களை விரும்பும். வெயில் காலங்களில் மொத்தமாக ஈரிப்பான இடங்களில் குவியும். தரைக்கருகே வெயில்காயும். அந்நேரம் இறக்கைகளை சிறிதோ முழுவதுமோ பரிப்பி நிற்கும். இங்கைக்கு வலசை போகும்.\n\nSection::::வாழ்க்கைப்பருவங்கள்.\nவளர்ந்த வண்ணத்துப்பூச்சிகளை பிப்பிரவரி முதல் சூன் வரை காணலாம். மார்ச்சு ஏப்பிரல் மாதங்களில் அதிக எண்ணிக்கையில் காணப்படும். இந்தியாவின் மேற்குப்பகுதிகளில் சூலையிலிருந்து சில மாதங்கள் இவை பதிவாகியுள்ளன. குறிப்பாக நீலமலையில் அக்டோபர்வரை தென்படுகின்றன.\n\nSection::::முட்டைகள்.\nஇப்பட்டாம்பூச்சியின் முட்டைகள் உருண்டையாக, மஞ்சள்நிறத்தில் சிறிது பளபளவென இருக்கும். அவை ஒற்றையாக இலையின் மேற்புறத்திலோ குருத்திலைகளின் அடிப்பகுதிகளிலும் மொட்டுக்களின் அடிப்பகுதியிலும் இடப்படும். \n\nSection::::கம்பளிப்புழு.\nகருப்பு நிறத்தில் அடிப்புறம் பச்சையாக இருக்கும். குறுக்காக கோடுகள் வெள்ளை நிறத்தில் இருக்கும். தலைப்புறமும் பின்புறமும் மஞ்சளாக இருக்கும். தொண்டைக்கட்டிலும் புட்டப்பகுதியிலும் முள்போன்று இருக்கும். நெஞ்சுப்பகுதி பளபளப்பான பச்சைநிறத்தில் இருக்கும். மாலையிலும் இரவிலும் தின்னும் மந்தமான கம்பளிப்புழுவாகும்.\n\nSection::::கூட்டுப்புழு.\nஇப்பேரினத்துக்கு உரித்தான கொம்புபோன்ற அமைப்பு கூட்டுப்புழுவுக்கு இருக்கும். தலைப்பகுதியில் சிறு நூட்டங்கள் இருக்கும். மண்பழுப்பு நிறத்தில் இருக்கும். கம்பளிப்புழுவின் உணவுச்செடியிலல்லாது இடுக்குகளிலும் பாறைகளுக்கடியிலும் வாலினால் ஒட்டிக்கொண்டிருக்கும்.\n\nSection::::உணவு.\nகம்பளிப்புழுக்கள் இரும்புலி (\"Polyalthia cerasoides\"), நெட்டிலிங்கம் (\"Polyalthia longifolia\"), கொத்துகளா (\"Miliusa velutina\") முதலிய செடிகளின் இலைகளை உண்ணும். இவைதவிர சில இலையுதிர் மரங்களும் உணவாகும். ஒரு தலைமுறையின் கூட்டுப்புழுக்கள் சரியான நேரத்தில் வெளிவந்து இணைதேடி இலையுதிர் மரங்கள் துளிர்விடும் காலத்தில் முட்டையிடுகின்றன.\nSection::::மாகாணப் பட்டாம்பூச்சி.\nஇப்பட்டாம்பூச்சிகள் இலங்கை கிழக்கு மாகாணத்தின் பட்டாம்பூச்சி என சூற்றடல், புத்தாக்க சக்தி அமைச்சினால் அறிவிக்கப்பட்டுள்ளது.\n\n\n"}
{"id": "261968", "url": "https://ta.wikipedia.org/wiki?curid=261968", "title": "இலித்தியம் இமைடு", "text": "இலித்தியம் இமைடு\n\nஇலித்தியம் இமைடு (Lithium imide) என்பது (LiNH) என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இலித்தியம் அமைடு மற்றும் இலித்தியம் ஐதரைடு ஆகிய சேர்மங்கள் இணைவதால் வெண்மை நிறமுடைய இச்சேர்மம் உருவாகிறது\n\nஇச்சேர்மம் ஒளியினால் பாதிக்கப்பட்டு விகிதச்சமமாதலின்றி பிரிந்து சிவப்பு நிறமான இலித்தியம் நைட்ரைடு தோன்றுகிறது. \n\nஎளிய முகமைய்ய கனசதுர படிக அமைப்புடன் Fm3m இடக்குழுவுடன் இலித்தியம் இமைடு காணப்படுகிறது. N-H பிணைப்புகளின் பிணைப்பு 0.82(6) Å நீளத்துடனும் H–N–H பிணைப்புகளின் பிணைப்புக் கோணம்109.5° ஆகவும் பெற்று இலித்தியம் அமைடின் படிக அமைப்பையே இதுவும் கொண்டுள்ளது.\n\nஇலித்தியம் இமைடு ஒரு வலிமையான காரத்தன்மையுடன் கரிம மற்றும் கரிம உலோக வேதியியல் பிரிவுகளில் பலவாறு பயன்படுத்தப்படுகிறது. ஐதரசனை சேமிக்கக்கூடிய ஒரு பொருளாகவும் இது ஆராயப்பட்டு வருகிறது. \n"}
{"id": "261978", "url": "https://ta.wikipedia.org/wiki?curid=261978", "title": "கொப்பரை", "text": "கொப்பரை\n\nகொப்பரை என்பது தேங்காயை நங்கு உலரவைத்த பின் கிடைக்கும் ஒரு பொருள் ஆகும் . தேங்காய் அளவுக்கு மீறி முற்றி இருந்தால் உள்ளிருக்கும் தேங்காய் நீர் முற்றிலுமாய் வற்றி விடும், அப்படி மிக முற்றிய தேங்காயை கொப்பரைத் தேங்காய் என்பர்.\n\nதேங்காய் எண்ணெய் எடுப்பதற்குக் கொப்பரை பயன்படுகிறது. நீர் முற்றாக வற்றாத தேங்காய்களை வெயிலில் நன்கு உலர்த்தி அதைக் கொப்பரை ஆக்குவர். இது பல தேங்காய் உற்பத்தி செய்யும் நாடுகளுக்கு ஒரு முக்கியமான விவசாய பொருளாக அமைகிறது. இதில் எண்ணெயை பிரித்தெடுத்த பிறகு தேங்காய்க் கழிவு புண்ணாக்கு ஆகும். புண்ணாக்கு கால்நடைகளுக்கு. தீவனமாக பயன்படுத்தப்படுகிறது.\n\nSection::::உற்பத்தி.\nபாரம்பரியமாக தேங்காய் முதலில் வெய்யிலில் வைத்து நன்கு உலர்த்தப்பட்டு பின்னர் அரைக்கப்பட்டு தேங்காய் எண்ணெய் பிரித்தெடுக்கப்படுகிறது. இது பசிபிக் தீவுகளில் பயன்படுத்தப்பட்டது மற்றும் 1860 களில் தென் கடல் மற்றும் தெற்காசியாவில் உள்ள வணிகர்களுக்கு ஒரு மதிப்புமிக்க வணிக உற்பத்திப் பொருளாக மாறியது. 19 ஆம் நூற்றாண்டின் இந்த கொப்பரை வர்த்தகம் ஆர்.எல். இசுடீவன்சன் 1893 ல் எழுதிய \"தி பீச் ஆஃப் ஃபாலே சா\" என்ற புதினத்தில் சமோவா என்ற இடத்தில் கண்ட அவரது அனுபவங்களின் அடிப்படையில் இருந்தது. இப்போதெல்லாம், தேங்காய் எண்ணெயை (70%) உற்பத்தி செய்ய கொப்பரையை நசுக்கி தேங்காய் எண்ணெய் பிரித்தெடுக்கப்படுகிறது; இதன் துணை தயாரிப்பு தேங்காய் புண்ணாக்கு என அழைக்கப்படுகிறது.\n\nஎண்ணெய் பிரித்தெடுக்கப்பட்டதும், மீதமாகும் தேங்காய் புன்ணாக்கில் 18-25% புரதம், இருக்கும். ஆனால் இவ்வளவு நார்ச்சத்து இருப்பதால் அதை மனிதர்கள் அதிக அளவில் சாப்பிட முடியாது. அதற்கு பதிலாக, இது பொதுவாக கால் நடைகளுக்கு உணவாக அளிக்கப்படுகிறது.\n\nகொப்பரையின் உற்பத்தி - அதன் மேல் ஓட்டினை அகற்றுதல், அதை உடைத்தல், உலர்த்துதல் - என்பதாகும். இது பொதுவாக தென்னை மரங்கள் வளரும் இடத்தில் செய்யப்படுகிறது. கொப்பரைையை புகையில் உலர்த்துதல், வெயிலில் காயவைத்தல் அல்லது சூளையில் உலர்த்துதல் போன்ற முறைகள் மூலம் செய்யலாம். தொடர்ச்சியான உலர்த்தும் செயல்முறைக்கு கலப்பின சூரிய உலர்த்தும் முறைகளையும் பயன்படுத்தலாம். ஒரு கலப்பின சூரிய உலர்த்தும் அமைப்பில், சூரிய ஒளி பகல் நேரத்தில் பயன்படுத்தப்படுகிறது மற்றும் சூரிய ஒளி போதுமானதாக இல்லாதபோது அல்லது இரவில் எரியும் உயிரி எரிபொருளின் ஆற்றல் பயன்படுத்தப்படுகிறது. சூரிய உலர்த்தலுக்கு ரேக்குகளை விட சற்று அதிகம் மற்றும் போதுமான சூரிய ஒளி தேவைப்படுகிறது. தேங்காய்கள் பாதியாக உடைக்கப்பட்டு வெய்யிலில் வைக்கப்படுகிறது.; இரண்டு நாட்களுக்குப் பிறகு அதன் ஓட்டிலிருந்து எளிதில் அகற்றலாம், மேலும் மூன்று முதல் ஐந்து நாட்களுக்குப் பிறகு உலர்த்தும் செயல்முறை முடிவடைகிறது (மொத்தம் ஏழு நாட்கள் வரை).\n\nஇந்தியாவில், சிறிய ஆனால் முழு தேங்காய்களையும் எட்டு மாதங்கள் முதல் ஒரு வருடம் வரை உலர்த்தலாம், மேலும் உள்ளே இருக்கும் தேங்காயை அகற்றி முழுத் தேங்காயாக விற்கலாம். இந்த பாணியில் தயாரிக்கப்பட்ட தேங்காய் இனிப்பாகவும், மென்மையானதாக இருக்கும்., எண்ணெய் மற்றும் வெள்ளை நிறமாக இல்லாமல் இளமஞ்சள் நிறத்தில் இருக்கும்..\n\nஒருங்கிணைந்த செயல்பாடுகளுடன் சில பெரிய தென்னைத் தோட்டங்கள் இருந்தாலும், கொப்பரை ஒரு சிறுதொழில் பயிர் ஆகும். கொப்பரையின் முக்கிய உற்பத்தி நாடு பிலிப்பைன்ஸ் ஆகும் . இது அதிக அளவில் ஏற்றுமதி செய்கிறது. முந்தைய ஆண்டுகளில், பசிபிக் பெருங்கடலில் தீவிலிருந்து தீவுக்கும் துறைமுகத்துக்கும் வந்து செல்லும் வர்த்தகர் மூலம் கொப்பரை சேகரிக்கப்பட்டது, ஆனால் பப்புவா நியூ கினியா, சாலமன் தீவுகள் மற்றும் வனுவாட்டு போன்ற இடங்கள் தவிர்த்து, தென் பசிபிககில் உற்பத்தி இப்போது மிகவும் குறைந்துள்ளது.   \nSection::::பொருளியல்.\nதென்னைத் தோட்டங்களில் கொப்பரை உற்பத்தி தொடங்குகிறது. தென்னை மரங்கள் பொதுவாக இடைவெளியில் அமைந்திருக்கும். தவிர, ஒரு ஹெக்டேருக்கு 100-160 மரங்களின் அடர்த்தியை அனுமதிக்கிறது. ஒரு நிலையான மரம் ஆண்டுக்கு 50-80 தேங்காயைத் தருகிறது, மற்றும் வனுவாட்டில் (1999) சராசரி வருவாய் ஒரு கிலோவுக்கு 0.20 அமெரிக்க டாலர் (ஒரு கிலோ 8 கொட்டைகளுக்கு சமம்) - எனவே ஒரு விவசாயி ஒவ்வொரு ஹெக்டேருக்கு ஆண்டுக்கு சுமார் 120 அமெரிக்க டாலர் முதல் 320 டாலர் வரை சம்பாதிக்க முடியும். மேலும் பிலிப்பைன்ஸில் டன் ஒன்றுக்கு 540 அமெரிக்க டாலர் என CIF ரோட்டர்டாம் அடிப்படையில் (ஒரு கிலோவிற்கு 0.54 அமெரிக்க டாலர்) \"பைனான்சியல் டைம்ஸ்\" 2012 நவம்பர் 9 அன்று மேற்கோள் காட்டியது.\n\nஇதன் மிகப்பெரிய ஆதாரம் பிலிப்பைன்ஸிலிருந்து கிடைக்கிறது, அங்கு ஆண்டு உற்பத்தியின் மதிப்பு 80 மில்லியன் அமெரிக்க டாலர்களை தாண்டியுள்ளது.   மிகச் சிறிய எண்ணிக்கையிலான சிறு விவசாயிகள் மற்றும் மர உரிமையாளர்கள் கொப்பரையை உற்பத்தி செய்கிறார்கள், இது அவர்களின் வருமானத்தின் முக்கிய பகுதியாகும்.\n\nSection::::பூஞ்சை பாதிப்பு.\nதுரதிர்ஷ்டவசமாக, கொப்பரை நன்கு உலரவில்லை என்றால் அவை பூஞ்சான்களினால் மிகவும் எளிதில் பாதிப்படையும். பூஞ்சைகள் அதிக நச்சுத்தன்மையுடையவை, மேலும் அவை மிகவும் அறியப்பட்ட இயற்கை புற்றுநோய்க் காரணிகளில் ஒன்றாகும்,   குறிப்பாக இது கல்லீரலை பாதிக்கிறது. பூஞ்சையுடன் உள்ள புண்ணாக்கினை, விலங்குகளுக்கு உணவாக அளிக்கப்படும் போது, அவை பால் அல்லது இறைச்சி மூலம் மனிதனுக்கு பரவலாம், இது நோய்களுக்கு வழிவகுக்கும்.   \n\nSection::::கால்நடை தீவனம்.\nகொப்பரைக் கழிவு எனப்படும் புண்ணாக்கு குதிரைகள் மற்றும் கால்நடைகளுக்கு தீவனமாக பயன்படுத்தப்படுகிறது. அதன் உயர் எண்ணெய் மற்றும் புரத அளவுகள் பங்குக்கு கொழுப்பாக இருக்கின்றன. புண்ணாக்கில் உள்ள புரதம் வெப்ப சிகிச்சைக்கு உட்படுத்தப்பட்டு, கால்நடைகள், செம்மறி ஆடுகள் மற்றும் மான்களுக்கு உயர்தர புரதத்தின் மூலத்தை வழங்குகிறது,\n"}
{"id": "261979", "url": "https://ta.wikipedia.org/wiki?curid=261979", "title": "பிரிப்பியம்", "text": "பிரிப்பியம்\n\nபிரிப்பியம் (Divisionism) என்பது, புது உணர்வுப்பதிவுவாத ஓவியங்களில் காணப்படும் சிறப்பியல்பான பாணி ஆகும். இதில், நிறங்கள் கூறுகளாகப் பிரிக்கப்பட்டு புள்ளிகளாகவோ, பகுதிகளாகவோ வரையப்பட்டு ஒளியியல் அடிப்படையில் பொருட்களின் உண்மை நிறத்தைக் கொடுக்கும்படி செய்யப்படுகின்றது. \n\nபல்வேறு நிறத் துகள்களைக் கலந்து தேவையான நிறத்தைப் பெறுவதற்கு மாறாக, பார்ப்பவர்களே ஒளியியல் அடிப்படையில் நிறங்களை உணர்ந்துகொள்ளும் தேவையை உருவாக்குவதன்மூலம், அறிவியல் அடிப்படையில் மிகக்கூடிய அளவு சாத்தியமான ஒளிர்வைப் பெற முடியும் என பிரிப்பிய ஓவியர்கள் நம்பினர். யோர்ச் சேரா என்பவர், மைக்கேல் இயுசீன் செவ்ரேல், ஒக்டென் ரூட், சார்ள்சு பிளாங்க் போன்றவர்களில் அறிவியல் கோட்பாடுகளில் இருந்து தான் விளங்கிக்கொண்டவற்றை அடிப்படையாகக்கொண்டு 1884ல் இந்தப் பாணியை உருவாக்கினார். இப்பாணி புள்ளிகள் அல்லது சிறிய கீறுகள் மூலம் உருவாக்கப்படும் Pointillism என்னும் பாணியுடன் சேர்ந்து வளர்ச்சியுற்றது. Pointillism என்னும் பாணியில், நிறங்களைப் பிரிப்பது குறித்துக் கவனம் செலுத்தப்படுவதில்லை.\n\nSection::::அறிவியற் கோட்பாடுகளும் வளர்ச்சியும்.\nபார்வை தொடர்பான அறிவியல் கோட்பாடுகள் குறித்து அறிந்த ஓவியர்கள், அக்காலத்தில் மிகவும் வளர்ச்சியுற்றிருந்த உணர்வுப்பதிவுவாதப் பாணியிலிருந்து விலகிச்செல்லத் தொடங்கியபோது 19ம் நூற்றாண்டில் பிரிப்பியப் பாணி உருவானது. பிரிப்பிய ஓவியர்களின் உருவாக்கங்களுக்கு வழிகாட்டிகளாக அமைந்த, நிற வேறுபாடுகள் குறித்த அறிவியல் கோட்பாடுகளும் விதிகளும், அவர்களது உருவாக்கங்களை உணர்வுப்பதிவுவாதப் பாணியிலிருந்து வேறுபடுகின்ற புது உணர்வுப்பதிவுவாதப் பாணியில் வைத்தன. பிரிப்பியப் பாணியில் தாக்கத்தை ஏற்படுத்திய, ஒளி, நிறம் என்பவை தொடர்பான கோட்பாடுகளை உருவாக்கிய அறிவியலாளர்கள், ஓவியர்களுள், சார்ள்சு என்றி, சார்ள்சு பிளாங்க், டேவிட் பியரே கியோட்டினோ அம்பேர்ட் டி சுப்பர்வில், டேவிட் சட்டர், மைக்கேல் இயுசீன் செவ்ரேல், ஒக்டென் ரூட், ஏர்மன் வொன் எம்மோல்ட் என்பவர்கள் அடங்குவர்.\n"}
{"id": "261984", "url": "https://ta.wikipedia.org/wiki?curid=261984", "title": "இபெக்ஸ் காட்டாடு", "text": "இபெக்ஸ் காட்டாடு\n\nஇபெக்ஸ் காட்டாடு (\"Ibex\") என்பது காட்டு ஆடு ஆகும். இது ஒரு பேரினம் ஆகும். இந்த ஆடு ஒன்பது ஆட்டு இனங்களின் மூதாதை ஆகும். இந்தியாவில் இவை இமயமலையில் காணப்படுகின்றன.\n\nஇந்த காட்டு ஆடுகள் மலை வாழ் விலங்குகாக உள்ளன. இவற்றால் வெற்றுப் பாறைகள் மீது ஏறி உணவு தேடி உண்டு வாழ முடியும், இவை மிகவும் சுறுசுறுப்பானவை. கட்டுடல் கொண்டவை. ஆண் ஆட்டிற்கு நீணட தாடியும், நீண்ட தட்டையான வளைந்த கொம்புகளும் இருக்கும். பெண் ஆடுகளின் கொம்புகள் சிறியன. இவற்றின் நிறம் பருவ காலத்துக்கு ஏற்ப மாறுபடும். குளிர் காலத்தில் சாம்பல் கலந்த மஞ்சள் நிறமும், வெயில் காலத்தில் ஆண் ஆடுகள் வெண்திட்டுகள் கொண்ட அடர் பழுப்பு நிறமும், பெண் ஆடுகள் மஞ்சள் கலந்த பழுப்பு நிறமுமாக காணப்படும். இது ஒன்பது ஆட்டு இனங்களுக்கு மூதாதையாக கருதப்படுகிறது அவை.\n"}
{"id": "261986", "url": "https://ta.wikipedia.org/wiki?curid=261986", "title": "அலுமினியம் சிலிக்கேட்டு", "text": "அலுமினியம் சிலிக்கேட்டு\n\nஅலுமினியம் சிலிக்கேட்டு அல்லது அலுமினம் சிலிக்கேட்டு \"(Aluminium silicate or aluminum silicate)\" என்பது அலுமினியம் ஆக்சைடு, AlO மற்றும் சிலிக்கன் ஈராக்சைடுSiO ஆகிய சேர்மங்களில் இருந்து தருவிக்கப்படும் வேதிச் சேர்மங்களாகும். இவை இயற்கையாகவே தோன்றுவனவாகவும் அல்லது செயற்கை முறையில் தயாரிக்கக்கூடிய நீரிலிகள் அல்லது நீரேற்றுகளாகவும் இருக்கலாம். அலுமினியம் சிலிக்கேட்டுகளின் பொது வாய்ப்பாடு பெரும்பாலும் xAlO.ySiO.zHO என்று குறிப்பிடப்படுகிறது. மேலும் அலுமினியம் சிலிக்கேட்டு என்ற பகுப்பு கீழ்கண்ட சேர்மங்களையும் உள்ளடக்கியது ஆகும்.\n\n\n\n\n\n\n\nSection::::அலுமினியம் சிலிக்கேட்டு கலவைப் பொருட்கள், இழைநார்.\nஅலுமினியம் ஆக்சைடு மற்றும் சிலிக்கன் ஈராக்சைடு ஆகிய சேர்மங்களால் ஆக்கப்பட்ட ஒருவகையான இழைநார் சேர்மம் அலுமினியம் சிலிக்கேட்டு ஆகும். எனவே இவை அலுமினியம் சிலிக்கேட்டு இழைநார்கள் என்ற பெயராலும் அழைக்கப்படுகின்றன. வேதிச்சேர்மங்கள் என்பதைத் தாண்டி இவைகள் பளபளப்பான கண்ணாடிக் கரைசல்களாக உள்ளன. இவற்றின் பகுதிப்பொருட்கள் அலுமினா, AlO மற்றும் சிலிக்கா, SiO ஆகியனவற்றின் எடைகளின் அடிப்படையில் விவரிக்கப்படுகின்றன. அலுமினாவின் எடை சதவீதத்தை அதிகரிப்பதால் ஒரு பொருளின் வெப்பத் தடையை அதிகரிக்கமுடியும். கம்பளிகள், போர்வைகள், உரோம அட்டைகள், காகிதங்கள் அல்லது அட்டைகள் முதலியனவற்றிலும் இந்த இழைநார் பொருட்கள் இடம்பெறுகின்றன.\n\n\n"}
{"id": "261992", "url": "https://ta.wikipedia.org/wiki?curid=261992", "title": "மார்க்கோர் காட்டு ஆடு", "text": "மார்க்கோர் காட்டு ஆடு\n\nமார்க்கோர் காட்டு ஆடு ( ஆங்கிலம்;\"markhor\" பஷ்தூ மொழி : مرغومی marǧūmi; பாரசீக மொழி / உருது : مارخور) என்பது ஒரு பெரிய காட்டு ஆட்டு இனம் ஆகும். இவை வட-கிழக்கு ஆப்கானிஸ்தான், வடக்கு பாக்கித்தான், காஷ்மீர், தெற்கு தஜிகிஸ்தான், தெற்கு உஸ்பெகிஸ்தான் போன்ற இடங்களில் காணப்படுகிறன.\nஇந்த ஆட்டு இனத்தை பன்னாட்டு இயற்கைப் பாதுகாப்புச் சங்கம் அருகிய இனம் என பட்டியலிட்டுள்ளது. 2015 வரை அச்சுறு நிலையை அண்மித்த இனம் என மோசமான நிலையில் இருந்தது. கடந்த பத்தாண்டுகளில் இவற்றின் எண்ணிக்கை சுமார் 20% அதிகரித்துள்ளது என்பது மகிழ்ச்சியான செய்தியாகும். இந்த மார்கோர் காட்டு ஆடுகளே பாக்கித்தானின் தேசிய விலங்கு ஆகும்.\n\nSection::::விளக்கம்.\nஇவை பருத்த உடலும், அடர்ந்த மென் மயிரும் கொண்டவை. கிடா ஆட்டுக்கு அதன் சாம்பல் நிற பிடரிமயிர் முட்டிவரை தொங்கும். பெட்டை ஆட்டுக்கு இந்த பிடரி மயிர் சற்று குறைந்த நீளத்துடன் முகவாய்க்கட்டைவரை தொங்கும். கிடாவுக்கு நீண்ட தட்டையான முறுக்கிய கொம்புகள் காணப்படும். பெட்டை ஆட்டின் கொம்புகள் சிறியவை. இவற்றின் முடி குளிர் காலத்தில் அழுக்குச் சாம்பல் நிறத்திலும், வெயில் காலத்தில் நீளம் குறைந்து செம்பழுப்பு நிறத்திலும் காணப்படும்.\n"}
{"id": "261993", "url": "https://ta.wikipedia.org/wiki?curid=261993", "title": "புளூ இசுட்ரீக் மெக்காய்", "text": "புளூ இசுட்ரீக் மெக்காய்\n\nபுளூ இசுட்ரீக் மெக்காய் (\"Blue Streak McCoy\") என்பது 1920-ம் ஆண்டில் அரி கேரி நடிப்பில் வெளியாகித் தொலைந்துபோன அமெரிக்க மேற்கத்தியத் திரைப்படமாகும்.\n\n\n"}
{"id": "261996", "url": "https://ta.wikipedia.org/wiki?curid=261996", "title": "ஹிஸ்பிட் முயல்", "text": "ஹிஸ்பிட் முயல்\n\nபண்புகள்\nஇந்த முயலுக்கு தடித்த குட்டையான முள் போன்ற மயிர் இருக்கும். இதற்கு காதுகள் மிகவும் குறுகி சிறியதாக இருக்கும். இது அடர் பழுப்பு நிற முடிகள் கொண்டும், வெள்ளை நிற வயிறும் உடையாது. சராசரியாக, இந்த முயல் தலை முதல் வால்வரை 476 மிமீ (18.7 அங்குலம்) நீளம் கொண்டது.\nSection::::பரவல் மற்றும் வாழ்விடம்.\nஒரு காலத்தில் உத்திரப்பிரதேசத்தில் உள்ள டெராய், அசாம், தெற்கு நேபாளம், மேற்கு வங்கம், திரிபுரா போன்ற பகுதிகளில் காணப்பட்ட இந்த முயல்கள் தற்போது மேற்குவங்கம், அசாம் நேபாளம் ஆகிய காடுகளில் ஒடுங்கிவிட்டது.\n"}
{"id": "261998", "url": "https://ta.wikipedia.org/wiki?curid=261998", "title": "2015 இல்லாபெல் புவிநடுக்கம்", "text": "2015 இல்லாபெல் புவிநடுக்கம்\n\n2015 இல்லாபெல் புவிநடுக்கம் செப்டெம்பர் 16ந் திகதி சிலி நாட்டின் இல்லாபெல் கரையோரத்தில் இருந்து 46கி.மீ தூரத்தில், சிலி நியம நேரப்படி 19:54:33 க்கு உந்தத்திறன் ஒப்பளவு 8.3.அளவில் நிகழ்ந்தது. நசுகா தட்டு மற்றும் தென் அமெரிக்கத் தட்டுகளில் ஏற்பட்ட அழுத்தங்களே இப்புவி நடுக்கத்திற்குக் காரணமாகும் இதுவரை நான்கு புவிநடுக்கத்திற்குப் பிந்திய அதிர்வுகள் ஏற்பட்டுள்ளன.\n\nசிலி அரசு 5 பேர் உயிரிழந்ததாக அறிவித்தது மேலும் 20 பேர் காயமடைந்தனர். சுனாமி எச்சரிக்கை எக்குவடோர், பெரு, நியூசிலாந்து, பிஜி, சொலமன் தீவுகள், கவாய் மற்றும் கலிபோர்னியா ஆகிய நாடுகளுக்கு விடுக்கப்பட்டது.\n"}
{"id": "262000", "url": "https://ta.wikipedia.org/wiki?curid=262000", "title": "ஜெர்டன் கல்குருவி", "text": "ஜெர்டன் கல்குருவி\n\nஜெர்டன் கோர்சர் (Jerdon's courser) என்பது உலகில் காணப்படும் அரிய பறவைகளில் ஒன்று ஆகும். 1900 ஆண்டு முதல் எவர்கண்ணுக்கும் தென்படாததால் இப்பறவை முற்றிலும் அழிந்துவிட்டதாக கருதப்பட்டுவந்தது. ஆயினும் 1986 ஆம் ஆண்டு ஆந்திராவில் உயிருடன் இருப்பது கண்டுபிடிக்கப்பட்டது. தற்போது ஆந்திராவில் எஞ்சி இருக்கும் இந்தப் பறவைக்கு தெலுங்கில் \"கலிவிக்கோடி\" என்ற பெயர் இருந்தாலும், பறவையியளாளர் தாமஸ் சி. ஜெர்டன் நினைவாக இப்பறவைக்கு வைக்கப்பட்ட ஜெர்டன் கோசர் என்ற பெயரே பறவையியளாளர் மத்தியில் நிலவுகிறது. இந்தியாவில் ஆந்திரப்பிரதேசத்தில் கிழக்குத் தொடர்ச்சி மலையில் சில இடங்களில் மட்டுமே இருப்பது அறியப்படுகிறது.\nSection::::விளக்கம்.\nஇப்பறவை இளஞ்சிவப்பான பழுப்புவண்ண இறகுகளும், அகன்ற வெள்ளி மாலை சூட்டியது போன்ற கழுத்தும் கொண்டிருக்கும். இதன் முகவாய் கட்டையும், தொண்டையும் வெண்மையாகக் காணப்படும். வயிற்றுப்பகுதி சாம்பல் வெண்மையிலும், வால் இறகுகள் கருமைபடிந்த வெண்ணிறத்தில் இருக்கும்.\n"}
{"id": "262030", "url": "https://ta.wikipedia.org/wiki?curid=262030", "title": "கோலாலம்பூர் தொடருந்து நிலையம்", "text": "கோலாலம்பூர் தொடருந்து நிலையம்\n\nகோலாலம்பூர் தொடருந்து நிலையம் (\"Kuala Lumpur Railway Station,\" ; ஜாவி: ستيسين كريتاڤي كوالا لومڤور; ) மலேசியத் தலைநகர் கோலாலம்பூரில் அமைந்துள்ளதோர் தொடருந்து நிலையம். பழைய நிலையத்திற்கு மாற்றாக 1910இல் கட்டமைக்கப்பட்ட இது கோலாலம்பூரின் முதன்மை தொடருந்து சந்திப்பாக இருந்தது. மலாயத் தொடருந்து மற்றும் மலாய் இராச்சியங்களின் கூட்டமைப்பு தொடருந்து அமைப்பின் போக்குவரத்து அச்சு மையமாக 2001ஆம் ஆண்டு வரை விளங்கியது. 2001ஆம் ஆண்டு கோலாலம்பூர் சென்ட்ரல் இந்த நிலையை கவர்ந்து கொண்டது. இத்தொடருந்து நிலையத்தின் கட்டிட வடிவமைப்பிற்காக பெரிதும் அறியப்படுகின்றது; கிழக்கத்திய, மேற்கத்திய பண்பாடுகளின் கலவையாக இது உள்ளது.\n\nஇந்த நிலையம் தமன்சாரா சாலையின் பகுதியும் முன்னதாக \"விக்டரி அவென்யூ\" என்று அழைக்கப்பட்டதுமான \"ஜாலன் சுல்தான் ஹிஷாமுத்தீன்\" சாலையில் அமைந்துள்ளது. இதே போன்ற பண்பாட்டுக்கலவையாக அமைந்துள்ள மற்ற கட்டிடங்கள் இதன் அருகில் உள்ளன: தொடருந்து நிர்வாக கட்டிடம், தேசியப் பள்ளிவாசல் , தயாபூமி வளாகம். கிளாங் ஆற்றுக்கு மறுபுறத்தில் 400மீ தொலைவில் பாசெர் செனி எல்ஆர்டி நிலையம் அமைந்துள்ளது..\n"}
{"id": "262036", "url": "https://ta.wikipedia.org/wiki?curid=262036", "title": "பாக்சைட்டு உற்பத்தி செய்யும் நாடுகளின் பட்டியல்", "text": "பாக்சைட்டு உற்பத்தி செய்யும் நாடுகளின் பட்டியல்\n\nபாக்சைட்டு உற்பத்தி செய்யும் நாடுகளின் பட்டியல் \"(List of countries by bauxite production )\" என்பது அலுமினியத்தின் தாதுவான பாக்சைட்டு என்ற கனிமத்தை உற்பத்தி செய்யும் நாடுகளின் பட்டியல் ஆகும். 2014 ஆம் ஆண்டு நிலவரப்படி நாடுகளின் பட்டியல் இங்குத் தரப்பட்டுள்ளது.\n\nபாக்சைட் (Bauxite) என்பது அலுமினியத்தின் மிக முக்கியமான கனிமமாகும். இப்பாறைவடிவ தாதுவில் பெரும்பாலும் கிப்சைட்டு,Al(OH), போயிமைட்டு γ-AlO(OH) மற்றும் டையாசுபெரா (α-AlO(OH)) ஆகிய கனிமங்கள் கலந்துள்ளன. கெதேயிதைட்டு மற்றும் எமதைட்டு போன்ற இரும்பு ஆக்சைடுகள், கயோலினைட்டு எனப்படும் களிமண் கனிமம், மற்றும் அனாடேசு எனப்படும் தைட்டானியம் ஈராக்சைடு,TiO ஆகியவற்றுடன் கலந்து கலவையாகவும் பாக்சைட்டு தாது காணப்படுகிறது. தெற்கு பிரான்சில் உள்ள சிறிய கிராமமான லெசு பாக்சு என்ற இடத்தில் பாக்சைட்டு கண்டறியப்பட்டது. இக்கனிமம் அலுமினியத்தைக் கொண்டிருக்கிறது என்பது முதன்முதலில் அவ்விடத்தில் கண்டறியப்பட்டதால் இக்கனிமத்திற்கு பாக்சைட் என்ற பெயரும் வைக்கப்பட்டது. பிரெஞ்சு புவியலாளர் பியெர் பெர்த்தியர் 1821 ஆம் ஆண்டில் இப்பெயரைச் சூட்டினார்.\n\n"}
{"id": "262043", "url": "https://ta.wikipedia.org/wiki?curid=262043", "title": "கால்சியம் அயோடைடு", "text": "கால்சியம் அயோடைடு\n\nகால்சியம் அயோடைடு \"(Calcium iodide)\" என்பது CaI என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். கால்சியம் மற்றும் அயோடின் சேர்ந்து அயனிச் சேர்மமாக இது உருவாகிறது. நிறமற்ற திண்மமாக உள்ள இச்சேர்மம் நீர்த்துப் போகும் தன்மையுடன் நீரில் நன்றாகக் கரையக்கூடிய தன்மையைக் கொண்டிருக்கிறது. கால்சியம் அயோடைடு சேர்மத்தின் பண்புகள் அதனுடன் தொடர்புடைய ஆலைடு சேர்மமான கால்சியம் குளோரைடுடன் ஒத்திருக்கிறது. புகைப்பட வேதியியலில் கால்சியம் அயோடைடு பயன்படுத்தப்படுகிறது. மேலும், பூனைகளுக்கு அயோடின் சத்து வழங்கக் கூடிய அயோடின் மூலமாகவும் இது உணவில் பயன்படுகிறது.\n\nSection::::வினைகள்.\n1898 ஆம் ஆண்டில் என்றி மோயிசான், கால்சியம் அயோடைடை தூய சோடியம் உலோகத்துடன் சேர்த்து ஒடுக்குதல் வினையின் மூலமாக தூய நிலை கால்சியத்தைத் தயாரித்தார்:\n\nகால்சியம் கார்பனேட்டுடன் கால்சியம் ஆக்சைடு அல்லது கால்சியம் ஐதராக்சைடு சேர்த்து ஐதரயோடிக் அமிலத்துடன் சூடுபடுத்துவதன் மூலமாக கால்சியம் அயோடைடைத் தயாரிக்கலாம்:\nகாற்றில் மெல்ல ஆக்சிசன் மற்றும் கர்பன் டை ஆக்சைடுடன் வினைபுரிந்து அயோடினை வெளியேற்றுகிறது. மாசடைந்த அயோடின் மாதிரிகளின் ஐயந்தரும் மஞ்சள் நிறத்திற்கு இதுவே காரணமாகும் \n"}
{"id": "262050", "url": "https://ta.wikipedia.org/wiki?curid=262050", "title": "1708", "text": "1708\n\n1708 (MDCCVIII) ஒரு ஞாயிற்றுக்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.\n\n\n\nSection::::1708 நாற்காட்டி.\n[[பகுப்பு:1708| ]]"}
{"id": "262063", "url": "https://ta.wikipedia.org/wiki?curid=262063", "title": "இலங்கைப் பாதுகாப்புத் தரப்பினரின் பாலியல் வன்முறைகள்", "text": "இலங்கைப் பாதுகாப்புத் தரப்பினரின் பாலியல் வன்முறைகள்\n\nஇலங்கைப் பாதுகாப்புத் தரப்பினரின் பாலியல் வன்முறைகள் என்பது ஈழப் போரின் போது இலங்கைத் தமிழர்களுக்கு எதிராக பல தரப்பான இலங்கைப் பாதுகாப்பு தரப்பினராலும் திட்டமிட்ட முறையில் பாலியல் மற்றும் பால்நிலை சார்ந்த வன்முறைகள் அதிகளவில் பயன்படுத்தப்பட்டது ஆகும். பாலியல் வன்முறைகள் தொடர்பான பல அமைப்புகளினாலும் ஆதாரங்கள் திரட்டப்பட்டுள்ளன. இலங்கை மீதான ஐநா மனித உரிமை ஆணையர் அலுவலக விசாரணையும் இதனை வெளிகொணர்ந்துள்ளது. \"இவ்வாறு பாதிக்கப்பட்டவர்களில் பெண்கள் மாத்திரமின்றி ஆண்களும் அடங்குவர்.\" அந்த அறிக்கை \" பாலியல் வன்முறைகள் தனிப்பட்ட செயற்பாடுகளல்ல, அதற்குமாறாக அவை சித்திரவதை செய்வதனை நோக்காகக் கொண்ட கொள்கையின் அடிப்படையில் திட்டமிட்டுப் பாவிக்கப்பட்ட பொறிமுறைகளாகும் என்பது தெளிவாகின்றது.\" என்று குறிப்பாடச் சுட்டிக்காட்டுகின்றது. மேலும் இந்த வன்முறைகளுக்காக ஒருவர் கூட இன்றுவரை சட்டத்தினால் தண்டிக்கப்படவில்லை..\n"}
{"id": "262066", "url": "https://ta.wikipedia.org/wiki?curid=262066", "title": "இத்தாலியக் கணிதவியலாளர்கள் பட்டியல்", "text": "இத்தாலியக் கணிதவியலாளர்கள் பட்டியல்\n\nஇது நூற்றாண்டுவாரியான இத்தாலியக் கணிதவியலாளர்களின் பட்டியலாகும்.\n\n\n\n\n"}
{"id": "262069", "url": "https://ta.wikipedia.org/wiki?curid=262069", "title": "சதுரங்கக் கலைச்சொற்கள்", "text": "சதுரங்கக் கலைச்சொற்கள்\n\nபொதுவாகப் பயன்படுத்தப்படும் சதுரங்கக் கலைச்சொற்கள் (\"Glossary of chess\") இங்குத் தமிழ் அகர வரிசையில் பட்டியலிடப்படுகின்றன. அவற்றுக்கு இணையான ஆங்கிலச் சொற்களும் தரப்பட்டுள்ளன. இவற்றுள் சிலவற்றுக்குத் தனிப்பக்கங்கள் காணப்படுகின்றன.\n\nSection::::அ.\nSection::::அமைச்சர்.\n \"பார்க்க: அமைச்சர் (bishop)\"\n\nSection::::அரசி.\n \"பார்க்க: அரசி (queen)\"\n\nSection::::அலெக்கைனின் துமுக்கி.\nஇரண்டு கோட்டைகள் ஒன்றன்பின் ஒன்றாக அடுக்கப்பட்டு, அதன் அடியில் அரசி செங்குத்தாக அடுக்கப்படும் அமைப்பானது அலெக்கைனின் துமுக்கி (Alekhine's gun) எனப்படும்.\n\nSection::::இ.\nSection::::இயற்கணிதக் குறிமுறை.\nஇயற்கணிதக் குறிமுறை (algebraic notation) என்பது சதுரங்கத்தில் நகர்த்தல்களைப் பதியவும் விளக்கவும் பயன்படுத்தும் சீர்தரமான முறையாகும். இக்குறிமுறையில் சதுரங்கப் பலகையிலுள்ள கட்டங்கள் ஆள்கூற்று வடிவில் பெயரிடப்படும்.\n\nSection::::இலக்குச் செருகி.\nசெருகியாகச் சிக்கியுள்ள காய் அரசருக்குக் கவசமாக நின்று, அவரைக் காப்பாற்றுவதாக இருந்தால், அது இலக்குச் செருகி (absolute pin) என்று குறிப்பிடப்படுகிறது. இச்சூழலில், சிக்கியுள்ள காயை வேறு இடத்திற்கு நகர்த்த முடியாது. ஏனெனில், அதனை நகர்த்தினால், அரசர் முற்றுகைக்கு ஆளாக வேண்டியிருக்கும்.\n\nSection::::ஒ.\nSection::::ஒத்திவைப்பு.\nபிறகு ஆடுவதற்காகச் சதுரங்க ஆட்டத்தை நிறுத்தி வைத்தல், ஒத்திவைப்பு (adjournment) எனப்படும்.\n\nSection::::கா.\nSection::::காலாள்.\n \"பார்க்க: காலாள் (pawn)\"\n\nSection::::கு.\nSection::::குதிரை.\n \"பார்க்க: குதிரை (knight)\"\n\nSection::::கோ.\nSection::::கோட்டை.\n \"பார்க்க: கோட்டை (rook)\"\n\n\nSection::::ந.\nSection::::நடுக்காலாள்.\nஅரசரின் நிரலிலோ (ஈ-நிரல்) அரசியின் நிரலிலோ (தீ-நிரல்) அமைந்துள்ள காலாள், நடுக்காலாள் (central pawn அல்லது center pawn) எனப்படும்.\n"}
{"id": "262071", "url": "https://ta.wikipedia.org/wiki?curid=262071", "title": "கைமுர் மாவட்டம்", "text": "கைமுர் மாவட்டம்\n\nகைமுர் மாவட்டம், இந்திய மாநிலமான பீகாரின் மாவட்டங்களில் ஒன்று.. இதன் தலைநகரம் பபுவா.\n\n"}
{"id": "262073", "url": "https://ta.wikipedia.org/wiki?curid=262073", "title": "கிரேக்கக் கணிதவியலாளர்கள் பட்டியல்", "text": "கிரேக்கக் கணிதவியலாளர்கள் பட்டியல்\n\nஇது கிரேக்க கணிதவியலாளர்களின் பட்டியலாகும்.\n"}
{"id": "262075", "url": "https://ta.wikipedia.org/wiki?curid=262075", "title": "கைநாட்டு", "text": "கைநாட்டு\n\nகைநாட்டு என்பது எழுதப்படிக்க தெரியாதவர்களை குறிப்பதாகும்.. கைநாட்டு நபர்களை தற்குறி என்றும் அழைப்பர்.\n\nSection::::கைநாட்டு வைத்தல்.\nஎழுதப்படிக்கத் தெரியாதவர்கள் ஆவணங்களில் கையொப்பம் இடுவதிற்கு பதிலாக, தங்களின் இடது கை பெருவிரலை \"மையொற்றி\" எனப்படும் \"மைத்திண்டில்\" (Ink Pad) ஒற்றி எடுத்து, ஆவணங்களில் உரிய இடத்தில், இடது கை பெரு விரல் ரேகையை பதிக்கின்றனர். இடது கை இல்லாதவர்கள், வலது கை பெரு விரல் கைரேகையை ஆவணங்களில் பதிக்கின்றனர். ஒருவர் கைநாட்டு இட்டதற்கு சான்றாக, இருநபர்கள் தங்களின் பெயர், தந்தை பெயர் மற்றும் முழு முகவரியை எழுதி சாட்சி கையொப்பம் இடவேண்டும். அவ்வாறல்லாத ஆவணங்களை, வழக்குகளில் ஒரு ஆவணமாக நீதிமன்றங்கள் ஏற்பதில்லை.\n\n"}
{"id": "262083", "url": "https://ta.wikipedia.org/wiki?curid=262083", "title": "ஐம்பட்டை கத்திவால் அழகி", "text": "ஐம்பட்டை கத்திவால் அழகி\n\nஐம்பட்டை கத்திவால் அழகி (\"Graphium antiphates\") தெற்காசியாவிலும் தன்கிழக்காசியாவிலும் காணப்படும் அழகிகள் குடும்பத்தைச்சேர்ந்த பட்டாம்பூச்சி ஆகும்.\n\nSection::::தோற்றம்.\nமேலிறக்கையின் அடிநிறம் ஆணிலும் பெண்ணிலும் வெண்மையே. முன்னிறகில் ஐந்து சிறிய கறுப்புப் பட்டைகள் தென்படும். இவையே இவ்வினத்துக்கான முக்கிய அடையாளம். \n\nஅடியிறகின் கீழ்ப்புறமுள்ள கறுப்புக்கோடுகள் இறக்கைகளின் ஊடே மேலிருந்துபார்த்தாலும் தெரியும் வண்ணம் அமைந்துள்ளது. இதன் வால் கறுத்த சாம்பல் நிறத்தில், ஓரங்களில்மட்டும் வெள்ளையாக இருக்கும்.\n\nமுன்னிறகுகளின் கீழ்ப்புறம் மேற்புறத்தைப்போலவே இருப்பினும் மெல்லிய பச்சைநிறம் பரவியிருக்கும். பின்னிறகின் அடிப்புறம் பாதி பச்சையாகவும் மீதி வெண்மையாகவும் இருக்கும். உணர்வுக்கொம்புகள் கறுப்பாகவும், தலையிலும் கழுத்திலும் பெரிய கறுப்பான வரை நடுவில் ஓடும். மீதிக்கழுத்துப்பகுதி நீலமாக இருக்கும். வயிறு வெள்ளையாகவும் இருபுறம் கருப்புக்கோட்டுடனும் இருக்கும்.\n\nஇவற்றை ஐந்து பட்டைகள் சிறியதாகவும் குறுகலாகவும் இருப்பதைக்கொண்டே தோற்றத்தின் அடிப்படையில் நெருங்கிய இனமான கத்திவால் அழகிகளிடமிருந்து வேறுபடுத்தவியலும்.\n\nSection::::நடத்தை.\nஇது வெகுவாக ஈரிப்பான இடங்களில் உறிஞ்சுவதைக் காணலாம்.\n\nSection::::வளர்ச்சிநிலைகள்.\nஇப்பூச்சியின் கம்பளிப்புழு தொடக்கத்தில் வெள்ளையாகவும் பின்னர் மஞ்சளாகவும் இருக்கிறது. மஞ்சள்தோற்றம் கத்திவால் அழகியைப் போன்றே இருக்கும். (Davidson & Aitken quoted in Bingham) இதன் கூட்டுப்புழு பச்சைஇறத்தில் மற்ற அழகிகளைப்போலவே பட்டுப்போன்ற வளையத்தோடு இருக்கும். The green pupa is as in all swallowtails held by a silk girdle. \"Unona lawii\" இனத்துச்செடியில் மட்டுமே பெரும்பாலும் இருக்குமென்றும் பாறைகளுக்கடியில் இருக்காதென்று கருதப்படுகிறது.(Davidson and Aitken)\n\n"}
{"id": "262089", "url": "https://ta.wikipedia.org/wiki?curid=262089", "title": "பிசுமத் உற்பத்தி செய்யும் நாடுகளின் பட்டியல்", "text": "பிசுமத் உற்பத்தி செய்யும் நாடுகளின் பட்டியல்\n\nபிசுமத் உற்பத்தி செய்யும் நாடுகளின் பட்டியல் \"( List of countries by bismuth production )\" அணுஎண் 83 கொண்டுள்ள Bi என்ற மூலக்கூற்று வாய்ப்பாடுள்ள பிசுமத்தை உற்பத்தி செய்கின்ற நாடுகளின் பட்டியல் இங்குத் தரப்பட்டுள்ளது. இந்தக் கடினமான , நொறுங்கும் தன்மையுள்ள , வெண்மை நிறப் படிக மூவிணைய அலோகம் வேதியியல் பண்புகளில் ஆர்சனிக் மற்றும் ஆண்டிமனியை ஒத்திருக்கிறது.\nஅனைத்து தனிமங்களிலும் இயற்கையிலேயே எதிர்காந்தப் பண்புடன் விளங்கும் தனிமம் பிசுமத் மட்டுமேயாகும். பாதரசம் மட்டுமே இதைவிடக் குறைவான வெப்பங்கடத்துத் திறன் கொண்டுள்ளது. இதுவே கடைசியாக அறியப்பட்ட கதிரியக்கப் பண்பில்லாத தனிமமாகும்.\nஅழகுசாதனப் பொருட்கள் தயாரிப்பில் பிசுமத் சேர்மங்கள் பயன்படுத்தப்படுகின்றன. சமீப காலத்தில் ஈயத்தின் நச்சுத்தன்மை வெளிப்படையாக மாறிவிட்ட காரணத்தால் அதற்கு மாற்றாக பிசுமத் தற்காலத்தில் வணிக முக்கியத்துவம் பெற்று வருகிறது.\n\n"}
{"id": "262095", "url": "https://ta.wikipedia.org/wiki?curid=262095", "title": "பெரியதம்பி", "text": "பெரியதம்பி\n\nபெரியதம்பி 1997 ஆவது ஆண்டில் சித்ரா லெட்சுமணன் இயக்கத்தில் வெளியான ஒரு இந்தியத் தமிழ்த் திரைப்படமாகும். பிரபு, நக்மா ஆகியோர் முக்கிய கதாபாத்திரங்களில் நடித்திருந்தனர். சித்ரா லெட்சுமணன், சித்ரா ராமு ஆகியோர் இணைந்து தயாரித்த இத்திரைப்படத்திற்கு தேவா இசையமைத்திருந்தார். இத்திரைப்படம் 1997 சனவரி 14 அன்று வெளியானது.\n"}
{"id": "262098", "url": "https://ta.wikipedia.org/wiki?curid=262098", "title": "சார்பியல்", "text": "சார்பியல்\n\n\n"}
{"id": "262112", "url": "https://ta.wikipedia.org/wiki?curid=262112", "title": "மிசுடர். மகோரியம்சு வன்டர் எம்போரியம்", "text": "மிசுடர். மகோரியம்சு வன்டர் எம்போரியம்\n\nமிசுடர். மகோரியம்சு வன்டர் எம்போரியம், 2007-ம் ஆண்டு வெளியான அமெரிக்க ஆங்கில நகைச்சுவைத் திரைப்படமாகும். இத்திரைப்படத்தை சாக் எல்ம் எழுதி இயக்க, மேன்டேட் பிக்சர்சு, வால்டன் மீடியா. ரிச்சர்ட் என். கிளாட்சுடை‌ன் தயாரிக்க அல்க்சேண்டர் டெசுப்லாட்டும் ஆரோன் சிக்மென்னும் இசையமைத்திருந்தனர். டசுட்டின் ஆப்மேன், மாயசால பொம்மைகள் விற்கும் கடையை வைத்துள்ளார். நேடலி போர்ட்மன் அக்கடையின் ஊழியராக நடித்துள்ளார். சேசன் பேட்மன், கணக்காளராக அக்கடையில் வேலை பார்க்கிறார். சாக் மில்சு தொப்பி சேகரிப்பவராகவும் அக்கடையில் தன்னார்வலராகவும் உள்ளார். இத்திரைப்படம் 2007-ம் ஆண்டு நவம்பர் 16-ம் நாள் 20ஆம் சென்சுரி ஃபாக்ஸ் நிறுவனத்தால் வெளியிடப்பட்டது.\n\nSection::::கதைச்சுருக்கம்.\nமாயாசால பொருட்களைக் கொண்ட ஒரு கடையினை வயதான எட்வார்ட் மகோரியம் என்றொருவர் நடத்துகிறார். அவர் தனக்கு 243 வயதென்றும் தனக்குப் பின் இக்கடையினை நடத்த அக்கடையின் ஊழியரும், பியானோ இசைக்கலைஞருமான மோலி மகோனி(நேடலி போர்ட்மன்) என்ற பெண்ணிடம் ஒப்படைக்கிறார். தன்னுடைய கணக்குகளை பார்த்துக்கொள்ள என்றி, என்றொரு கணக்காளரையும் பணிக்கு அமர்த்துகிறார். இவர்களுக்கு தினமும் அக்கடைக்கு வரும் எரிக் (சாக் மில்சு) என்ற சிறுவனும் உதவியாக இருக்கிறான்.\n\nதான் இறப்பதற்கு முந்தைய நாள் அனைவரிடமும் இதுபற்றி கூறுகிறார் மகோரியம், அவர் கடையிலுள்ள அனைத்துப் பொருட்களும் சோகத்தில் மூழ்குவதால் அப்பொருட்களின் நிறங்களையும் மாற்றிக்கொள்கிறது. இறுதியாக மகோரியம் இறந்தபிறகு என்றி மாயாசாலங்களை நம்புவதும், மோலிக்கு நம்பிக்கை வருவதும் என இனிமையாக நிறைவுறுகிறது.\n\n\nSection::::தயாரிப்பு.\nமார்ச்சு 2006 முதல் சூன் 6, 2006 வரையிலும் ரொறன்ரோவில் தயாரிப்பு பணி நடைபெற்றது. இத்திரைப்படத்தின் பெயர் நியூ செர்சியிலுள்ள சாக்கின் உறவினரின் பெயரில் அடிப்படையில் உருவாக்கப்பட்டது. 1999-ற்குப்பிறகு பிரபலமான கெர்மிட் த ஃபுராக் உருவத்தின் வாயிலாக இத்திரைப்படத்திலும் அதைப் போன்ற பாத்திரம் இணைக்கப்பட்டது.\n\nSection::::புதினம்.\nசூசேன் வெய்ன், என்பவரால் 2007-ம் ஆண்டு நாவலாக எழுதப்பட்டு வெளியானது இத்திரைப்படம்.\n\nSection::::வெளியீடு.\n\"மிசுடர். மகோரியம்சு வன்டர் எம்போரியம்\" திரைப்பட முன்னோட்டத்தில் நாடாலி போர்ட்மேனும் டசுடினும் கலந்துகொண்டனர். இதில் கிடைத்த பணத்தை பர்னார்டோ குழந்தைகள் காப்பகத்திற்கும் சில பிரித்தானிய நாடுகளிலுள்ள தொண்டு நிறுவனங்களுக்கும் கொடுக்கப்பட்டது.\n\nSection::::வரவேற்பு.\nஅமெரிக்காவில் நவம்பர் 16, 2007 அன்று வெளியான இத்திரைப்படம் சுமார் $9.6 மில்லியன் தொகையை 3,164 திரையரங்குகள் வாயிலாக முதல் வார இறுதியில் பெற்றது, பாக்சு ஆபிசுவில் 5-ம் இடத்தில் இருந்தது. அமெரிக்காவில் சுமார் $32.1 மில்லியனும், பிறபகுதிகளில் $35.4 மில்லியன தொகையுமாக சேர்ந்து மொத்தமாக $67.5 மில்லியன் வருமானம் பெற்றது இத்திரைப்படம்.\n\nபல்வேறு தரப்பட்ட கருத்துகளை இத்திரைப்படம் பெற்றது. ரோட்டன் எக்சு தளத்தில் நன்றாக இல்லை எனவும், மெட்டாகிரிட்டிக் தளத்தில் நூற்றுக்கு நாற்பத்தி எட்டு மதிப்பெண்களும், பீர் டிராவர்சு இதனை 2007-ம் ஆண்டின் மோசமான திரைப்படமென்றும், குறிப்பிட்டிருந்தார். இது குழந்தைகளுக்கான படமென்று வில்லியம் அர்னால்டு தெரிவித்திருந்தார். மிக அதிகமான எதிர்மறை கருத்துகள் வந்தபோதும் இத்திரைப்படம் இரு விருதுகளை வென்றது.\n\nSection::::பிற வடிவங்களில்.\nஇத்திரைப்படம் குறுந்தகடுகளிலும், இலக்கமுறைப் பல்திறவாற்றல் வட்டுகளிலும், நீலக்கதிர் வட்டுகளிலும், 2008-ம் ஆண்டு மார்ச் 4-ம் நாள் வெளியானது.\n\nSection::::வெளி இணைப்புகள்.\nமிசுடர். மகோரியம்சு வன்டர் எம்போரியம்\n"}
{"id": "262113", "url": "https://ta.wikipedia.org/wiki?curid=262113", "title": "வரகுக் கோழி", "text": "வரகுக் கோழி\n\nவரகுக் கோழி (lesser florican) என்பது ஒரு பெரிய பறவை ஆகும். இந்தியத் துணைக்கண்டத்தில் உயரமான புல்வெளிகள், புதர்கள் உள்ள இடங்களில் இவை காணப்படுகிறன. இவற்றின் உறைவிடங்கள் அழிக்கப்படுவதாலும், இறைச்சிக்காக வேட்டையாடப்படுவதாலும் இவற்றின் எண்ணிக்கை பெருமளவு குறைந்துபோய் அரிய பறவை ஆகிவிட்டது. தமிழ்நாட்டிலிருந்த புல்வெளிகள் சீரழிக்கப்பட்டதால் இங்கிருந்த வரகுக்கோழிகளை் மறைந்துவிட்டன. \nSection::::விளக்கம்.\nஇப்பறவை வான்கோழியைவிட மிகப் பெரியதாக, மஞ்சள் நிறக் கால்களுடன் ஏறக்குறைய 4 அடி உயரம் கொண்டதாக இருக்கிறது. நன்கு வளர்ந்த ஆண்கோழி 40 ராத்தல் எடையிருக்கலாம். மேற்பாகம் சிவப்பாகவும் அடிப்பாகம் வெளுத்தும் மார்பில் ஒரு கருங்குறியும் இருக்கும். மொட்டைக் கருங்கொண்டையை உடையது. இதன் கால்களில் பின்விரல்கள் கிடையாது. \nஆண் பறவைகளுக்கு இனச்சேர்க்கைக் காலத்தில் தலை கழுத்து கீழ்பகுதிகளில் கறுமை நிற இறகுகள் தோன்றும். இதன் சிறகுகள் கருமை படர்ந்த மங்கிய மஞ்சள் நிறத்திலும், கொண்டை இறகுகள் கறுமையாக இருக்கும். பெண்பறவை சற்றுப் பெரியதாகவும், கருமைபடர்ந்த இள மஞ்சள் நிறத்திலும் இருக்கும். நன்கு ஓடும் ஆற்றலும், பெரிய இறக்கைகளைப் பரப்பி நன்றாகப் பறக்கும் திறமையும் இதற்கு உண்டு.\nSection::::உணவுப்பழக்கம்.\nபுதர் அதிகமாக இல்லாத வெளியிடங்களில் தத்துக்கிளி போன்ற பூச்சிகளையும், பல்லிகளையும், சிறுபாம்புகளையும் பிடித்துத் தின்னும். தானியங்களையும் தின்னும். \n"}
{"id": "262115", "url": "https://ta.wikipedia.org/wiki?curid=262115", "title": "கஸ்தூரி", "text": "கஸ்தூரி\n\n"}
{"id": "262116", "url": "https://ta.wikipedia.org/wiki?curid=262116", "title": "மேற்கத்திய டிராகோபான்", "text": "மேற்கத்திய டிராகோபான்\n\nவண்ணமிகு இப்பறவைகளில் ஆண் பறவை செந்நிறத்தில் வட்ட வடிவ வெண்புள்ளிகள் கொண்டு அழகாக இருக்கும். முகம் செந்நிறத்திலும், தொண்டைப்பகுதி நீல நிறத்திலும் இருக்கும். பெண்பறவைகள் சாம்பல் நிறத்தில் கருப்பு வெள்ளைப் புள்ளிகள் கொண்டிருக்கும். இது இமாச்சலப் பிரதேசத்தின் மாநிலப்பறவையாகும்.\n"}
{"id": "262118", "url": "https://ta.wikipedia.org/wiki?curid=262118", "title": "வட மாகாண சபையின் கொடி", "text": "வட மாகாண சபையின் கொடி\n\nவட மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான வட மாகாண சபைக்கான கொடி ஆகும். இது 2007ம் ஆண்டு மே 22ம் தேதி ஏற்றுக்கொள்ளப்பட்டது. \n\nSection::::வரலாறு.\n1987ம் ஆண்டு, இந்திய-இலங்கை ஒப்பந்தப்படி, இலங்கையில் மாகாண சபைகள் உருவாக்கப்பட்டன. தமிழ் பேசும் மக்களைப் பெரும்பான்மையாகக் கொண்ட வட மாகாணமும், கிழக்கு மாகாணமும் தற்காலிகமாக இணைக்கப்பட்டு வடக்கு கிழக்கு மாகாண சபை என்ற பெயரில் ஒரு மாகாண சபை அமைக்கப்பட்டது. இதற்கு ஒரு கொடி இருந்தது. 2007 ஆம் ஆண்டில் இலங்கை நீதிமன்றம் ஒன்று வடக்கு, கிழக்கு மாகாண இணைப்புச் சட்டத்துக்குப் புறம்பானது எனத் தீர்ப்பளித்ததால், வடக்கு கிழக்கு மாகாண சபை, வட மாகாண சபை, கிழக்கு மாகாண சபை என இரண்டு மாகாண சபைகளாக ஆனது. \n\nஇதனால் இரண்டு மாகாணங்களுக்கும் தனித்தனியான கொடிகள் தேவைப்பட்டன. இதைத் தொடர்ந்து 2007 ஆம் ஆண்டில் வட மாகாண சபைக்கும், கிழக்கு மாகாண சபைக்குமாக இரண்டு கொடிகள் வெளியிடப்பட்டன. அக்காலத்தில், கிழக்கு மாகாணத்தின் ஆளுனராகவும், வட மாகாணத்தின் பதில் ஆளுனராகவும் நியமிக்கப்பட்டிருந்த ரியர் அட்மிரல் மொகான் விஜேவிக்கிரம திருகோணமலையில் இந்தக் கொடிகளை 2007 மே மாதம் தலைமைச் செயலகத்தில் இடம்பெற்ற விழாவொன்றில் இரண்டு மாகாண சபைகளினதும் முதன்மைச் செயலாளர்களிடம் கையளித்தார். \n\nSection::::அமைப்பு.\n126 x 72 சமீ அளவு கொண்ட வட மாகாண சபைக்கான கொடி நான்கு நிறங்களால் ஆனது. கொடியின் நான்கு பக்கங்களிலும் அதன் விளிம்பை ஒட்டி நீல நிறக் கரை அமைந்துள்ளது. உட்பகுதி, இடமிருந்து வலமாக சிவப்பு, வெள்ளை, பச்சை ஆகிய நிறங்களில் நிலைக்குத்தான மூன்று பட்டைகளால் நிரப்பப்பட்டுள்ளது. நடுவில் உள்ள வெள்ளிப் பட்டையின் நடுப் பகுதியில் 24 கதிர்களைக் கொண்ட வட்டமான சூரியனின் வடிவம் உள்ளது.\n\nநீலநிறக் கரை கடல்சார் வளங்களைக் குறிக்கிறது. பச்சை நிறப் பட்டை வேளாண்மையையும், பசுமையையும் ஒருங்கே குறிக்கிறது. சிவப்பு நிறம் கடின உழைப்புக்கும், பெரு முயற்சிக்கும் குறியீடாக அமைகிறது. வெண்ணிறப் பட்டி சகோதர மனப்பான்மை, சமாதானம், உடனொத்து வாழ்தல் என்பவற்றைக் குறிப்பிடுகிறது. நடுவில் உள்ள கதிரவனின் குறியீடு ஒருமித்துத் தொழிற்படும் சக்தி, இயற்கைச் சக்தி வளங்கள் என்பவற்றைச் சுட்டுகிறது.\n\n"}
{"id": "262133", "url": "https://ta.wikipedia.org/wiki?curid=262133", "title": "கிழக்கு மாகாண சபையின் கொடி", "text": "கிழக்கு மாகாண சபையின் கொடி\n\nகிழக்கு மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான கிழக்கு மாகாண சபைக்கான கொடி ஆகும். இது 2007ம் ஆண்டு மே 22ம் தேதி ஏற்றுக்கொள்ளப்பட்டது. \n\nSection::::வரலாறு.\n1987ம் ஆண்டு, இந்திய-இலங்கை ஒப்பந்தப்படி, இலங்கையில் மாகாண சபைகள் உருவாக்கப்பட்டன. தமிழ் பேசும் மக்களைப் பெரும்பான்மையாகக் கொண்ட கிழக்கு மாகாணமும், வட மாகாணமும் தற்காலிகமாக இணைக்கப்பட்டு வடக்கு கிழக்கு மாகாண சபை என்ற பெயரில் ஒரு மாகாண சபை அமைக்கப்பட்டது. இதற்கு ஒரு கொடி இருந்தது. 2007 ஆம் ஆண்டில் இலங்கை நீதிமன்றம் ஒன்று வடக்கு, கிழக்கு மாகாண இணைப்புச் சட்டத்துக்குப் புறம்பானது எனத் தீர்ப்பளித்ததால், வடக்கு கிழக்கு மாகாண சபை, வட மாகாண சபை, கிழக்கு மாகாண சபை என இரண்டு மாகாண சபைகளாக ஆனது. \n\nஇதனால் இரண்டு மாகாணங்களுக்கும் தனித்தனியான கொடிகளின் தேவை ஏற்பட்து. இதைத் தொடர்ந்து 2007 ஆம் ஆண்டில் கிழக்கு மாகாண சபைக்கும், வட மாகாண சபைக்குமாக இரண்டு கொடிகள் வெளியிடப்பட்டன. அக்காலத்தில், கிழக்கு மாகாணத்தின் ஆளுனராகவும், வட மாகாணத்தின் பதில் ஆளுனராகவும் நியமிக்கப்பட்டிருந்த ரியர் அட்மிரல் மொகான் விஜேவிக்கிரம திருகோணமலையில் இந்தக் கொடிகளை 2007 மே மாதம் தலைமைச் செயலகத்தில் இடம்பெற்ற விழாவொன்றில் இரண்டு மாகாண சபைகளினதும் முதன்மைச் செயலாளர்களிடம் கையளித்தார்.\n\nSection::::அமைப்பு.\nகொடி பொதுவான மண்ணிறப் பின்னணி கொண்டது. இதில், \"ஃ\" வடிவில் அமைந்த மூன்று வட்டங்களுக்குள் கழுகு, மீன், சிங்கம் ஆகியவற்றை உட்படுத்திய சின்னங்கள் உள்ளன. இச்சின்னங்கள் கிழக்கு மாகாணத்தின் மூன்று மாவட்டங்களான திருகோணமலை, மட்டக்களப்பு, அம்பாறை ஆகியவற்றுக்கான குறியீடுகளாக அமைந்துள்ளன. இக்கொடியின் விளிம்பை அண்டி நாற்புறமும் ஒன்றைச் சுற்றி மற்றொன்றாக பல நிறக் கோடுகள் உள்ளன. இவை உட்புறமிருந்து வெளிப்புறமாக இலம் நீலம், நீலம், கடும் நீலம், மஞ்சள் என்பனவாகும். இங்கு இளம் நீலம், மாகாணத்தின் நன்நீர் வளங்களையும், நீல, கடும்நீல நிறங்கள் மூன்று மாவட்டங்களினதும் எல்லைகளாக அமைந்த கடலையும் குறிக்கின்றன. இக்கோடுகளுக்கு உட்புறம் நான்கு மூலைகளிலும் காணப்படும் சூரியன்கள் கிழக்குமாகாத்தின் நிலப்பகுதி முழுவதற்கும் ஒளிவீசும் ஆற்றலைக் குறிப்பதாக அமைக்கப்பட்டுள்ளன. \n\n"}
{"id": "262134", "url": "https://ta.wikipedia.org/wiki?curid=262134", "title": "மெய்யியல் குறிப்பேடுகள்", "text": "மெய்யியல் குறிப்பேடுகள்\n\nலெனினின் மெய்யியல் குறிப்பேடுகள் (\"Philosophical Notebooks\") என்பது மெய்யியல் நூல்களைப் பற்றிய சுருக்கங்களும் ஆய்வுரைகளும் அடங்கிய குறிப்பேடுகள் ஆகும். இந்நூல்களில் அரிசுட்டாட்டில், எகல், போயர்பாக், காரல் மார்க்சு, தெபோரின் ஆகியவர்களது பணிகள் அடங்கும். லெனினின் இணைமுரணியல் பற்றிய குறிப்புகள் எதிரிணைகளின் இணைவும் முரணும் பற்றிய உருசிய, சீன ஆய்வுகளில் பெரும்தாக்கத்தை விளைவித்துள்ளன. இக்குறிப்பேடுகள் அறிஞர்களால் அடிக்கடி அவரது \"பட்டறிவுத் திறனாய்வு \" நூலுடன் எதிர்வைத்துப் பார்க்கப்படுகிறன. \n\nஇக்குறிப்பேடுகளைப் பற்றிய சரியான விளக்கம் 1920களில் சோவியத் ஒன்றியத்தில் நிகழ்ந்த எந்திரத்தனமான விவாதம் குறித்த புரிதலுக்கும் சீனாவின் 1964இன் ஒன்று இரண்டாகப் பிரிதல் முரண்பாடு குறித்த புரிதலுக்கும் பெரும்பங்களிக்கும். இக்குறிப்பேடுகள் மெய்யியல் கருத்தினங்களை நுட்பமாக ஆய்கின்றன.\n"}
{"id": "262144", "url": "https://ta.wikipedia.org/wiki?curid=262144", "title": "மரகத அழகி", "text": "மரகத அழகி\n\nமரகத அழகி (\"tailed jay\", \"Graphium agamemnon\") என்பது பச்சை, கறுப்பு நிறங்களை அதிகமாககக் கொண்ட அழகிகள் குடும்பத்தைச் சேர்ந்த வெப்ப வலய பட்டாம் பூச்சியாகும். இது இந்தியா, இலங்கை முதல் தென்கிழக்கு ஆசியா, ஆவுத்திரேலியா ஆகிய இடங்களை தாயகமாகக் கொண்ட அச்சுறுத்தலுக்கு உள்ளாகாத இனமாகும்.\n\n"}
{"id": "262147", "url": "https://ta.wikipedia.org/wiki?curid=262147", "title": "வெந்தய வரியன்", "text": "வெந்தய வரியன்\n\nவெந்தய வரியன் (\"Danaus chrysippus\", \"plain tiger\") என்பது நடுத்தர அளவுள்ள, ஆசியாவிலும் ஆப்பிரிக்காவிலும் காணப்படும் பட்டாம்பூச்சியாகும். இது வரியன்கள் குடும்பத்தையும் \"டனாய்னே\" துணைக்கும்பத்தையும் சேர்ந்த பட்டாம்பூச்சியாகும். இதன் போலியான நிறத் தோற்றம் பல இனங்கள் போன்று காட்சியளிக்கின்றது.\n\nஇப்பட்டாம்பூச்சி முதன் முதலில் ஓவியத்தில் பயன்படுத்தப்பட்டதாக நம்பப்படுகிறது. எகிப்தின் அல்-உக்சுர் எனுமிடத்திலுள்ள 3500 வருடம் பழமையான சுதை ஓவியத்தில் இது வரையப்பட்டுள்ளது.\n\n\n"}
{"id": "262150", "url": "https://ta.wikipedia.org/wiki?curid=262150", "title": "இமயமலை மோனல்", "text": "இமயமலை மோனல்\n\nஇமயமலை மோனல் (Himalayan monal) என்பது ஒரு பறவை ஆகும். இது நேபாளத்தின் தேசிய பறவை மற்றும் இந்தியாவின் உத்தராகண்டம் மாநிலத்தின் மாநிலப்பறவை ஆகும்.\nஇப்பறவைகளில் ஆண் பறவைக்கு ஒளிரும் பச்சை இறகுகளும், நீண்ட பச்சைக் கொண்டையும், நீலவண்ணக்கழுத்தும் இருப்பதால் பார்ப்பதற்கு மிக அழகாக்த் தோன்றும். பெண்பறவை பழுப்புவண்ண இறகுகளுடன் இருக்கும்.\n"}
{"id": "262151", "url": "https://ta.wikipedia.org/wiki?curid=262151", "title": "வெண்புள்ளிக் கருப்பன்", "text": "வெண்புள்ளிக் கருப்பன்\n\nவெண்புள்ளிக் கருப்பன் (\"common crow\", \"Euploea core\") என்பது பொதுவாக தென் ஆசியாவிலும் அவுத்திரேலியாவிலும் காணப்படும் பட்டாம்பூச்சியாகும். இது வரியன்கள் குடும்பத்தையும் \"டனாய்னே\" துணைக்கும்பத்தையும் \"இயுபோலா\" இனத்தையும் சேர்ந்த பட்டாம்பூச்சியாகும்.\n\n"}
{"id": "262154", "url": "https://ta.wikipedia.org/wiki?curid=262154", "title": "நாட்டு நீல அழகி", "text": "நாட்டு நீல அழகி\n\nநாட்டு நீல அழகி (\"Graphium doson\") வெப்பமண்டலப் பகுதிகளில் காணப்படும் கருப்புநிற அழகிவகை பட்டாம்பூச்சி ஆகும்.\n\nSection::::தோற்றம்.\nஇப்பூச்சிகள் 70 மிமீ முதல் 80 மிமீ வரை இருக்கும். உடலில் நீண்ட வெள்ளைக்கோடுகளைக் காணலாம். முன்னிறக்கைகளும் பின்னிறக்கைகளும் மேற்புறத்தில் கருப்பாக இருக்கும். நடுவில் வெளிர்நீலத்தில் சற்றே ஒளியூடுருவும் வகையிலான பட்டைத்திட்டுக்களும், நுனிகளில் வரிசையாக சிறு சிறு வெளிர்நீலப்புள்ளிகளும் காணப்படும். இறக்கைகளின் கீழ்ப்புறத்தில் மேல்புறத்தைப்போலவே குறிகள் இருக்கும். கூடுதலாக வெள்ளை நிறத்திலும் சிவப்பு நிறத்திலும் புள்ளிகள் இருக்கும். பின்னிறக்கைகளின் நுனி நீண்டிருக்கும். ஆணும் பெண்ணும் ஒரேபோல் இருக்கும்.\n\nSection::::பரம்பல்.\nஇது தென்கிழக்காசியா நெடுகிலும் பரவலாகக் காணப்படும் பட்டாம்பூச்சியாகும். அத்துடன் இலங்கையிலும் தென்னிந்தியாவிலும் தாழ்வான பகுதிகளில் காணப்படும். தவிர கிழக்குத்தொடர்ச்சி மலைகள், சாத்துப்புரா, மேற்கு வங்கம், அசாம், வங்க தேசம், இமய மலை அடிவாரம் ஆகிய இடங்களிலும் காணப்படும். சப்பானின் தெற்கு ஒன்ஃசூ பகுதிகளில் அரிதாகக் காணலாம்.\n\nSection::::வாழிடம்.\nதாழ்வான மலைப்பாங்கான காடுகள், அடர்காடுகள், ஆற்றுப்படுகைக்காடுகள், இலையுதிர் காடுகள், பசுமைக்காடுகள் போன்ற இடங்களில் தென்படும்.\n\nSection::::நடத்தை.\nநாட்டு நீல அழகிகள் பகல்முழுவதும் சுறுசுறுப்பாக இயங்கும். தொடர்ந்து நகர்ந்துகொண்டே இருக்கும். மார்ச்சு முதல் திசம்பர் வரை மிகுதியாகக் காணப்படும். விரைந்து பறக்கும். பொதுவாக இறக்கைகளை மடித்துப் படபடவென்று அடித்துக்கொண்டே மலர்களில் இருந்து தேனுறிஞ்சும். ஆண்பூச்சிகள் தனித்தோ கூட்டமாகவோ சேற்றில் உறிஞ்சும்.\n\n\nSection::::வாழ்க்கைப்பருவங்கள்.\nSection::::முட்டை.\nவெளிர்மஞ்சள் நிறத்தில் உருண்டையாக இருக்கும் முட்டைகளை இலைகளின் அடியில் காணலாம்.\n\nSection::::கம்பளிப்புழு.\nகம்பளிப்புழு சற்றே நூற்புக் கதிர் வடிவில் இருக்கும். வளர்ந்த கம்பளிப்புழுக்கள் அடர்பழுப்பாகவோ புல்பச்சை நிறத்திலோ இருக்கும். நான்காம் உடற்பகுதியில் சிறிய, கூம்புவடிவ முட்கள் இருக்கும். நடுவில் நீலநிறத்திலும் சிற்றிலும் எலுமிச்சை நிறத்திலும் கருப்பு வளையங்களுடன் காணப்படும்.\n\nSection::::கூட்டுப்புழு.\nகூட்டுப்புழு வெளிர் பச்சையாக இருக்கும். தலையிலிருந்து தொண்டைப்பகுதிவரை செவ்வூதா நிறத்தில் கோடும் அதன்கீழே மஞ்சள்நிறத்தில் கோடும் இருக்கும்.\n\nSection::::உணவுச்செடிகள்.\nஇலவங்கப்பட்டை மரம் (\"Cinnamomum verum\"), செண்பகம் (\"Magnolia champaca\"), கொத்துகளா (\"Miliusa tomentosa\"), நெட்டிலிங்கம் (\"Polyalthia longifolia\") போன்றவற்றின் இலைகளை கம்பளிப்புழுக்கள் உண்டு வாழும்.\n\n\n"}
{"id": "262155", "url": "https://ta.wikipedia.org/wiki?curid=262155", "title": "1706", "text": "1706\n\n1706 (MDCCVI) ஒரு வெள்ளிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n"}
{"id": "262157", "url": "https://ta.wikipedia.org/wiki?curid=262157", "title": "சுற்றும் வெள்ளையன் (பட்டாம்பூச்சி)", "text": "சுற்றும் வெள்ளையன் (பட்டாம்பூச்சி)\n\nசுற்றும் வெள்ளையன் (\"Psyche\", \"Leptosia nina\") என்பது சிறிய அளவுள்ள, தென்கிழக்கு ஆசியாவிலும் இந்தியத் துணைக் கண்டத்திலும் காணப்படும் பட்டாம்பூச்சியாகும். வெள்ளையன்கள் குடும்பத்தைச் சேர்ந்த இது வெளிறிய மஞ்சள், வெள்ளை நிறங்களில் காணப்படும் அதன் மேல் சிறகில் கறுப்புப் புள்ளி காணப்படும். \n"}
{"id": "262159", "url": "https://ta.wikipedia.org/wiki?curid=262159", "title": "கொன்னை வெள்ளையன்", "text": "கொன்னை வெள்ளையன்\n\nகொன்னை வெள்ளையன் (\"Common Emigrant\", \"Catopsilia pomona\") என்பது நடுத்தர அளவுள்ள, ஆசியாவிலும் அவுத்திரேலியாவிலும் காணப்படும் வெள்ளையன்கள் குடும்ப பட்டாம்பூச்சியாகும். இவற்றில் வேறுபட்ட இரு இனங்கள் (\"Catopsilia crocale\", \"Catopsilia pomona\") உள்ளதாக கருதப்பட்டது.\n"}
{"id": "262160", "url": "https://ta.wikipedia.org/wiki?curid=262160", "title": "தமிழ்நாடு அரசு அதிகாரிகள் நியமன வழக்கு 2015", "text": "தமிழ்நாடு அரசு அதிகாரிகள் நியமன வழக்கு 2015\n\nதமிழ்நாடு அரசு அதிகாரிகள் நியமன வழக்கு 2015 என்பது தமிழ்நாடு அரசுப் பணியாளர் தேர்வாணையம், 2001 - 2001ஆம் ஆண்டில் தொகுதி 1-க்கான துணை ஆட்சியர், காவல் துறை துணை கண்காணிப்பாளர், மாவட்ட பத்திரப் பதிவாளர் உள்ளிட்ட அலுவலர்களை தேர்ந்தெடுக்க நடத்திய போட்டித் தேர்வில் தேர்ச்சி பெற்ற 91 பேர்களுக்கு, தமிழக அரசு பதவி நியமனம் வழங்கியது குறித்த வழக்காகும்.\n\nSection::::வரலாறு.\nதொகுதி 1-க்கான காலிப் பணியிடங்களை நிரப்ப தமிழ்நாடு அரசுப் பணியாளர் தேர்வாணையம், 2000–2001–ம் ஆண்டில் நடத்திய போட்டித் தேர்வில் தேர்ச்சி பெற்ற 91 பேர்களுக்கு துணை ஆட்சியர் போன்ற அரசு உயர்பதவிகளுக்கு தேர்ந்தெடுக்கப்பட்டு 2005ஆம் ஆண்டில் பணி நியமனம் வழங்கப்பட்டது. அந்த தேர்வில் பல்வேறு முறைகேடுகள் நடந்திருப்பதாக கூறி நடராஜன் என்பவர் 2005–ம் ஆண்டு சென்னை உயர் நீதிமன்றத்தில் வழக்கு தொடர்ந்திருந்தார்.\n\nவழக்கை விசாரித்த உயர் நீதிமன்றம், 91 பேரில் 83 பேர்கள் தேர்ச்சி பெற்றது செல்லாது என்றும், உடனடியாக அவர்களை அரசுப் பதவிகளில் இருந்து நீக்க வேண்டும் என்றும் தீர்ப்பு வழங்கியது. \n\nஇந்த தீர்ப்பை எதிர்த்து பாதிக்கப்பட்ட அதிகாரிகள் மற்றும் தமிழ்நாடு அரசுப் பணியாளர் தேர்வாணையம் சார்பில் இந்திய உச்ச நீதிமன்றத்தில் மேல்முறையீடு செய்தது. சென்னை உயர் நீதிமன்றத்தின் தீர்ப்பை உச்ச நீதிமன்றம் உறுதி செய்தது.\n\nSection::::இடைக்கால உத்தரவு.\nஉச்ச நீதிமன்றத்தின் தீர்ப்பில் மாற்றம் கோரி பாதிக்கப்பட்ட அதிகாரிகள் மற்றும் தமிழ்நாடு அரசுப் பணியாளர் தேர்வாணையம் சார்பாக புதிய மனு தாக்கல் செய்தனர். மனுவை விசாரித்த உச்ச நீதிமன்றம், வழக்கில் தொடர்புடைய 83 அதிகாரிகளும் தொடர்ந்து தமிழக அரசுப் பதவியில் நீடிக்கலாம் என்று இடைக்கால உத்தரவை வழங்கியது.\n\nSection::::இந்திய ஒன்றிய அரசுப்பணியாளர் தேர்வாணையத்தின் ஆய்வறிக்கை.\nஇந்த வழக்கு விசாரணை நடைபெற்றுக் கொண்டிருந்த காலத்தில் தேர்ந்தேடுக்கப்பட்ட 91 பேரில், 15 பேர் வேறு பணிகளுக்கு சென்றுவிட்டனர், மூன்று பேர் மரணமடைந்து விட்டனர், ஒன்றிய அரசுப்பணியாளர் தேர்வாணையத்தின் மறு மதிப்பீட்டில் எட்டு பேர் மட்டும் தேர்ச்சி பெற்றிருந்தனர், எஞ்சியவர்கள் 65 பேர் மட்டுமே இவ்வழக்கில் தொடர்புடைய அரசு அதிகாரிகள்.\n\nஇந்த வழக்கு தொடர்பான 65 பேரின் விடைத்தாள்களை ஆய்வு செய்து விரிவான அறிக்கை அளிக்க உச்ச நீதிமன்றம் பிறப்பித்த உத்தரவின்படிஒன்றிய அரசுப்பணியாளர் தேர்வாணையம் வழக்கு குறித்த 65 பேரின் விடைத்தாள்களை ஆய்வு செய்து அறிக்கையை உச்ச நீதிமன்றத்தில் தாக்கல் செய்தது. \n6 மே 2015 அன்று இந்த அறிக்கையை அனைத்து தரப்பினருக்கும் வழங்கவும், அதன் மீது ஏதேனும் மறுப்பு இருப்பின் அதனைக் குறித்து நான்கு வாரங்களுக்குள் எழுத்து மூலமாக உச்ச நீதிமன்றத்தில் தாக்கல் செய்ய உத்திரவிட்டது.\n\nSection::::உச்ச நீதிமன்ற அமர்வு விசாரனை.\nஒன்றிய அரசுப்பணியாளர் தேர்வாணையம் தாக்கல் செய்த அறிக்கையை விசாரிக்க, நீதியரசர்கள் அனில் ஆர். தவே மற்றும் தீபக் மிஸ்ரா ஆகியோர் கொண்ட உச்ச நீதிமன்ற அமர்வு இவ்வழக்கை விசாரணைக்கு எடுத்துக் கொண்டது.\n\nSection::::தமிழக அரசின் வாதம்.\nஒன்றிய அரசுப்பணியாளர் தேர்வாணையம் 65 அதிகாரிகளின் வினாத்தாள்களை விரிவாக ஆய்வு செய்து, உச்ச நீதிமன்றத்தில் தாக்கல் செய்த அறிக்கையில், இந்த தேர்வில் எந்த வித முறைகேடுகள் நடைபெறவில்லை என்று தெளிவுபடுத்தியுள்ளதால், உச்ச நீதிமன்றம் ஏற்கனவே வழங்கியுள்ள தீர்ப்பை மறு ஆய்வு செய்து, மனுதாரர்களான தமிழக அதிகாரிகளின் பணி நியமனத்தை உறுதி செய்ய வேண்டும் என தமிழக அரசு வாதிட்டது.\n\nSection::::எதிர் தரப்பு வாதம்.\nதமிழ்நாடு அரசுப் பணியாளர் தேர்வாணையத்தின் இணைய தளத்தில் தேர்வுக்கான விதிமுறைகள் குறித்து மிகவும் தெளிவாக வரையறுத்து உள்ளது. இதனை கருத்தில் கொள்ளாமல் தேர்வு எழுதியவர்கள் விடைத்தாள்களில் அடையாள குறியீடு இட்டது, பென்சில் மற்றும் ஸ்கெட்ச் பேனா போன்றவற்றில் எழுதியது போன்ற விதிமுறை மீறல்களை செய்து உள்ளனர். விடைத்தாள்களை திருத்துபவர்களுக்கு தங்களை எளிதாக அடையாளம் காட்டுவதற்காகவே இவ்வாறு செய்து இருக்கிறார்கள் என்பது தெளிவாக தெரிகிறது. விதிமுறை மீறல்களில் ஈடுபட்டால் தேர்ச்சி ரத்து செய்யப்படும் என்று தேர்வாணையத்தில் இணைய தளத்தில் தெளிவாக குறிப்பிட்டுள்ளதால், முறைகேட்டில் ஈடுபட்டதாக இவர்களுடைய பணிநியமனத்தை உச்ச நீதிமன்றம் ரத்து செய்தது சரிதான் என பிரதிவாதிகள் தரப்பில் ஆஜரான வழக்கறிஞர் பிரசாந்த் பூசண் வாதிட்டார்.\n\nSection::::தீர்ப்பு.\nஇந்த வழக்கில் அனைத்து தரப்பு வாதங்களும் முடிவடைந்த நிலையில் 17 செப்டம்பர் 2015 அன்று தீர்ப்பை தேதி குறிப்பிடாமல் உச்ச நீதிமன்ற நீதிபதிகள் ஒத்திவைத்துள்ளனர்.\n\n"}
{"id": "262163", "url": "https://ta.wikipedia.org/wiki?curid=262163", "title": "மத்திய மாகாண சபையின் கொடி", "text": "மத்திய மாகாண சபையின் கொடி\n\nமத்திய மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான மத்திய மாகாண சபைக்கான கொடி ஆகும். இது 1987ம் ஆண்டு நவம்பர் மாதம் 14ம் தேதி ஏற்றுக்கொள்ளப்பட்டது.\n\nSection::::அமைப்பு.\nமத்திய மாகாணத்தின் கொடியின் நடுவில் சிவப்பு நிறச் சதுரத்தினுள் மஞ்சள் நிறத்திலான வாளேந்திய சிங்கம் காணப்படுகிறது. இச்சிவப்புச் சதுரத்தின் விளிம்பில் மஞ்சள் நிறக் கரையும், அதற்கு உள்ளே நான்கு மூலைகளிலும் அரசிலைச் சின்னங்களும் காணப்படுகின்றன. இதன் இரு பக்கங்களிலும் சிவப்பு நிற இரட்டைக் கோடுகளால் வரையப்பட்ட செவ்வகங்கள் உள்ளன. இவற்றுள், இடப்புறச் செவ்வகத்துள் சூரியனையும், சந்திரனையும் குறிக்கும் சின்னங்கள் ஒன்றன்கீழ் ஒன்றாக அமைந்துள்ளன. வலது பக்கச் செவ்வகத்தினுள் இரண்டு தாமரைச் சின்னங்கள் உள்ளன. இம்மூன்றுக்கும் மேலே மத்திய மாகாணம் எனத் தடித்த எழுத்துக்களில் சிங்களத்திலும், கீழே ஒரே வரியில் தமிழ், ஆங்கிலம் ஆகிய மொழிகளிலும் எழுதப்பட்டுள்ளது. இவை அனைத்தும் வெள்ளை நிறப் பின்னணியைக் கொண்டுள்ளன. இவ்வெள்ளை நிறப் பகுதியைச் சுற்றிலும், கொடியின் விளிம்பில் நாற்புறமும் சிவப்பு நிறப் பட்டையும், அப்பட்டையின் நடுவில் மஞ்சள் நிறத்தில் புள்ளிக் கோடும் உள்ளன.\n\nமேற்படி கொடியில் செந்நிறப் பின்னணியில் அமைந்த சிங்கம் இம்மாகானத்துள் அமைந்த கண்டி மாவட்டத்தையும், வெள்ளைப் பின்னணி மாத்தளை மாவட்டத்தையும், தாமரைச் சின்னங்கள் நுவரெலியா மாவட்டத்தையும் குறிக்கின்றன.\n"}
{"id": "262165", "url": "https://ta.wikipedia.org/wiki?curid=262165", "title": "துவட்டு சற்றுவூடு", "text": "துவட்டு சற்றுவூடு\n\nதுவட்டு சற்றுவூடு (\"Stuart Chatwood\", பிறப்பு: அட்டோபர் 22, 1969) என்பவர் ஒரு கனேடிய இசையமைப்பாளர் ஆவார்.\n\n\n"}
{"id": "262167", "url": "https://ta.wikipedia.org/wiki?curid=262167", "title": "பனைச் சிறகன்", "text": "பனைச் சிறகன்\n\nபனைச் சிறகன் (\"Common Palmfly\", \"Elymnias hypermnestra\") என்பது தென் ஆசியாவிலும் இந்தியா துணைக்கண்டத்திலும் காணப்படும் பட்டாம்பூச்சியாகும். இது வரியன்கள் குடும்பத்தைச் சேர்ந்த \"சட்டிரிட்\" இன பட்டாம்பூச்சியாகும். இது தென்னை, வஞ்சி மரம், அகியவற்றிலிருந்து உணவைக் கொள்கின்றன.\n\n"}
{"id": "262170", "url": "https://ta.wikipedia.org/wiki?curid=262170", "title": "செப்டம்பர் 2015", "text": "செப்டம்பர் 2015\n\nசெப்டம்பர் 2015 (\"September 2015\"), 2015 ஆம் ஆண்டின் ஒன்பதாவது மாதமாகும்.\n\n\n"}
{"id": "262172", "url": "https://ta.wikipedia.org/wiki?curid=262172", "title": "வடமத்திய மாகாண சபையின் கொடி", "text": "வடமத்திய மாகாண சபையின் கொடி\n\nவடமத்திய மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான வடமத்திய மாகாண சபைக்கான கொடி ஆகும். இது 1987ம் ஆண்டு நவம்பர் மாதம் 14ம் தேதி ஏற்றுக்கொள்ளப்பட்டது.\n\nSection::::அமைப்பு.\nவடமத்திய மாகாண சபையின் கொடி ஏறத்தாழ இலங்கையின் தேசியக் கொடியின் அமைப்பை ஒத்தது. அரக்கு நிறப் பின்னணி அதன் நான்கு மூலைகளிலும் அரசிலை, கொடியின் இடப்புறத்தில் பச்சை, சிவப்பு நிறங்களில் இரண்டு நிலைக்குத்துப் பட்டைகள், முழுக் கொடியையும் சுற்றி மஞ்சள் நிறக் கரை என்பன தேசியக் கொடியை ஒத்தவை. ஆனால் தேசியக் கொடியில் இருப்பதுபோல் சிங்கம் இதில் இல்லை. அதற்குப் பதிலாக வெண்ணிறக் கரையுடன் கூடிய மஞ்சள் நிற வட்டத்துள் வடமத்திய மாகாணத்துக்குச் சிறப்பான பழங்கால நினைவுச் சின்னங்கள் உள்ளன. இவற்றுள் முதலாம் பராக்கிரமபாகுவின் சிலை, தாதுகோபம், பழைய கட்டிடமொன்றின் சரிந்த தூண் என்பவை அடங்குகின்றன.\n"}
{"id": "262175", "url": "https://ta.wikipedia.org/wiki?curid=262175", "title": "எரோசு", "text": "எரோசு\n\nஎரோஸ் அல்லது ஈரோஸ் (\"Eros\") என்பவர் கிரேக்கத் தொன்மவியலில் காணப்படும் ஒரு கடவுள் ஆவார். இவர் கிரேக்கக் காதற் கடவுளான அப்ரோடிட்டின் மகன் ஆவார். உரோமத் தொன்மவியலில் இவருக்கு ஒப்பானவர் கியூபிட் ஆவார். இவர் கிரேக்கத் தொன்மவியலுக்கு அமைவாக ஆசை அல்லது விருப்பத்தின் கடவுள் ஆவார். இவர் கிரேக்க ஆதிக் கடவுளருள் ஒருவராகக் கருதப்படுகின்றார். இவருடைய வாழிடம் ஒலிம்பியா ஆகும்.\n\n\n"}
{"id": "262181", "url": "https://ta.wikipedia.org/wiki?curid=262181", "title": "சீனக் கணிதவியலாளர்கள் பட்டியல்", "text": "சீனக் கணிதவியலாளர்கள் பட்டியல்\n\n\n\n\n"}
{"id": "262182", "url": "https://ta.wikipedia.org/wiki?curid=262182", "title": "ரேடியோ பெட்டி (திரைப்படம்)", "text": "ரேடியோ பெட்டி (திரைப்படம்)\n\nவானொலிப் பெட்டி கேட்கும் பழக்கம்கொண்ட முதியவரைப் பின்னணியாகக் கொண்டு உருவாக்கப்பட்ட ரேடியோ பெட்டி, திரைப்படம் கொரியாவின் பிரபலமான பூசான் திரைப்பட விழாவில் போட்டியிட தேர்வுசெய்யப்பட்டுள்ளது. சரியாகக் காது கேட்காத ஒரு முதியவர் பழைய வானொலிப் பெட்டியை சத்தமாக வைத்துக் கேட்பதும், அதனால் வீட்டில் ஏற்படும் பிரச்சனைகளுமே இந்தப் படத்தில் விளக்கப்பட்டுள்ளது. முதியவர்களின் உளவியல் ரீதியான பிரச்சினையை விளக்கும் திரைப்படமாகும்.\n\n\"ரேடியோ பெட்டி\" திரைப்படம், பூசான் திரைப்பட விழாவில் முதன் முதலாகப் போட்டிக்கெனத் தேர்வுசெய்யப்பட்டிருக்கும் தமிழ்த் திரைப்படமாகும்\n\nரேடியோ பெட்டி, திரைப்படம் 83 நிமிடங்கள் ஓடக் கூடியது. இப்படத்தில் லட்சுமணன், டி.வி.வி.ராமானுஜம், ஷோபனா மோகன், நிவாஸ் ஆதித்தன் மற்றும் பலர் நடித்திருக்கிறார்கள். சரவண நடராஜன் ஒளிப்பதிவு செய்திருக்கிறார். ரிச்சர்ட் போர்டு இசையமைத்துள்ளார். தயாரிப்பு நிர்வாகத்தை சுரேஷ் செல்வராஜன் கவனித்துள்ளார். இப்படத்தை எழுதி அரி விசுவநாத் எழுதி, இயக்கியுள்ளார்.\n"}
{"id": "262187", "url": "https://ta.wikipedia.org/wiki?curid=262187", "title": "கால்சியம் குளுக்கோனேட்டு", "text": "கால்சியம் குளுக்கோனேட்டு\n\nகால்சியம் குளுக்கோனேட்டு \"(Calcium gluconate)\" என்பது ஒரு கனிமச் சேர்க்கைப் பொருளாகும். குளுக்கோனிக் அமிலத்தை சுண்ணாம்பு அல்லது கால்சியம் கார்பனேட்டுடன் சேர்த்து நடுநிலையாக்கம் செய்வதன் மூலமாக கால்சியம் குளுக்கோனேட்டு தயாரிக்கப்படுகிறது.\n\nஅடிப்படையான சுகாதாரத்திற்குத் தேவையான மிக முக்கியமான மருந்துகளின் பட்டியலில், கால்சியம் குளுக்கோனேட்டு ஒரு அத்தியாவசியமான மருந்து என உலக சுகாதார அமைப்பு பட்டியலிட்டுள்ளது.\n\nSection::::மருத்துவப் பயன்கள்.\nSection::::சுண்ணாம்புச்சத்துக் குறைபாடு.\nஇரத்தத்தில் கால்சியம் பற்றாக்குறை உள்ளவர்களுக்கு 10% கால்சியம் குளுக்கோனேட்டுக் கரைசலை நரம்புகள் வழியாக உட்செலுத்தி சிகிச்சை அளிப்பது மிகவும் பரவலாக பயன்படுத்தப்படும் சிகிச்சை முறையாகும். செலுத்தப்படும் கால்சியத்தின் இவ்வடிவம் கால்சியம் லாக்டேட்டுவாக உறிஞ்சப்படுவதில்லை. மற்றும் அது 0.93 (930 மி.கி / டெ.லி) சதவீத கால்சியம் அயனியை மட்டுமே கொண்டிருக்கிறது. (1 கிராம் எடையுள்ள கரைபொருள் 100 மி.லி கரைப்பானில் கரைந்து 1 சதவீதக் கரைசலை எ/ப உருவாக்க வேண்டும் என்பது வரை யறையாகும்.) எனவே இரத்தத்தில் கால்சியம் பற்றாக்குறை கடுமையாக இருக்கும் நிகழ்வுகளில் கால்சியம் குளுக்கோனேட்டுக்குப் பதிலாக கால்சியம் குளோரைடு கொடுக்கப்படுகிறது.\n\nSection::::மிகை மக்னீசியம் சல்பேட்டு கட்டுப்படுத்தியாக.\nஎப்சம் உப்பு எனப்படும் மக்னீசியம் சல்பேட்டு தேவைக்கு அதிகமாக உடலில் அளவு மீறும் போது அதைக் கட்டுப்படுத்த கால்சியம் குளுக்கோனேட்டு பயன்படுத்தப்படுகிறது. திடீர் நோய் தாக்கத்தில் இருந்து கருவுற்ற பெண்களைக் காப்பாற்ற முன்காப்பாக எப்சம் உப்புகள் கொடுக்கப்படுவது வழக்கமாகும்.கருவுற்ற மகளிர் குறைப்பிரசவத்திற்கு ஆளாகும் போது தொடர்ந்து மக்னீசியம் சல்பேட்டு கொடுக்கப்படுவதில்லை. பக்க விளைவில்லாத மேம்பட்ட வேறு மகப்பேறு மருந்துகள் இங்கு பயன்படுத்தப்படுகின்றன. அளவுக்கு மீறிய மக்னீசியம் சல்பேட்டு நஞ்சாக உடலுக்கு தீங்கிழைக்கிறது. இதனால் சுவாசக் குறைவும் தசைநாண் மீட்சிகளில் தொய்வும் ஏற்படவும் கூடும். இவ்விடத்தில்தான் கால்சியம் குளுக்கோனேட்டு எதிர்வினை புரிந்து மக்னீசியம் சல்பேட்டைக் கட்டுப்படுத்துகிறது. \n\nSection::::ஐதரோ புளோரிக் அமிலத் தீக்காயச் சிகிச்சையில்.\nஐதரோ புளோரிக் அமிலத்தினால் உண்டாகும் தீக்காயங்களுக்குச் சிகிச்சை அளிக்க கால்சியம் குளுக்கோனேட்டு கூழ்மங்கள் பயன்படுகின்றன. இவை ஐதரோ புளோரிக் அமிலத்துடன் வினைபுரிந்து கரையாத நச்சுத்தன்மையற்ற கால்சியம் புளோரைடாக மாறிவிடுகிறது.\n\nSection::::உயர் பொட்டாசியம் அளவைக் கட்டுப்படுத்துவதில்.\nஇரத்தத்தில் பொட்டாசியம் அளவு மிகுதியாகும் பொழுது இதயத்தை பாதிப்பிலிருந்து காக்கும் முகவராக கால்சியம் குளுக்கோனேட்டு பயன்படுகிறது. பொட்டாசியம் அளவில் எந்தவிதமான மாற்றத்தையும் இது செய்வதில்லை என்றாலும் இதயத் தசைகளின் செயல்பாட்டைக் கண்காணிக்கிறது. இதயத் துடிப்பின் சீர்பிறழ்வுகள் வளர்வதைக் குறைக்கிறது.\n\nSection::::கருப்பு விதவைச்சிலந்தி கடிச் சிகிச்சையில்.\nபெருஞ்சிலந்தி குடும்ப வகையைச் சார்ந்த கருப்பு விதவைச்சிலந்தி கடியினால் உண்டாகும் குழைமசந்திச் சீர்குலைவு சிகிச்சையில் கால்சியம் குளுக்கோனேட்டு பயன்படுகிறது. பெரும்பாலும் தசைத் தளர்த்தியாக இது ஒன்றிப்போகிறது. இருந்தாலும் இச்சிக்கிச்சை நடைமுறைப்படுத்த முடியாத நிலையிலேயே உள்ளது.\n\nSection::::பக்க விளைவுகள்.\nகுமட்டல் , மலச்சிக்கல், வயிற்று எரிச்சல் போன்ற பக்க விளைவுகளை கால்சியம் குளுக்கோனேட்டு உண்டாக்குகிறது. விரைவாக இதை நரம்பு வழியாகச் செலுத்தும்போது அதிகளவு கால்சியம் இரத்தத்தில் மிகுந்து அதனால் நாளவிரிவு மற்றும் இதயத்துடிப்பு பிறழ்வுகள், இரத்த அழுத்தக் குறைவு மற்றும் குறை இதயத் துடிப்பு முதலிய பாதிப்புகள் உண்டாகலாம். குழாய் கசிவினால் வெளியாகும் கால்சியம் குளுக்கோனேட்டால் உயிரணு அழற்சி ஏற்படலாம். நரம்புகள் வழியாக இதைச் செலுத்தும் போது அப்பகுதியில் திசு இறப்பு மற்றும் சீழ்கட்டிகள்\nதோன்றலாம். \nசிறுநீர்ப் பெருக்கம், உப்புமிகைச் சிறுநீர், சிறுநீரகத்தில் பிளாசுமா ஓட்டம் முதலான பாதிப்புகள், குளோமருல நீரகவழல் விகிதம் மற்றும் இரைப்பை சுரப்படக்குதல் ஆகிய பாதிப்புகளும் ஏற்படவும் வாய்ப்பு உள்ளது.\n\n"}
{"id": "262190", "url": "https://ta.wikipedia.org/wiki?curid=262190", "title": "கால்சியம் அசைடு", "text": "கால்சியம் அசைடு\n\nகால்சியம் அசைடு (Calcium azide) என்பது CaN என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும்\n\nSection::::தயாரிப்பு.\nஐதரசோயிக் அமிலம் மற்றும் கால்சியம் ஐதராக்சைடு இவற்றினிடையில் நிகழும் வடிகட்டும் வினையில் கால்சியம் அசைடு தோன்றுகிறது.\n\nSection::::முன்பாதுகாப்பு.\nகால்சியம் அசைடு தாக்கங்களால் பாதிக்கப்படுகிறது. இதன் விளைவாக வெடித்தல் மற்றும் தீப்பற்றி எரிதல் ஆகியன நிகழும் வாய்ப்பும் உண்டு.\n"}
{"id": "262192", "url": "https://ta.wikipedia.org/wiki?curid=262192", "title": "அங்கேரியக் கணிதவியலாளர்கள் பட்டியல்", "text": "அங்கேரியக் கணிதவியலாளர்கள் பட்டியல்\n\nஇது அங்கேரியக் கணிதவியலாளர்களின் பட்டியலாகும். பெயர்வரிசை அங்கேரிய முறையில் உள்ளது.\n\n"}
{"id": "262196", "url": "https://ta.wikipedia.org/wiki?curid=262196", "title": "கால்சியம் பென்சோயேட்டு", "text": "கால்சியம் பென்சோயேட்டு\n\nகால்சியம் பென்சோயேட்டு \"(Calcium benzoate)\" என்பது Ca(CHO) என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். பென்சோயிக் அமிலத்தினுடைய கால்சியம் உப்பான இச்சேர்மம் உணவுத் தொழிற்சாலைகளில் பாதுகாப்புப் பொருளாக உபயோகப்படுத்தப்படுகிறது. உணவுக் கூட்டுப் பொருளுக்கான இதனுடைய ஐ எண் 213 மற்றும் சர்வதேச திட்ட எண்ணிடலில் இதனுடைய உணவுக் கூட்டுப் பொருளுக்கான எண் ச.தே.தி எண் 213 ஆக குறிக்கப்படுகிறது. ஐரோப்பிய ஒன்றியம், அமெரிக்கா, ஆத்திரேலியா மற்றும் நியூசிலாந்து நாடுகளில் கால்சியம் பென்சோயேட்டு ஒரு உணவுக் கூட்டுப்பொருளாக அங்கீகரிக்கப்பட்டுள்ளது.\n\nகால்சியம் மற்றும் அதனுடன் தொடர்புடைய பிற உலோகங்களின் கால்சியம் கார்பாக்சிலேட்டு வழிப்பொருட்கள் யாவும் அணைவுச் சேர்மங்களாகும். பொதுவாக இவற்றின் ஒருங்கிணைப்பு எண் 8 ஆகும். தவிர கார்பாக்சிலேட்டுகள் Ca-O பிணைப்புகளாக உருவாகின்றன. இவற்றின் நீரேறும் அளவு மற்றொரு மாறுபடும் பொருளாகக் கருதப்படுகிறது.\n"}
{"id": "262201", "url": "https://ta.wikipedia.org/wiki?curid=262201", "title": "அரவிந்தன் (திரைப்படம்)", "text": "அரவிந்தன் (திரைப்படம்)\n\nஅரவிந்தன் 1997ஆவது ஆண்டில் டி. நாகராஜன் இயக்கத்தில் வெளியான ஒரு இந்தியத் தமிழ்த் திரைப்படமாகும். சரத்குமார், பார்த்திபன், நக்மா, ஊர்வசி, பிரகாஷ் ராஜ் ஆகியோர் முக்கிய கதாபாத்திரங்களில் நடித்திருந்தனர். இப்படத்திற்கு யுவன் சங்கர் ராஜா இசையமைத்திருந்தார். இது, இவர் இசையமைத்த முதல் திரைப்படமாகும். இத்திரைப்படம் எதிர்பார்த்த அளவிற்கு வெற்றியைப் பெறவில்லை. இத்திரைப்படம், 1968ஆம் ஆண்டில் 44 பேர் உயிருடன் எரித்து படுகொலை செய்யப்பட்ட கீழ்வெண்மணி படுகொலையினை அடிப்படையாகக் கொண்டு உருவாக்கப்பட்டது.\n"}
{"id": "262203", "url": "https://ta.wikipedia.org/wiki?curid=262203", "title": "செப்பு உற்பத்தி செய்யும் நாடுகளின் பட்டியல்", "text": "செப்பு உற்பத்தி செய்யும் நாடுகளின் பட்டியல்\n\nசெப்பு உற்பத்தி செய்யும் நாடுகளின் பட்டியல் (List of countries by copper production) என்பது செப்பு எனப்படும் தாமிரத்தை உற்பத்தி செய்யும் நாடுகளின் பட்டியலாகும். இப்பட்டியல் 2014 ஆம் ஆண்டு சுரங்கத்தில் இருந்து வெட்டியெடுக்கப்பட்ட தாமிரத்தின் அளவை அடிப்படையாகக் கொண்டு தயாரிக்கப்பட்ட பட்டியலாகும்.\n\nதாமிரத்தை அதிகமாகப் பெற்றுள்ள நாடுகள் பொதுவாக அவற்றை உருக்கி எடுத்துக் கொள்ளும் வகையில் மற்ற நாடுகளுக்கு ஏற்றுமதி செய்கின்றன. ஒரு நாட்டின் செப்பு உற்பத்தியானது, உருக்கி எடுத்து செய்யும் உற்பத்தி மற்றும் சுரங்கத்தில் இருந்து வெட்டியெடுக்கப்பட்ட தயாரிப்பு இரண்டும் பெரிதும் வேறுபடுகின்றன.\n\nசென்ற நூற்றாண்டின் ஒப்பீட்டு அளவுகள்.\n\n"}
