{"id": "318374", "url": "https://ta.wikipedia.org/wiki?curid=318374", "title": "கொரிய உணவு", "text": "கொரிய உணவு\n\nகொரிய உணவு \"(Korean cuisine)\" பல நூற்றாண்டுகளாக சமூக, அரசியல் மாற்றங்கள் ஊடாகப் படிமலர்ந்த உணவு ஆகும். இது கொரியத் தீவகம், தென்மஞ்சூரியாவின் முந்தைய வரலாற்று நாடோடி, வேளாண் மரபுகளில் தோன்றி, பல்வேறு பண்பாடுகளுடனும் இயற்கைச் சூழலுடனும் ஊடாடிப் படிமலர்ந்த உணவு வகையாகும்.\n\nகொரிய உணவு அரிசி, காய்கறி, இறைச்சி ஆகிய உட்கூறுகளால் ஆகியதாகும். மரபுக் கொரிய உணவில் தொட்டுக்கொள்ளும் பக்க உணவுகள் (반찬; \"பன்ச்சன்\") நிறைய இருக்கும். இத்துடன் ஆவியில் அவித்த குறுமணி அரிசி உணவும் அமையும். அனைத்து உணவிலும் கிம்சி பரிமாறப்படும். சமையல் செய்ய வழக்கமாக எள்ளெண்ணெயும், புளிக்கவைத்த அவரைச் சாறும், சோயா மொச்சைச் சாறும், உப்பும், பூண்டும், இஞ்சியும், மிளகுப் பொடியும், கோசும், புளித்த சிவப்பு மிளகாய்ச் சாந்தும் பயன்படுகின்றன.\n\nசமையல்கூறுகளும் பக்க உணவுகளும் வட்டாரத்துக்கு வட்டாரம் வேறுபடும். பல வட்டார உணவுகள் நாட்டு உணவுகளாகியுள்ளன. சிற்சில மாற்றங்களோடு பல வட்டார உணவுகள் நாடு முழுவதும் பரவி, நாட்டு உணவில் கலந்துவிட்டன. கொரிய அரசவைக் குடும்ப உணவுக்காக அனைத்து வட்டாரச் சிறப்பு உணவுகளும் கொணரப்பட்டுப் பரிமாறப்பட்டதால் இந்நிலை ஏற்பட்டது எனலாம். கொரியப் பண்பாட்டுப் பழக்கவழக்கங்களால் உணவுகள் மாற்றப்படுகின்றன.\n\nSection::::வரலாறு.\nSection::::முந்துவரலாறு.\nசியூல்முன் பானைக் காலத்தில் (தோராயமாக கிமு 8000 முதல் கி.மு. 1500 வரை), தேடல், வேட்டைச் சமூகங்கள் வேட்டையிலும் மீன்பிடித்தல் தொழிலிலும் பிந்தைய கட்டங்களில் முகிழ்நிலை வேளாண்மையிலும் ஈடுபட்டிருந்துள்ளனர்.மூமுன் பானைக் காலத் தொடக்கத்தில் (கி.மு. 1500) இருந்து வேளாண்மை தொழில்மரபுகள் மஞ்சூரியாவின் இலியாவோ ஆற்றுப் படுகையில் இருந்து புலம்பெயர்ந்த புதிய குழுக்கள் வரவுடன் வளரத் தொடங்கின. மூமுன் காலத்தில் மக்கள் தினைகள், வாற்கோதுமை, கோதுமை, நெல், பயறுகள் பயிரிடத் தொடங்கினர். வேட்டைத் தொழிலும் மீன்பிடித்தலும் தொடர்ந்தன. இக்காலத்தில் புளித்த அவரைச் சாற்றின் உருவாக்கமும் பதப்படுத்தமும் தொல்லியலாகக் கண்டறியப்பட்டுள்ளது. வடபகுதி நாடோடிப் பண்பாடுகளின் உறவால் கால்நடை வளர்ப்பும் கைவரப் பெற்றுள்ளனர்.\n\nSection::::மூவேந்தர் காலம்.\nகொரியாவின் மூவேந்தர் காலம் (கி.மு. 57 – கி.பி. 668 ), கொரியப் பண்பாட்டின் விரைந்த வளர்ச்சிக் காலங்களில் ஒன்றாகும். கோகுர்யியோ பேரரசு, நிகழ்கால மஞ்சூரியாவின் பெரும்பகுதியில், அதாவது இத்தீவக வடபகுதியில் கி.மு. 37 முதல் கி.பி. 668 வரை நிலவியது. இரண்டாம் பேரரசான பயேக்யே பேரரசு கி.மு. 18 முதல் கி.பி. 660 வரை தீவகத் தென்மேற்குப் பகுதியில் அமைந்தது. மூன்றாம் பேரரசான சில்லாப் பேரரசு கி.மு. 57 முதல் கி.பி. 935 வரை தீவகத் தென்கிழக்குப் பகுதியில் நிலவியது. ஒவ்வொரு வட்டாரமும் ஒரு தனித்த பண்பாட்டு நடைமுறைகளையும், உணவையும் கொண்டிருந்தன.எடுத்துக் காட்டாக, பயேக்யே கிம்சி போன்ற குளிர்ந்த உணவுகளுக்கும் புளிக்கவைத்த உணவுகளுக்கும் பெயர்போனது. கி.பி. நான்காம் நூற்றாண்டு முதல் ஏற்பட்ட சீனப் பண்பாட்டு உறவால் புத்த மதமும் கன்பியுசனியசமும் பரவிய பிறகு தனித்த கொரிய வட்டாரப் பண்பாடுகள் பெரிதும் மாற்றமுற்றன.\n\nSection::::கோர்யியோ காலம்.\nபிந்தைய கோர்யியோ காலத்தில் பதின்மூன்றாம் நூற்றாண்டில் மங்கோலியர்கள் கோர்யியோவை முற்றுகையிட்டுக் கைப்பற்றியுள்ளனர். சில கொரிய மரபு உணவுகள் இக்காலத்தில் தோன்றியுள்ளன. இக்காலதில் கொட்டு உணவு, \"மண்டு\", வலைசுடும் இறைச்சி உணவுகள், குழலுணவுகள், பதப்படுத்திய மிளகின் பயன்பாடு, ஆகிய அனைத்தும் இக்காலத்திலேயே தோன்றியுள்ளன.\n\nSection::::யோசியோன் காலம்.\nயோசியோன் காலத்தில் வேளாண்மைப் புத்தாக்கங்கள் உருவாகிப் பரவலாகின. 15 ஆம் நூற்றாண்டில் மழைமானி கண்டறியப்பட்டது. கிபி 1429 முதல் அரசு வேளான்மை, பண்ணைத் தொழில்நுட்பங்கள் குறித்த நூல்களை வெளியிட்டது. \"நோங்சா யிக்சியோ\" ( \"பண்ணைத் தொழில் குறித்த நேரடி உரை\"), என்ற வேளாண்மை நூல் சியோங் அரசர் வழி தொகுக்கப்பட்டது.\n\nSection::::அயற்குடியேற்றம் முதல் புத்தியல் காலம் வரை.\nயப்பான் கொரியத் தீவகத்த 1910 முதல் 1945 வரையில் கைப்பற்றி ஆண்டது. யப்பானுக்கான உணவு வழங்கலை நிறைவு செய்ய பல வேளாண் அமைப்புக்களை யப்பானியர்கள் தம் கையில் எடுத்துக் கொண்டனர். சிறு பண்ணைகள் பெரும்பண்ணைகளாயின. இம்மாற்றம் வேளாண்விளைச்சலைப் பெருக்கியது. நெல்விளைச்சல் யப்பானியப் போரின் விளைவுகளைச் சந்திக்க இக்காலத்தில் பேரளவில் அமைந்தது. கொரியர்கள் தம் நுகர்வுக்காக பிற கூலப்பயிர்களை பயிரிட்டுப் பெருக்கினர்.\n\nSection::::அரசவை உணவு.\nபுத்தியல் காலத்துக்கு முன் அனைவராலும் \"குன்யங் இயூம்சிக் \" என அழைக்கப்பட்ட அரண்மனை உணவுகள், கொரியத் தீவகத்தின் சில்லாப் பேரரசு காலத்தில் இருந்து ஆண்ட பல அரசர்களின் திறந்த மனப்பான்மையைக் காட்டுகிறது. இப்போக்கு சில்லாப் பேரரசில் கையேயாங்யூவில் உருவாக்கப்பட்ட அனப்யீ ஏரி பல அரங்குகளுடனும் முற்றங்களுடனும் திறந்தவெளி உணவுக் கூடங்களோடு போசியோக்யியோங் எனும் ஊற்றுக் கால்வாய் ஏற்பாட்டோடு அமைத்ததில் இருந்தே தொடர்கிறது. இது தேறல்கோப்பைகளை மிதக்கவிட்டு கவிதை இயற்றும் நோக்கத்துக்காகவே உருவாக்கப்பட்டுள்ளது.\n\nதீவகத்தின் பல அரசுகள், சுற்றியுள்ள அணுக்க நாடுகளின் உணவுமுறைகளை உள்ளடக்கிய வட்டாரக் கலவையாக கொரிய அரசவை உணவு அமைகிறது. இதில் அரசுகள் பல வட்டார சிறப்புவகைகளையும் நுண் உணவுகளையும் பேரசின் அரண்மனைக்கு அனுப்பியுள்ளனர். யோசியோன் கலத்துக்கு முன்பிருந்தே உணவுகள் சார்ந்த பதிவுகள் கிடைத்தாலும்,இவை அனைத்தும் பலவகை உணவுகளைக் கூறுகின்றனவே ஒழிய அவ்வுணவுகளின் தனிப்பெயர்களைக் குறிக்கவில்லை.அரசவை உணவு பொதுமக்கள் உணவுகளைப் போல பருவமாற்றங்களுக்கேற்ப மாறுவதில்லை. ஆனால் அவை அன்றாடம் வேறுபட்டிருந்தன. எட்டு கொரிய வட்டார உணவுகளும் மாதம் ஒருவகையாக அரண்மனையில் அவற்றின் அரசு அலுவலர்களால் பரிமாறப்பட்டன. எனவே அரசவை உணவில் ஏராளமான உணவு வகைகள் அமைந்திருந்தன.\n\n\n"}
{"id": "318381", "url": "https://ta.wikipedia.org/wiki?curid=318381", "title": "ஸ்தாவ்ரபோல் பிரதேசம்", "text": "ஸ்தாவ்ரபோல் பிரதேசம்\n\nஸ்தாவ்ரபோல் பிரதேசம் (Stavropol Krai (உருசியம்;Ставропо́льский край , tr. Stavropolsky kray; IPA: [stəvrɐˈpolʲskʲɪj kraj]) என்பது ஒரு உருசிய கூட்டாட்சி பிரதேசம் (கிராய்) ஆகும். இது வடக்கு ககாசியன் மத்திய மாவட்டத்தைச் சேர்ந்தது. இதன் நிர்வாக மையம் ஸ்ட்யாவ்ர்போல் நகரம். மக்கள் தொகை: 2,786,281 (2010 கணக்கெடுப்பு).\n\nSection::::நிலவியல்.\nஇந்த கிராயின் நிலப்பரப்பு போர்ஸ்-காகச்சின் நடுப் பகுதியை உள்ளடக்கியதாக மற்றும் பெரும்பாலும் காகசஸ் மேஜரின் வடக்கு சரிவுகளைக் கொண்டதாக உள்ளது. இதன் எல்லைகளாக ரசுத்தோவ் மாகாணம், கிராஸ்னதார் பிரதேசம், கல்மீக்கியா குடியரசு, தாகெஸ்தான் குடியரசு, செசின்யா குடியரசு, வடக்கு ஒசேத்திய-அலனியா குடியரசு, கபர்தினோ -பல்கேரிய குடியரசு, காரசாய்–செர்கிஸ் குடியரசு ஆகியன உள்ளன.\n\nSection::::வரலாறு.\nஇந்தக் கிராய் 1924 அக்டோபர் 17 அன்று வடக்கு காகஸ் கிராய் என்ற பெயரில் நிறுவப்பட்டது. பல நிர்வாக மாற்றங்களை மேற்கொண்ட பின்னர், ஓர்டிஜோஹொனிகிட்செ பிரதேசம் (Орджоникидзевский край), என்றும், பின்னர் செர்கோ ஓர்டிஜோஹொனிகிட்செ என்று 1937 மார்ச் அன்று மாற்றப்பட்டு, ஸ்ட்யாவ்ர்போல் பிரதேசம் என பெயர் மாற்றம் 1943 சனவரி 12 அன்று செய்யப்பட்டது.\n\nSection::::அரசியல்.\nசோவியத் காலத்தில், பிராந்திய (கிராய்) உயர் அதிகாரம் மூன்று நபர்கள் இடையே பகிர்ந்து கொள்ளப்பட்டது: முதன்மை அதிகாரம் ஸ்ட்யாவ்ர்போல் பிரதேச சோவியத் கம்யூனிஸ்ட் கட்சிக் குழுவின் முதன்மைச் செயலாளரிடம் (இவரிடமே மாபெரும் அதிகாரம் இருந்தது), அடுத்து பிரதேச சோவியத் தலைவர் (சட்டமியற்றும் அதிகாரம்), மற்றும் நிலப்பரப்பு நிர்வாகக் குழுத் தலைவர் (நிறைவேற்று அதிகாரம்).\n\n1970-1978, ஆண்டு காலகட்டத்தில் ஸ்தாவ்ரபோல் கிராயின் கம்யூனிச கட்சியின் முதன்மைச் செயலாளராக மிக்கைல் கொர்பச்சோவ் இருந்தார். 1978 இல் இவர் மாஸ்கோ பகுதிக்கு இடம்பெயர்ந்து பின்னர், இவர் சோவியத் கம்யீனிஸ்ட் கட்சியின் மத்தியக் குழுவின் செயலாளராக ஆனார். பின் ஏழு ஆண்டுகளுக்குப் பிறகு கட்சியின் பொதுச் செயலாளர் மற்றும் நாட்டின் தலைவராக உயர்ந்தார்.\n\n1991, சோவியத் கம்யூனிஸ்ட் கட்சி தன் அனைத்து அதிகாரங்களையும் இழந்தது, இக்கால கட்டத்தில் கிராயின் தலைமையையும் கம்யூனிஸ்ட் கட்சி இழந்து, கிராயின் தலைவராக வட்டார நாடாளுமன்றத்தால் ஆளுநர் நியமிக்கப்பட்டார்/தேர்ந்தெடுக்கப்பட்டார்.\n\nஸ்ட்யாவ்ர்போல் பிரதேச சாசனம் பிராந்திய அடிப்படையான சட்டம் ஆகும். ஸ்ட்யாவ்ர்போல் பிரதேச மாகாணத்தில் பிராந்திய சட்டமன்ற (பிரதிநிதி) அமைப்பு உள்ளது. சட்டமன்றம் பிராந்திய ரீதியிலான சட்டமன்ற (பிரதிநிதி) அமைப்பு ஆகும். கிராய் சட்டமன்றம் சட்டமியற்றும் அதிகாரம், தீர்மானங்களை இயற்றுதல், மற்றும் பிற சட்ட நடவடிக்கைகளை மேற்பார்வயிடுதல், நடைமுறைப்படுத்துதல், கவணித்தல் ஆகிய அதிகாரங்களை உடையது. கிராய் அரசானது உயர்ந்த நிர்வாக அமைப்பாக உள்ளது. இதனுடன் மாவட்ட நிர்வாகங்கள் போன்ற, பிராந்திய நிர்வாக அமைப்புகள் அடங்கும். கிராயின் நிர்வாகத்தின் உயர்ந்த ஆட்சியாளராக உருசிய அரசியலமைப்பின்படி பிரதேச சாசனத்திற்கு ஏற்ப ஆளுநர் உள்ளார்.\n\nSection::::மக்கள் வகைப்பாடு.\nSection::::மக்கள் தொகை.\n2010 ஆண்டைய மக்கள் கணக்கெடுப்பின்படி இந்த பிரதேசத்தின் மக்கள் தொகை 2,786,281; 2002 ஆண்டைய மக்கள் தொகையான 2,735,139 விடக் கூடுதல் மற்றும் 1989 மக்கள் கணக்கெடுப்பின்படி 2,410,379 விட கூடுதல். பிரதேச்சத்தின் மக்கள் தொகை குபன் ஆறு, குமா ஆறு ஆகிய ஆறுகளின் வடிகால் பகுதிகளில் அடர்த்தியாக உள்ளது.\n\nSection::::இனக்குழுக்கள்.\n2010 ஆண்டு மக்கள் கணக்கெடுப்பின்படி தற்போதைய நிலவரத்தில் இப்பிராந்தியத்தில் முப்பத்து மூன்று இனக்குழுவினர் 2,000; பேருக்கு மேற்பட்ட எண்ணிக்கையில் உள்ளனர். உருசியக் கூட்டாட்சியில் பல்லினங்கள் கொண்ட ஒரு பிரதேசமாக இப்பிரதேசம் உள்ளது. இங்கு மொத்தம் 140 க்கும் மேற்பட்ட பல்வேறு இனக் குழுக்களை சேர்ந்த மக்கள் அடையாளம் காணப்பட்டுள்ளனர். பட்டியல் பின்வறுமாறு:\n\n2007 முதன்மை புள்ளி விவரங்கள்: \n\nமொத்த கருத்தரிப்பு விகிதம்:\n2009 - 1.45 | 2010 - 1.44 | 2011 - 1.43 | 2012 - 1.52 | 2013 - 1.55 | 2014 - 1.62 | 2015 - 1.63(e)\n\nSection::::சமயம்.\n2012 ஆண்டைய அதிகாரப்பூர்வ மக்கள் கணக்கெடுப்பின்படி ஸ்தாவ்ரபோல் பிரதேசத்தில் 46.9% பேர் உருசிய மரபுவழி கிருத்தவர்கள், 7% திருச்பை சாராத பொதுவன கிறித்தவர், 5% பேர் முஸ்லிம், 1% பேர் கிழக்கு மரபுவழித் திருச்பையை நம்புபவர்கள், வேறு திருச்பையை ஏற்காதவர்கள், 1% பேர் ரோட்னோவரி அல்லது உள்ளூர் நாட்டுப்புறச் சமயத்தினர். 19% பேர் கடவுள் நம்பிக்கை உள்ள ஆனால் சமய நம்பிக்கை அற்றவர்கள் என குறிப்பிடுபவர்கள், 16% பேர் நாத்திகர், 7.1% பேர் பிற சமயங்களைச் சார்ந்தவர்களாகவோ அல்லது தங்கள் சமயத்தைப் பற்றி குறிப்பிடாதவர்களோ ஆவர்.\n\nSection::::நிர்வாகப் பிரிவுகள்.\nஸ்தாவ்ரபோல் கிராய் இருபத்தாறு மாவட்டங்களாக (ரையான்ஸ்) பிரிக்கப்பட்டுள்ளது. மற்றும் பத்து நகரங்கள் உள்ளன. மாவட்டங்கள் ஒன்பது நகரங்களாக அல்லது மாவட்ட சபார்டினன்ஸ் என பிரிக்கப்பட்டு, ஏழு நகர்ப்புற-வகை குடியேற்றங்கள், மற்றும் 284 கிராமப்புற ஓர்க்ஸ் என பிரிக்கப்பட்டுள்ளன.\n\nSection::::வேளாண்மை.\nபாசன விவசாயம் பிராந்தியத்திலே வளர்ந்துள்ளது. 2001 தொடக்கம் வரை, ஸ்ட்யாவ்ர்போல் பிரதேசத்தில் உள்ள 959 கி.மீ. பாசண வாய்க்கால்களில் 959 கி.மீ மண் கால்வாயாக (அதாவது, கான்கிரீட் அல்லது கல் சுவர்கள், இல்லாமல் வெறுமனே மண் சுவர்கள் கொண்டது இதில் நீர் இழப்பு ஏற்படும்.) இருந்தது.\n"}
{"id": "318391", "url": "https://ta.wikipedia.org/wiki?curid=318391", "title": "சோமேஷ்வரர் கோயில், கோலார்", "text": "சோமேஷ்வரர் கோயில், கோலார்\n\nசோமேஷ்வரர் கோயில், கோலார் (Someshwara temple) இந்தியாவின் கர்நாடக மாநிலத்தின் கோலார் நகரத்தில் அமைந்துள்ள சிவபெருமானுக்கு அர்ப்பணிக்கப்பட்ட கோயில் ஆகும். பதினாங்காம் நூற்றாண்டில் விஜயநகரப் பேரரசின் ஆட்சிக்காலத்தில் திராவிடக் கட்டிடக்கலை நயத்தில் கட்டப்பட்டக் இந்துக் கோயிலாகும். தற்போது இக்கோயில் இந்தியத் தொல்லியல் ஆய்வகத்தின் பராமரிப்பில் உள்ளது. \n\n\n\n"}
{"id": "318393", "url": "https://ta.wikipedia.org/wiki?curid=318393", "title": "சோமேஷ்வரர் கோயில், பெங்களூர்", "text": "சோமேஷ்வரர் கோயில், பெங்களூர்\n\nசோமேஷ்வரர் கோயில், பெங்களூர் (Someshwara Temple), இந்தியாவின் கர்நாடக மாநிலத் தலைநகரான பெங்களூர் நகரத்தின் அலசூர் பகுதியில் அமைந்துள்ளது. சிவபெருமானுக்கு அர்ப்பணிக்கப்பட்ட இக்கோயில் சோழர்கள் காலத்தில் திராவிடக் கட்டிடக்கலை நயத்தில் கருங்கற்களால், சிற்ப வேலைபாடுகளுடன் கட்டப்பட்ட இந்துக் கோயில் ஆகும். விஜயநகரப் பேரரசு காலத்தில் அல்சூர் சோமேஷ்வரர் கோயில் திருப்பணி செய்யப்பட்டது.\n\nSection::::கோயில் அமைப்பு.\nஇக்கோயில் கருவறையின் முன் அழகிய யாழி சிற்ப வேலைபாடுகளுடன் கூடிய தூண்கள் கொண்ட மண்டபம் உள்ளது. கோயிலின் கிழக்கு கோபுரம் சிற்பங்களுடன், 16ஆம் நூற்றாண்டில் கட்டப்பட்டது. \n\nகோயில் கருவறையின் முன் மண்டபத்தில் பஞ்சலோகத்தினால் செய்யப்பட்ட அழகிய நந்தி உள்ளது. மேலும் இராவணன் கையிலை மலையைத் தூக்கும் காட்சி, மகிஷாசூரனை துர்கை வதம் செய்யும் காட்சி, நாயன்மார்கள், பார்வதி - சிவன் திருக்கல்யாணக் காட்சி மற்றும் சப்தரிஷிகளின் கருங்கல் சிற்பங்கள் அமைந்துள்ளது. \nஇக்கோயிலின் கல்யாணி தெப்பக்குளம் 1200 ஆண்டு பழைமையானது. \nகோயில் கருவறை வாயில் முன்னர் துவாரபாலகர்களின் இரண்டு அழகிய சிற்பங்கள் அமைந்துள்ளது.\n\nSection::::பிற செய்திகள்.\nபிரிட்டன் பிரதமர் தெரசா மே மூன்று நாள் இந்தியச் சுற்றுப் பயணத்தின் போது சோமேஷ்வரர் கோயிலுக்கு சென்றார். \n\n"}
{"id": "318397", "url": "https://ta.wikipedia.org/wiki?curid=318397", "title": "கொல்லேகல்", "text": "கொல்லேகல்\n\nகொல்லேகல் (Kollegala) இந்தியாவின் கர்நாடக மாநிலத்தின் சாமராசநகர் மாவட்டத்தின் கொல்லேகல் வருவாய் வட்டத்தின் நிர்வாகத் தலைமையிடமும், நகராட்சியும் ஆகும். கொல்லேகலம் பட்டுத் தொழிலுக்கு பெயர் பெற்றது.\n\nSection::::போக்குவரத்து.\nகொல்லேகல் தேசிய நெடுஞ்சாலை எண் 209 மற்றும் 766/215 என இரண்டு தேசிய நெடுஞ்சாலைகளைக் கொண்டது. \nஅருகில் அமைந்த தொடருந்து நிலையம் 30 கிலோ மீட்டர் தொலைவில் உள்ள சாம்ராஜ்நகரில் உள்ளது. அருகில் உள்ள வானூர்தி நிலையம் 150 கிலோ மீட்டர் தொலைவில் அமைந்த பெங்களூர் பன்னாட்டு வானூர்தி நிலையமாகும் மற்றும் 170 கிலோ மீட்டர் தொலைவில் அமைந்த கோயம்புத்தூர் விமான நிலையமாகும்.\nமேலும் கொல்லேகலத்திலிருந்து பெங்களூர் மற்றும் மைசூர் செல்வதற்கு பேருந்து வசதிகள் உள்ளது.\n\nSection::::மக்கள் தொகையியல்.\n2011ஆம் ஆண்டு மக்கள் தொகை கணக்கெடுப்பின் படி, கொல்லேகலம் நகரத்தின் மொத்த மக்கள் தொகை 57,149 ஆகும். அதில் ஆண்கள் 28,546 ஆகவும்; பெண்கள் 28,603 ஆகவும் உள்ளனர். மொத்த மக்கள் தொகையில் ஆறு வயதிற்குட்பட்டவர்கள் 9.20% விழுக்காடாக உள்ளனர். பாலின விகிதம் ஆயிரம் ஆண்களுக்கு 1002 பெண்கள் உள்ளனர். எழுத்தறிவு 81.99% விழுக்காடாக உள்ளது. மக்கள் கன்னடம், தெலுங்கு மற்றும் தமிழ் மொழி பேசுகின்றனர்.\n\n"}
{"id": "318412", "url": "https://ta.wikipedia.org/wiki?curid=318412", "title": "எஸ். ராஜேஸ்வர ராவ்", "text": "எஸ். ராஜேஸ்வர ராவ்\n\nஎஸ். ராஜேஸ்வர ராவ் (தெலுங்கு: సాలూరు రాజేశ్వరరావు) (11 அக்டோபர் 1922 – 25 அக்டோபர் 1999) ஒரு இந்திய இசையமைப்பாளர், பல்வாத்தியக் கலைஞர், இசை நடத்துநர், பாடகர், பாடலாசிரியர், நடிகர், இசை வித்துவான் என பல துறை வல்லவர் ஆவார். பெரும்பாலும் தென்னிந்தியத் திரைப்படங்களில் பணியாற்றியுள்ளார். அரை நூற்றாண்டுக்கும் மேலாக அவர் தமிழ், தெலுங்கு படவுலகுகளில் குறிப்பிடத்தக்க இசைப்பணி ஆற்றியுள்ளார்.\n\n"}
{"id": "318418", "url": "https://ta.wikipedia.org/wiki?curid=318418", "title": "பட்கிஸ் மாகாணம்", "text": "பட்கிஸ் மாகாணம்\n\nபட்கிஸ் மாகாணம் (Bādghīs (பஷ்தூ/) என்பது ஆப்கானித்தானின் முப்பத்து நான்கு மாகாணங்களில் ஒன்று. இது நாட்டின் வடமேற்கில் துர்க்மெனிஸ்தானை அடுத்து உள்ளது. இந்த பிராந்தியத்தின் பெயருக்கான பொருள் பாரசீக மற்றும் பஷ்டு மொழிகளில் \"காற்று இல்லம்\" என்பதாகும், இது மாகானத்தின் வடக்கு மற்றும் வடமேற்கு பகுதியில் இருந்து வீசும் ஊதி என்ற புல்வெளி காற்றை குறிப்பிடுவது ஆகும். முர்காப் ஆற்றிலிருந்து பட்கிஸ் மாகாணம் பாசணவசதி பெறுகிறது. மாகாணத்தின் வட எல்லை சராகாஸ் பாலைவனத்தின் விளிம்புவரை நீண்டுள்ளது. பட்கிஸ் மாகாணம் துர்க்மென்-ஆப்கன் எல்லைக் கோட்டின் ஒரு பகுதியாக உள்ளது. இந்த மாகாணத்தில் இருந்து சில பகுதிகள் பிரிக்கப்பட்டு ஹெராட் மாகாணம் மற்றும் மேமனிஸ் மாகாணம் ஆகியவற்றுடன் 1964 இல் இணைக்கப்பட்டன பிரிக்கப்பட்ட பரப்பளவு 20,591 km. நாட்டிலுள்ள 34 மாகாணங்களில் இந்த மாகாணம் வளர்ச்சியில் பின்தங்கிய மாகாணமாகும். மாய்மனா மற்றும் ஹெறாத் நகரம் ஆகியவற்றுக்கு இடையில் உள்ள குவாலா ஐ நாவ் என்ற தற்கால சிறிய நகரமே மாகாணத்தின் தலைநகராக உள்ளது.\n\nSection::::வரலாறு.\nஇந்த மாகாணம் 2001 அமெரிக்க தலையீட்டுக்கு முன்பு தாலிபான்களின் படைகளால் கடைசியாக கைப்பற்றப்பட்ட பகுதியாகும். இந்த மாகாணம் விரைபில் தாலிபான்களிடமிருந்து மீண்டும் வடக்குக் கூட்டணி படைகளால் கைப்பற்றப்பட்டது.\n\nமாகாணத்தில் இருந்து தலிபான்கள் அதிகாரத்தில் இருந்து அகற்றப்பட்ட பிறகு ஹமீது கர்சாய் மற்றும் அண்மையில் காஹானி அஹ்மத்ஜல் ஆகியோரின் ஆதரவாளர்கள் ஆளுநராக நியமிக்கப்பட்டனர். இந்த ஆளுநர்கள் நல்ல மாற்றங்களை மாகாணத்தில் செய்யவில்லை. குறிப்பாக ஆளுநர் நசிரி தலிபான்கள் திரட்ட வசதி செய்து கொடுத்தார்.\n\nSection::::அரசியல்.\nமாகாணத்தின் தற்போதைய ஆளுநர் ஜமாலுதின் ஈசாக் ஆவார்.\n\nமாகாணத்தில் ஸ்பெயின் தலைமையில் இயங்கிய ஒரு மாகாண புனரமைப்பு குழு, இருந்தது.\n\nSection::::பொருளாதாரம்.\nமுகார்ப் ஆற்றை நம்பி நடக்கும் வேளாண்மையே இந்த பிரதேச மக்களின் வருவாய்க்கு ஆதாரமாக உள்ளது. மாகாணத்தில் 1990 களிலும் முற்பகுதியிலும், 2000 களின் பிற்பகுதியிலும் பெரும் வறச்சியை எதிர்கொண்டு, மக்கள் பல பத்தாயிரம் வீடுகளை விட்டு ஹெராட்டுக்கு வெளியில் உள்ள அகதி முகாம்களைத் தஞ்சமடைந்தனர். இந்த சூழல் தற்போது மேம்பட்டுள்ளது. ஆப்கானிஸ்தானில் பசுங்கொட்டை உற்பத்தியில் பட்கிஸ் மாகாணம் முன்னிலை வகிக்கிறது. இந்த மாகாணம் நாட்டில் கம்பளம் நெய்யும் தொழிலில் தலையாய இடத்தை வகிக்கிறது.\n\nSection::::போக்குவரத்து.\nபட்கிஸ் மாகாணத்தில் போக்குவரத்து வசதிகள் போதுமானதாக இல்லாத நிலையில் உள்ளது. மாகாணத்தில் ஒரே ஒரு வானூர்தி நிலையமாக மாகாணத்தின் தலைநகரான கலா ஐ நவ்வில் (QAQN) சிறிய வானூர்தி நிலையம் உள்ளது. 233 கி.மீ நீளம் கொண்ட ஆப்கான் வட்டச்சாலையின் பணிகள் 2012 ஆம் ஆண்டு துவங்கியது. இந்தச் சாலை ஹெர்ட் மற்றும் மஜிர்-ஐ ஷரீப் ஆகியவற்றை இணைக்கிறது. இதன் வழியாக பட்கிஸ் மாகாணத்திற்கான பாதை ஆப்கானஸ்தானின் பிற பகுதிகளுக்கு திறக்கும். இந்தச் சாலையின் பிரிவு ஹெர்ட் மாகாணத்தின் லெமன் முதல் ஃபர்யப் மாகாணத்தில் குவாய்சர் வரை, குவாலா-இ-நவ், முகியூர், பாலா முர்காப், கோர்மச் ஆகிய பகுதிகளின் ஊடாக செல்கிறது.\n\nSection::::உடல் நலம்.\nமாகாணத்தில் தூய்மையான குடிநீர் பெறும் மக்களின் எண்ணிக்கை 2005 இல் 11.6% என்ற விகிதத்தில் இருந்து 2011 இல் 1% என சரிந்தது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுகாடு 2005 ஆண்டில் 15% என்ற எண்ணிக்கையில் இருந்து 2001 ஆண்டு 17% என உயர்ந்தது.\n\nகல்வி: கல்வி திணைக்களத்தின் தகவல படி, மாகாணத்தில் 457 பள்ளிகளும், அதில் 75 உயர் நிலைப்பள்ளிகள் உள்ளன மற்றும் துவக்கப்பள்ளிகள் மற்றும் மேனிலைப் பள்ளிகளில் 120,000 மாணவர்கள் உள்ளனர். அவர்களில் 35% மாணவிகள் ஆவர். மாகாணத்தில் ஒரு வேளாண் தொழில் பள்ளி மற்றும் ஒரு மருத்துவச்சி பயிற்சி நிறுவனம் உள்ளது.\n\nSection::::நிலவியல்.\nபட்கிஸ் மாகாணம் வடமேற்கு ஆப்கானிஸ்தானின் தனிமைப்படுத்தப்பட்ட மலைப்பகுதிகளின் மேல் உள்ளது மற்றும் இது தன் எல்லைகளை ஹெராத், கோர், பர்யாபில் மாகாணம் என ஆப்பானிஸ்தானுக்கள் உள்னாட்டு எல்லைகளையும், துர்க்மெனிஸ்தானுடன் வெளிநாட்டு எல்லையையும் பகிர்ந்து கொள்கிறது. மாகாணத்தின் வடக்கில் முர்காப் ஆறு மற்றும் தெற்கில் ஹரி-ருட் ஆறு ஆகியன செல்வாக்கு செலுத்தி வருகின்றன.\n\n\nSection::::மக்கள் வகைப்பாடு.\nஆப்கானிஸ்தானின் முழு பகுதியைப் போலவே, துல்லியமான மக்கள் கணக்கெடுப்பு இங்கு இல்லை. ஆப்கானிஸ்தான் ஊரக புனர்வாழ்வு & வளர்ச்சி அமைச்சகம் (MRRD) ஊடாக UNHCR மற்றும் ஆப்கான் மத்திய புள்ளியியல் அலுவலகம் (CSO) மதிப்பிட்ட மாகாணத்தின் மக்கள் தொகை ஏறத்தாழ 499,393 ஆகும். சில ஆதரங்களின்படி மொத்த மக்கள் தொகையில் தஜிக்குகள் எண்ணிக்கை 56% ஆகவும், பஷ்டூன் 40%, உஸ்பெக்ர், துர்க்மெனியர், பலோச் போன்ற சிறுபான்மை இனத்தவர் 4% எண்ணிக்கையில் வாழ்கின்றனர். AIMS மற்றும் NPS ஆதாரங்களின்படி மொத்த மக்கள் தொகையில் தஷிக்குகள் 62%, பஷ்டூன் 28%, உஸ்பெக்கர் 5%, துர்க்மெனியர் 3%, பலோச் 2% என வாழ்கின்றனர். நாட்டிலுள்ள 34 மாகாணங்களில் இந்த மாகாணம் வளர்ச்சியில் பின்தங்கிய மாகாணமாகும். செபேர்கன் மற்றும் ஹெர்ராத் நகரம் ஆகியவற்றுக்கு இடையில் உள்ள குவாலா ஐ நாவ் என்ற தற்கால சிறிய நகரமே மாகாணத்தின் தலைநகராக உள்ளது.\n"}
{"id": "318419", "url": "https://ta.wikipedia.org/wiki?curid=318419", "title": "100 சப்பானிய மலைகள்", "text": "100 சப்பானிய மலைகள்\n\nபிரபலமான 100 சப்பானிய மலைகள் (\"ஆங்கிலம்: 100 Famous Japanese Mountains; நிஹோங்கோ:日本百名山\") ஆசியக் கண்டத்தில் உள்ள பல தீவுகளாலான நாடான சப்பானிய 100 மலைகளைப் பற்றிய இது, மலைவாசியும் மற்றும் ஆசிரியருமான 'கியுயா புகாடா' (\"Kyūya Fukada\") என்பவர், 1964 இல் இயற்றப்பட்ட ஒரு புத்தகமாகும்.\nஅவர் இயற்றிய இந்தப் பட்டியல் புத்தகம், சப்பான் பட்டத்து இளவரசரான 'நறுஹிட்டோ' (\"Naruhito\") என்பவரின் கவனத்தை ஈர்க்கப்பட்டு பிரபலமானார்.மேலும் இப்பட்டியலின் தலைப்பைக் கொண்டு, 'சப்பான் ஒலிபரப்புக் கூட்டுத்தாபனம்' (\"NHK\") எனும் சப்பான் நாட்டின் பொது தேசிய ஒளிபரப்பு நிறுவனத்தால் ஆவணப்படங்களும், மற்றும் பிற நடை புத்தகங்களும் வெளிவந்துள்ளன.\n\nSection::::சரித்திரம்.\nஇந்த பிரபலமான மலைகளின் தேர்வை, சப்பான் வரலாற்றில் 1603 மற்றும் 1868 ஆகிய ஆண்டுகளுக்கு இடைப்பட்ட காலகட்டமான ஈடோ (\"Edo period\") காலகட்டத்தில் இழைக்கப்பட்டது. சப்பனீய இலக்கியவாதியும், (bunjin) ஓவியரும், மற்றும் கவிஞருமான \"தனி புஞ்சோ\" (\"Tani Bunchō 1763 - 1841\") என்பவர், இந்த மலைகளில் 90 மலைகளை துதிக்கப்படத்தக்கது என்று கொண்டாடப்படுகின்றது. (\"பிரபலமான சப்பனீய மலைகளின் வரைபடங்கள் மற்றும் படங்கள் ஒரு தொகுப்பு\"), ஆனால் இதன் மத்தியில் 'இஸே மீ' (\"Ise, Mie\") பகுதியில் உள்ள 'அசமா மலை' (\"Mount Asama\"), மற்றும் போசோ தீபகற்பத்திலுள்ள (\"Bōsō Peninsula\") 'சிபா' என சுருக்கமாக அழைக்கப்படும் நோகோகிரி மலை(\"Mount Nokogiri (Chiba\") போன்ற சிறிய மலைகளையும் இத்துடன் சேர்த்துக் கொள்ளப்பட்டன. 1,500 மீட்டர் (4,921 அடி) க்கும் குறைவான உயரமுள்ள மலைகளை தவிர்த்து, சப்பானின் அதிகமான மலைகளை ஏறி திருப்தி அடையாத இவர், கருணை, வரலாறு, மற்றும் தனித்துவம் ஆகியவற்றின் அடிப்படையில், பிரபலமான 100 ஜப்பனீய மலைகளை தேர்வு செய்துள்ளார்.\n\nSection::::மதிப்பீடு.\nஜப்பனீய மலைகளின் பிற நவீன கட்டுரைகளுடன் ஒப்பிடும்போது, 20 ஆம் நூற்றாண்டின் போது, சப்பான் பொழுதுபோக்கு, மலையேறுதல், மற்றும் ஆல்ப்ஸ் மலையில் ஆய்வுப்பயணம் போன்றவற்றில் பிரபலமடைந்த 'வால்டர் வெஸ்டன்' (\"Walter Weston\") போன்றோரின் புத்தகம் குறுகியதாக உள்ளது. மலைகள், அவற்றின் பெயர்களையும் குறிப்பாக அதன் தோற்றம் மற்றும் வரலாறு பற்றி 'புகுடா' (\"Fukuda\") என்பவர் எழுதுகையில், அது மக்கள் புவியை வரையறுக்கவும், ஏறும் அனுபவம் அல்லது அதன் இயல்பு பற்றியும் படிக்க முடியும் என்று உரையிட்டுள்ளார். சில காரணங்களால் பட்டியலில் பரவலாக நன்கு பெற்றுள்ள இது, ஏற்கனவே நன்கு அறியப்பட்ட 100 மலைகள் என்று உள்ளது.\n\nSection::::அளவுகோல் தேர்வு.\nபுகாடா (\"Fukada\"), 1,500 மீட்டர் அல்லது, அதற்கும் அதிகமாக இருக்கும் மற்றும் கருணை, வரலாறு மற்றும் தனித்துவம்: என மூன்று அளவுகோல்களின் படி அந்த 100 மலைகளை தேர்வு செய்து எப்போதும் ஏறியுள்ளார். அவர் சில விதிவிலக்குகளில் 'துசுகுபா மலை' (\"Mount Tsukuba\") 'கைமன்தாக் எரிமலை' (\"Kaimondake volcano\") போன்ற உயர வரம்பானது தணிந்து, வகைப்படுத்தியுள்ளார். இந்த அளவுகோல் தேர்வு பற்றி பல மாறுபட்ட கருத்துக்கள் உள்ளன. இது பெரும்பாலும் பட்டியலில் 'சிபு' பகுதியில் (\"Chūbu region\") உள்ள மலைகள் வலியுறுத்துகிறது என்பதை சுட்டிக்காட்டினார். மேலும் அது, பற்றிய புகுடா (\"Fukada\") குறித்து வைத்துள்ள தகவல்களில், இசிக்கவா வட்டாரத்தில் இருந்த 'ஹக்கு மலையை' (\"Mount Haku\") பார்த்து வளர்ந்தேன், ஆனால் அதில் 13 மலைகளை மேற்கில் தெரிவு செய்துள்ளேன் என்று தெரிவித்துள்ளார்.\n"}
{"id": "318426", "url": "https://ta.wikipedia.org/wiki?curid=318426", "title": "சாரதா பீடம்", "text": "சாரதா பீடம்\n\nசாரதா பீடம் (Sharada Peeth), இந்திய – பாகிஸ்தான் நாடுகளின் எல்லைக் கட்டுப்பாட்டு கோட்டின் அருகில், பாகிஸ்தான் ஆக்கிரமிப்பு காஷ்மீரில், நீலம் ஆற்றின் கரையில், இந்து சமயக் கடவுளான சாரதாவிற்கு அர்பணிக்கப்பட்ட கோயில் ஆகும். \nசாரதா பீடம் 51 சக்தி பீடங்களில் ஒன்றாக கருதப்படுகிறது. காஷ்மீர பண்டிதர்கள் அதிகம் வாழ்ந்த இப்பகுதியில் இந்து சமய வேதங்கள் பயிற்றுவிக்கப்படும் மையமாக விளங்கியது.\n\n14ஆம் நூற்றாண்டில் சிதிலமடைந்த சாரதா பீடத்தை காஷ்மீர் மன்னர் குலாப் சிங் 19ஆம் நூற்றாண்டில் திருப்பணி செய்தார் \nஇந்தியப் பிரிவினைக்குப் பின்னர் சாராதா பீடம் அமைந்த பகுதியை பாகிஸ்தான் நாட்டு பஷ்தூன் பழங்குடி மக்கள் கைப்பற்றி பாகிஸ்தான் ஆக்கிரமிப்பு காஷ்மீரில் இணைத்தனர்.\n\nSection::::அமைவிடம்.\nபாகிஸ்தான் ஆக்கிரமிப்பு காஷ்மீரின் நீலம் பள்ளத்தாக்கில், பாரமுல்லாவிலிருந்து 60 கிலோ மீட்டர் தொலைவிலும், முசாபராபாத் நகரத்திலிருந்து 40 கிலோ மீட்டர் தொலைவிலும், எல்லைக் எல்லை கட்டுப்பாட்டு கோட்டிலிருந்து 16 கிலோ மீட்டர் தொலைவிலும் அமைந்துள்ளது.\n\nSection::::வேத கல்வி மையம்.\nஇந்தியத் துணைக்கண்டத்தில் சாரதா பீடம், புகழ் பெற்ற வேத கல்வி மையமாக விளங்கியது.\nஅத்வைத தத்துவ நிறுவனர் ஆதிசங்கரர் மற்றும் விசிட்டாத்துவைத நிறுவனரும் வைணவ குருவுமான இராமானுசர், பிரம்ம சூத்திரத்திற்கு விளக்க உரை எழுதுவதற்காக காஷ்மீரின் சாரதா பீடத்திற்கு வருகை புரிந்தனர்.\n\nSection::::யுவான் சுவாங்.\nகி பி 632இல் சீன பௌத்தப் பயணி யுவான் சுவாங் சாரதா பீடத்திற்கு வருகை புரிந்து, இரண்டு ஆண்டுகள் தங்கி, பௌத்தம் தொடர்பான கல்வியைப் பயின்றார்.\n\nSection::::சாரதா கோயில் அமைப்பு.\nசாரதா பீடத்தின் சரசுவதி கோயிலின் நீளம் 142 அடியாகவும், அகலம் 94.6 அடியாகவுவும் இருந்தது. மேலும் 88 அடி உயர தோரண வாயிலும் அமைந்திருந்தது. கோயில் மூலவரான சாரதா தேவியின் உருவம் சந்தன மரத்தினால் செய்யப்பட்டது.\n\nSection::::வரலாற்று குறிப்புகள்.\nகாஷ்மீரப் பண்டிதரான மகாகவி கல்ஹானர், தான் எழுதிய இராஜதரங்கிணி எனும் சமஸ்கிருத நூலில் சாரதா பீடத்தையும், அதன் நிலவியலையும் குறித்துள்ளார்.\n\nஇசுலாமிய வரலாற்று அறிஞரும், புவியியலாளருமான அல்-பிருனி (973 - 1048), சாரதா பீடத்தின் கருவறையில் மரத்திலான சரசுவதியின் சிற்பம் காணப்பட்டதாக தமது குறிப்பில் குறித்துள்ளார். மேலும் பாகிஸ்தானில் உள்ள முல்தான் நகரத்தின் சூரியன் கோயில் போன்று, சாரதா பீடத்தின் கோயில் அமைப்பு இருந்ததாக குறிப்பிடுகிறார். \n\nபதினான்காம் நூற்றாண்டில் சாரதா பீடத்தின் கோயிலை இசுலாமியர்கள் சிதைத்ததாக கருதப்படுகிறது.\n\n\n"}
{"id": "318435", "url": "https://ta.wikipedia.org/wiki?curid=318435", "title": "தி வே ஹோம் (2002 திரைப்படம்)", "text": "தி வே ஹோம் (2002 திரைப்படம்)\n\nதி வே ஹோம் () 2002-ஆம் ஆண்டு லீ ஜியோங்-ஹியாங் என்ற இயக்குநரால் எழுதி இயக்கப்பட்ட திரைப்படமாகும். இப்படம் நகரவாசியான பேரன், தன் பாட்டியுடன் ஒரு குக்கிராமத்தில் வசிக்கும் அழகான வாழ்வைச் சித்தரிக்கிறது. இத்திரைப்படம் தென் கொரியாவின் 2002-ஆம் ஆண்டு மிக உயர்ந்த உள்நாட்டுப் பட வரிசையில் இரண்டாவது இடமாகும்.\n\nSection::::கதைச் சுருக்கம்.\nநகரவாசியான பேரன் தன் பாட்டியுடன் விருப்பமின்றித் தங்குகிறான். ஆனால், நாட்கள் செல்லச் செல்ல தன் பாட்டியின் உண்மையான அன்பைப் புரிந்து கொள்கின்றான். கோடை விடுமுறை என்னும் குறுகிய காலத்தில் பாட்டி மற்றும் பேரனுக்கு இடையில் நடக்கும் ஓர் அன்புப் புரிதலே இக்கதைச் சித்திரத்தின் கதைச் சுருக்கம் ஆகும்.\n\nSection::::கதை.\nஒரு கோடை விடுமுறையில் சங்-வூவை அவனது பாட்டி வீட்டில் விட்டு வருகிறாள் அவனது தாய். அது மலைப்பாதைகளுடன் கூடிய ஒரு குக்கிராமம். ஆனால் நகரத்தில் பிறந்து வளர்ந்த பேரன் சங்-வூ, அங்கு வேண்டாவெறுப்பாக தங்குகிறான். பாட்டி, அவன் விளையாட சில விளையாட்டுச் சாமான்களை தருகிறாள். அவை பிடிக்காமல் தன்னிடமிருந்த நிகழ்பட விளையாட்டுப் பொருளை எடுத்து நிகழ்பட ஆட்டம் விளையாடுகிறான். நாளடைவில் அது மின்கலன் திறனை இழந்து விடுகிறது. அதை மாற்றுவதற்குப் பாட்டியிடம் காசு கேட்கிறான். பாட்டியிடம் பணம் இல்லாததால் சைகையால் ஏதோ சொல்ல முற்பட, அதைப் புரிந்து கொள்ள முடியாத சங்-வூ கோபத்தில் பாட்டியைத் தள்ளிவிடுகிறான். சுவற்றில் பாட்டியின் கேலிச்சித்திரத்தை வரைந்து வைக்கிறான். எங்கு தேடியும் பணம் கிடைக்காததால், வெறுப்பில் பாட்டியின் செருப்பை எடுத்து ஒளித்து வைக்கிறான். ஆனால் பாட்டி அந்தத் தள்ளாத வயதிலும் செருப்பில்லாமல் தண்ணீர் எடுக்கச் செல்கிறாள்.\n\nஒருநாள் பாட்டி சாப்பிட என்ன வேண்டுமென்று கேட்க, சங்-வூ ஆங்கிலத்தில் சிக்கன் வேண்டுமென கேட்கிறான். பாட்டிக்குத் தான் கூறியது புரியாததால் சைகையில் கோழி வேண்டுமென புரியவைக்கிறான். பாட்டி கோழி வாங்கப் புறப்பட, மகிழ்ச்சியுடன் வழியனுப்புகிறான். பாட்டி, திரும்பி வீட்டிற்கு அடைமழையில் நனைந்து கொண்டே வருகிறாள். பசியில் சங்-வூ தூங்கி விட, பாட்டி தான் கொண்டு வந்த கோழியை சமைக்கத் துவங்குகிறாள். சாப்பிட பேரனை எழுப்ப, முழித்துப் பார்த்த சங்-வூ 'தான் கேட்டது வறுத்த கோழி, ஆனால் இது அவித்த கோழி' என்று அழுகிறான். இருந்தாலும், பசியில் சாப்பிடுகிறான். அடுத்த நாள் பாட்டிக்குக் காய்ச்சல் வருகிறது. இதையறிந்த சங்-வூ பாட்டிக்குக் கம்பளியைப் போர்த்தி விடுகிறான். மீதமிருக்கின்ற உணவை சாப்பிடக் கொடுக்கிறான். பாட்டி மேல் பேரனுக்கு சிறிய அன்பு பிறக்கிறது.\n\nகிராமத்தில் அவன் வயதொத்த சிறுமி ஒருத்தியும், சீல்-இ என்ற வயல் வேலை செய்யும் கிராமத்துப் பையனும் அறிமுகமாகிறார்கள். முரட்டு மாடு ஒன்று மலைப்பாதையில் நடப்பவரைத் துரத்துவதை வழக்கமாகக் கொண்டுள்ளது. இது சங்-வூவுக்கு கேளிக்கையாக அமைகிறது.\n\nபாட்டி சங்-வூவை ஒருநாள் சந்தைக்கு அழைத்துச் செல்கிறாள். தன் பூசணிகளை விற்று வந்த பணத்தில், பேரனுக்கு அவன் விரும்பியவற்றை வாங்கித் தருகிறாள். மேலும், அவன் இன்னொரு குழந்தை சாப்பிடும் காவிக்கண்டு வேண்டுமென்று கேட்கிறான். அது என்னவென்று தெரியாத பாட்டி, அந்த காவிக்கண்டின் காகிதத்தை எடுத்து அதே போல நிறைய காவிக்கண்டுகளை வாங்கித் தருகிறாள். பிறகு பேருந்தில் அவன் தோழர்களுடன் வீட்டிற்கு வழியனுப்பி வைக்கிறாள். பாட்டி வருகைக்காக சங்-வூ காத்திருக்கிறான். பேரனுக்கு செலவு செய்ய காசு வேண்டுமென பேருந்தில் வராமல் பாட்டி மூட்டையை சுமந்து கொண்டு நடந்தே வருகிறாள்.\n\nமறுநாள் சீல்-இ பாரத்துடன் மலைப்பாதையில் நடப்பதைப் பார்த்த சங்-வூ, மாடு துரத்துகிறதென சீல்-இயை ஏமாற்ற சீல்-இ ஓடித் தடுமாறி விழுகின்றான். கோபத்துடன் சீல்-இ சங்-வூவின் அருகில் வர, தன் பாட்டி தன் நெஞ்சில் கையை வைத்துச் சுற்றும் ஒருவித சைகையைச் செய்துவிட்டு சங்-வூ ஓடிவிடுகிறான். சீல்-இ, அதைக் கண்டு அமைதியாகிறான்.\n\nஇன்னொரு நாள், சங்-வூ தன் தோழியுடன் விளையாட அனைத்து பொம்மைகளையும் எடுத்துக் கொண்டு கிளம்புகிறான். பாட்டி எதையோ காகிதத்தில் சுற்றி அவன் கையில் கொடுக்கிறாள். போகும் வழியில் சீல்-இ மாடு வருகிறதென சங்-வூவை எச்சரிக்க, அவன் ஏமாற்றுகிறான் என சங்-வூ நினைக்கிறான். ஆனால், உண்மையிலேயே மாடு துரத்தி வர தடுமாறி விழுகிறான். மாட்டிடமிருந்து சங்-வூவை சீல்-இ காப்பாற்ற, அவனிடம் மன்னிப்புக் கேட்கிறான் சங்-வூ. ஏற்கனவே கேட்டுவிட்டாயே என்று சீல்-இ புன்னகைக்க, பாட்டியின் அந்த சைகைக்கு \"மன்னித்து விடு\" என்ற அர்த்தத்தை புரிந்து கொள்கிறான் சங்-வூ. காயத்துடன் வீடு திரும்பும் வழியில், பாட்டி கொடுத்த காகிதத்தைப் பிரித்துப் பார்க்கிறான். அதில், அவனுடைய பழைய நிகழ்பட ஆட்டக் கருவியும், அதனுடன் மின்கலன் வாங்குவதற்கான பணமும் இருக்கிறது. சங்-வூ, பாட்டியின் அன்பை நினைத்துக் கண் கலங்குகிறான்.\n\nவீட்டில் சங்-வூவின் அம்மாவிடமிருந்து அவனை நாளை அழைத்துச் செல்வதற்கான கடிதம் வந்திருந்தது. இனிமேல் பாட்டியைப் பார்க்க முடியாது என்பதால், அன்றிரவு தனக்குக் கடிதம் அனுப்புவதற்காக பாட்டிக்கு இரு வார்த்தைகள் மட்டும் எழுதக் கற்றுக்கொடுக்கிறான். நடுங்கும் விரல்களால் எழுத முடியாமல் பாட்டியும் அழுகிறாள்.\n\nமறுநாள், பாட்டியைப் பிரிந்து அம்மாவுடன் சோகத்தோடு கிளம்புகிறான் சங்-வூ. போகும் முன், சில அட்டைகளைப் பாட்டியிடம் கொடுத்துவிட்டுச் செல்கிறான். அவன் போன பின்பு, பாட்டி அந்த அட்டைகளைப் பார்க்கிறாள். அதில் கடிதம் அனுப்புவதற்காக \"உடல் நலமில்லாமல் இருக்கின்றேன்\" என்றும், \"உன் இன்மையை உணர்கின்றேன்\" என்றும் வாசகங்கள் எழுதப்பட்டிருந்தது. பிறகு, பாட்டி சோகத்துடன் தனிமையாக மலைப்பாதையில் நடந்து செல்கிறாள்.\n\n\nSection::::படப்பிடிப்புத் தளம்.\nதி வே ஹோம் திரைப்படத்தின் படப்பிடிப்பானது, தென் கொரியாவிலுள்ள வடக்கு ஜியோங்சங் மாகாணம் ஜீடோங்மா பகுதியில் படமாக்கப்பட்டது.\n"}
{"id": "318437", "url": "https://ta.wikipedia.org/wiki?curid=318437", "title": "கிரீசு மாத்ரூபூதம்", "text": "கிரீசு மாத்ரூபூதம்\n\nகிரீசு மாத்ரூபூதம் ( Girish Mathrubootham 29 மார்சசு 1975 ) தொழில் நுட்பவியலாளர் மற்றும் தொழிலதிபர் ஆவார். பிரெசுடெஸ்க்  என்ற சென்னையைச் சேர்ந்த தொழில்நுட்ப நிறுவனத்தின் முதன்மைச் செயல் அதிகாரியாக உள்ளார்.\n\nSection::::படிப்பு.\nதமிழ்நாடு திருச்சிராப்பள்ளியைச் சேர்ந்த கிரீசு மாத்ருபூதம் சாத்திரா பொறியியல் கல்லூரியில் மின் பொறியியலும்  பின்னர் எம்பிஏ கல்வியும் படித்துப் பட்டம் பெற்றார். இவர் மின் பொறியியல் படித்தாலும் நண்பர்களின் தொடர்பாலும் தூண்டுதலாலும் ஜாவா கோர்சில்  சேர்ந்து படித்தார்.\n\nSection::::பணிகள்.\nஅமெரிக்காவில் வேலை வாய்ப்புக் கிடைத்து அங்கு சென்று பணியாற்றினார். பின்னர் இந்தியாவுக்குத் திரும்பி சோகோ என்ற \nதொழில் நுட்பக் குழுமத்தில் சேர்ந்தார். 10 ஆண்டுகள் அந்நிறுவனத்தில் வேலை செய்தபின் வென்ச்சர்  கேப்பிட்டல் உதவியுடன் பிரெசு டெஸ்க் நிறுவனத்தைத் தொடங்கினார். பிரெசு டெஸ்க் நிறுவனம் தற்பொழுது 50000 வாடிக்கையாளர்களையும் 500 ஊழியர்களையும் கொண்டுள்ளது. மேலும் இவர் 6 நிறுவனங்களைக் கையகப்படுத்தி தொழிலில் வெற்றி பெற்றுள்ளார்.\n"}
{"id": "318440", "url": "https://ta.wikipedia.org/wiki?curid=318440", "title": "குலாப் சிங்", "text": "குலாப் சிங்\n\nகுலாப் சிங் (Gulab Singh) (1792–1857) இந்து இராஜபுத்திர குல டோக்ரா வம்சத்தை நிறுவியர் ஆவார். முதலாம் ஆங்கிலேய சீக்கியப் போரின் முடிவில், சீக்கியப் பேரரசின் கீழ் இருந்த காஷ்மீர் பகுதிகளை கைப்பற்றிய ஆங்கிலேயர்கள், அமிர்தசரஸ் உடன்படிக்கையின் படி, 1846இல் காஷ்மீரை ஜம்மு குலாப் சிங்கிடம் 75,00,000 ரூபாய்க்கு விற்று விட்டனர். \n\nSection::::இளமை வாழ்க்கை.\nகுலாப் சிங் 18 அக்டோபர் 1792இல் இந்து டோக்ரா இராஜபுத்திர குலத்தில் பிறந்தவர். ஜம்மு மன்னர் ஜித் சிங்கின் நெருங்கிய உறவினர் ஆவார். 1808இல் சீக்கிய மன்னர் ரஞ்சித் சிங்கிடம் ஜம்மு மன்னர் தனது ஆட்சி பகுதிகளை இழந்ததால், 1809இல் குலாப் சிங், ஆப்கானிய மன்னர் சூஜா ஷா துரானி மற்றும் சர்தார் நிகல் சிங் அட்டாரி வாலா படையில் சேர்ந்தார். பின்னர் சீக்கியப் பேரரசர் ராஜா ரஞ்சித் சிங் படையில் படைத்தலைவராக சேர்ந்து, முல்தான் மற்றும் ரியாசிப் போர்களில் ரஞ்சித் சிங்கின் முன்னரங்கப் படைத்தலைவராக செயல்பட்டார். 1816இல் ஜம்முவை சீக்கியர்கள் கைப்பற்றி, அப்பகுதியின் சீக்கிய ஆளுனராக குலாப் சிங் நியமிக்கப்பட்டார்.\n\n1821இல் குலாப் சிங், ரஜௌரி மற்றும் கிஷ்த்துவார் பகுதிகளை மன்னர் அக்கர் கான் மற்றும் இராஜா தேக் முகமது சிங்கிடமிருந்து கைப்பற்றினார்.\n\nSection::::ஜம்முவின் மன்னராக.\nஜம்மு பகுதியின் மன்னர் ஜித் சிங், சீக்கியப் படைகளால் வெல்லப்பட்டப் பின்னர், குலாப் சிங்கின் தந்தை கிஷோர் சிங் ஜம்முவின் மன்னரானார். 1822இல் கிஷோர் சிங்கின் மறைவுக்குப் பின், குலாப் சிங், ஜம்முவின் மன்னராக, ரஞ்சித் சிங்கால் நியமிக்கப்பட்டார்.\n\nSection::::ஜம்மு காஷ்மீர் மன்னராக.\nமுதலாம் ஆங்கிலேய சீக்கியப் போரில், சீக்கியர்கள், காஷ்மீர் பகுதியை ஆங்கிலேயர்களிடம் இழந்தனர். 84,471 சதுர கிலோ மீட்டர் பரப்பளவு கொண்ட காஷ்மீர் பகுதியை, ஆங்கிலேயர்கள், 16 மார்ச் 1846இல் அன்று, ஜம்மு மன்னர் குலாப் சிங்கிடம் ரூபாய் 27 இலட்சத்திற்கு விலைக்கு விற்று விட்டனர். எனவே 16 மார்ச் 1846 முதல் குலாப் சிங் சம்மு காஷ்மீர் இராச்சியத்தின் மன்னரானார். \n\n30 சூன் 1857இல் மன்னர் குலாப் சிங்கின் மறைவிற்கு பினனர் அவரது மகன் ரண்பீர் சிங் காஷ்மீர் இராச்சியத்தின் மன்னரானார். ஜம்மு காஷ்மீர் இராச்சியத்தின் இறுதி மன்னர் ஹரி சிங் ஆவார்.\n\nSection::::ரகுநாத் கோயில்.\nஜம்மு நகரத்தில் அமைந்த ரகுநாத் கோயிலின் கட்டிடப் பணி மகாராஜா குலாப் சிங் 1835-இல் துவக்கினார். பின்னர் அவரது மகன் மகாராஜா ரண்பீர் சிங் என்பவரால் 1860-இல் கட்டிமுடிக்கப்பட்டது.\n\n\n\nSection::::மேலும் படிக்க.\n "}
{"id": "318441", "url": "https://ta.wikipedia.org/wiki?curid=318441", "title": "சிற்றணிக்கோவை", "text": "சிற்றணிக்கோவை\n\nநேரியல் இயற்கணிதத்தில் ஒரு அணியின் சிற்றணிக்கோவை (\"minor\") என்பது அவ்வணியிலிருந்து அதன் ஒன்று அல்லது ஒன்றுக்கு மேற்பட்ட நிரைகளையோ, நிரல்களையோ நீக்கக் கிடைக்கும் சிறிய சதுர அணியின் அணிக்கோவையாகும். ஒரு சதுர அணியிலிருந்து ஒரேயொரு நிரையையும், நிரலையும் மட்டும் நீக்கிப் பெறப்படும் சிற்றணிக்கோவைகள், முதல் சிற்றணிக்கோவைகள் (\"first minors\") எனப்படுகின்றன. இவை அச்சதுர அணியின் அணிக்கோவை மதிப்பினைக் கணக்கிடுவதற்கும் அவ்வணியின் நேர்மாறு அணி காண்பதற்கும் பயன்படுகின்றன.\n\nSection::::வரையறை.\nSection::::முதல் சிற்றணிக்கோவைகள்.\n\"A\" ஒரு சதுர அணி எனில் அதன் \"i\"-வது நிரை மற்றும் \"j\"-வது நிரலிலில் உள்ள உறுப்பின் சிற்றணிக்கோவை ((\"i\",\"j\") சிற்றணிக்கோவை அல்லது முதல் சிற்றணிக்கோவை)) என்பது \"A\" அணியின் i-ஆவது நிரையையும் j-ஆவது நிரலையும் நீக்கிவிடக் கிடைக்கும் அணியின் அணிக்கோவையாகும். (\"i\",\"j\") சிற்றணிக்கோவையின் குறியீடு M\n\nA ஒரு \"m\" × \"n\" அணி; \"k\" ஒரு முழு எண்; 0 < \"k\" ≤ \"m\", \"k\" ≤ \"n\" எனில்: \n\nSection::::இணைக்காரணிகள்.\nகுறியிடப்பட்ட சிற்றணிக்கோவைகள் இணைக்காரணிகள் என அழைக்கப்படும்.\n\nSection::::3 x 3 அணியின் சிற்றணிக்கோவை, இணைக்காரணி காணல்.\nஎடுத்துக்காட்டு:\n\nமேலுள்ள அணியில் சிற்றணிக்கோவை \"M\" காண்பதற்கு அந்த அணியிலிருந்து இரண்டாவது நிரையும் மூன்றாவது நிரலும் நீக்கப்பட்டு மீதமாகும் அணியின் அணிக்கோவையின் மதிப்பு கணக்கிடப்படுகிறது.\n\nஇதற்குரிய இணைக்காரணி \"C\":\n\nSection::::இணைக்காரணி அணி.\nஒரு அணியின் அனைத்து உறுப்புகளை அவற்றின் இணைக்காரணிகளைக் கொண்டு பதிலிடக் கிடைப்பது அவ்வணியின் இணைக்காரணி அணி எனப்படும். இணைக்காரணி அணியின் குறியீடு formula_6\n\n\nஇதன் இணைக்காரணி அணி:\n\nSection::::சிற்றணிக்கோவைகள், இணைக்காரணிகளின் பயன்பாடுகள்.\nSection::::அணிக்கோவைகளின் விரிவு.\nformula_9 அணி formula_10 எனில்\n\nSection::::அணியின் நேர்மாறு.\nகிரமரின் விதியைப் பயன்படுத்தி நேர்மாற்றத்தக்க அணியின் இணைக்காரணிகளைக் கண்டுபிடித்து அவ்வணியின் நேர்மாறு அணியைக் காணலாம்.\n\nஇணைக்காரணிகளாலான அணி:\n\nA அணியின் இணைக்காரணி அணியின் (formula_14) இடமாற்று அணி, A இன் சேர்ப்பு அணி எனப்படும்.\n\nA அணியின் நேர்மாறு அணி:\n\nSection::::அணியின் அளவை.\nமெய்யெண்களாலான \"m\" × \"n\" அணியின் தரம் \"r\" எனில் அவ்வணிக்கு, குறைந்தபட்சம் ஒரு பூச்சியமில்லா \"r\" × \"r\" சிற்றணிக்கோவையும், பிற மேல்வரிசை சிற்றணிக்கோவைகள் அனைத்தும் பூச்சியமாகவும் இருக்கும்.\n\n"}
{"id": "318447", "url": "https://ta.wikipedia.org/wiki?curid=318447", "title": "கைசத் கசுடட்", "text": "கைசத் கசுடட்\n\nகைசத் கசுடட் (Kaizad Gustad 1968) என்பவர் மும்பையைச் சேர்ந்த திரைப்பட இயக்குநர், எழுத்தாளர் மற்றும் புதின ஆசிரியர் ஆவார்.\n\nSection::::வாழ்க்கைக் குறிப்புகள்.\nபார்சி செல்வக் குடும்பத்தில், மும்பையில் பிறந்த கைசத் கசுடட்  ஆமதாபாத்தில் வளர்ந்தார். அவருடைய தாத்தா நடத்தி வந்த அரங்கில் திரைப்பட ஓட்டுநராக வேலை செய்து பயிற்சி பெற்றார். சிட்னி மற்றும் பல உலக நாடுகளுக்கு 18 அகவையாக இருக்கும் போது பயணம் செய்தார். நியூயார்க்கு பல்கலைக் கழக திரைப் பள்ளியில் பணியாற்றினார்.\n\nபாம்பே பாய்ஸ்,  பூம்,  போம்ப்ளி அண்ட் பீட்ரிஸ்  ஆகிய படங்களை இயக்கினார். \nகைசத் கசுடட் இது வரை மூன்று புதினங்கள் எழுதியுள்ளார். அவை ஆப் நோ பிக்சட் அட்ரஸ், தி ரோட் டு மேண்டலே, 7 ஸ்டோரிஸ் ஆகும்.\n\nடயானா ஏடன் என்ற உலக அழகியுடன் பழகினார். அலெக்ஸான்ட்ரா ரிட்  என்ற அமெரிக்கப் பெண்ணைத் திருமணம் செய்து கொண்டார்.\n"}
{"id": "318452", "url": "https://ta.wikipedia.org/wiki?curid=318452", "title": "இரம்யா சதாசிவம்", "text": "இரம்யா சதாசிவம்\n\nஇரம்யா சதாசிவம் என்பவர் தமிழ் நாட்டைச் சேர்ந்த ஒரு பெண் ஓவியர் ஆவார். இவர் வரைந்த ஓவியங்களுக்காக பிரபுல்ல தணுக்கர் விருது 2016இல் வழங்கப்பட்டது. சுபந்தன் சிறந்த கலைஞர் விருதும் வழங்கப்பட்டது.\n\nஇரம்யா சதாசிவம் உயிர்த் தொழில் நுட்பத்தில் பட்டமும், மேற்கத்தியக் கலைகளில் டிப்ளமாவும் பெற்றார். 2006 ஆம் ஆண்டு முதல் வரையத் தொடங்கினார். தொடக்கத்தில் கரிக்கோலில் வரைந்தார். பின்னர் ஆயில் வண்ணத்தில் வரைந்தார். இந்திய நாகரிகம், பண்பாடு, பழக்க வழக்கங்கள், சிற்றூர்ப்புற வாழ்க்கை முறைகள், உழைப்பாளிகளின் அன்றாட அலுவல்கள், பெண்களின் நிலைகள் ஆகியனவற்றை ஓவியத்தில் சித்தரித்துள்ளார்.\n\n"}
{"id": "318486", "url": "https://ta.wikipedia.org/wiki?curid=318486", "title": "காளிதாசன் (கவிஞர்)", "text": "காளிதாசன் (கவிஞர்)\n\nகாளிதாசன் தமிழ்த் திரைப்பட பாடலாசிரியர் மற்றும் கவிஞர் ஆவார். இவர் வைகாசி பொறந்தாச்சு, தெற்கு தெரு மச்சான் போன்ற திரைப்படங்களுக்கு பாடல்கள் இயற்றியுள்ளார். ஆரம்ப காலத்தில் திருப்பத்தூரான் ௭ன்ற பெயரிலும் பின்னாளில் காளிதாசன் ௭ன்ற பெயரிலும் பாடல்கள் இயற்றினார். \nSection::::அறிமுகம்.\n1969-இல் \"தாலாட்டு\" என்ற படத்தில், \"மலையாக இருப்பதெல்லாம் ஆசைவடிவம் அது\nமண்ணாகும்போது ஞானிவடிவம்\" என்ற பாடல் மூலம் அறிமுகம் ஆனார். அப்போது இவர் பெயர் திருப்பத்தூர் ராசு.தாலாட்டு படத்திற்குப் பிறகு திருப்பத்தூரான் என்ற பெயரில் திருப்பத்தூர் ராசு நூற்றுக்கணக்கான பக்திப் பாடல்களை எழுதியிருக்கிறார். அதில் குன்னக்குடி வைத்தியநாதன் இசையில், \"கருணை உள்ளம் கொண்டவளே கருமாரியம்மா' என்ற பிரபலமான பாடலை எழுதியவர் இவர்தான். எல்.ஆர். ஈஸ்வரி இந்தப் பாடலைப் பாடியிருப்பார். கோயில் விழாக்களில் இந்தப் பாடல்தான் அதிகம் ஒலிக்கிறது.\n\nSection::::தேவா கூட்டணி.\nகாளிதாசன் என்று தனது பெயரை மாற்றிக் கொண்டு பாடல் எழுதத் தொடங்கியதும் அதிர்ஷ்டம் இவரைத் துரத்திக் கொண்டு வந்து உச்சத்தில் வைத்தது. காளிதாசன் என்ற பெயரில் இவர் எழுதிய முதல் படம் \"வைகாசி பொறந்தாச்சு'. இது 1990-இல் வெளிவந்தது. படத்திற்கு இசை தேவா. எல்லாப் பாடல்களும் இதில் பிரபலம்.\nதேவா இசையில் தொடர்ந்து 75 படங்களுக்கு எல்லாப் பாடல்களையும் எழுதினார். 800 பாடல்கள் இதுவரை பல்வேறு இசையமைப்பாளர்களிடம் எழுதியிருக்கிறார். 1994-ஆம் ஆண்டு சிறந்த திரைப்படப் பாடலாசிரியருக்கான தமிழக அரசின் விருதை இவர் பெற்றிருக்கிறார். இவருடைய திரைப்பாடல்கள் புத்தகமாக வெளி வந்திருக்கின்றது.\nஅதில் ஒவ்வொரு பாடலையும் ஒவ்வொருவருக்குக் காணிக்கையாக்குகிறேன் என்று ஒவ்வொருவர் பெயரையும் குறிப்பிட்டுச் சொன்னது போல் இதுவரை திரைப்பாடல் தொகுப்பு வெளியிட்ட எந்தக் கவிஞனும் சொன்னதில்லை. இவர் \"நீங்க நல்லா இருக்கணும்\" திரைப்படத்திற்காக தமிழக அரசின் சிறந்த பாடலாசிரியருக்கான விருது பெற்றார். \n\nSection::::இறப்பு.\nகவிஞர் காளிதாசன் 2016 ஆம் ஆண்டு மே மாதம் 29 அன்று காலமானார்.\n"}
{"id": "318502", "url": "https://ta.wikipedia.org/wiki?curid=318502", "title": "தெய்வத்தின் தெய்வம்", "text": "தெய்வத்தின் தெய்வம்\n\nதெய்வத்தின் தெய்வம் 1962 ஆம் ஆண்டு வெளியான ஒரு இந்திய தமிழ்த் திரைப்படமாகும். இத்திரைப்படத்தை கே. எஸ். கோபாலகிருஷ்ணன் எழுதி, தயாரித்து, இயக்கியிருந்தார். இத்திரைப்படத்தில் எஸ். எஸ். ராஜேந்திரன், விஜயகுமாரி, குமாரி மணிமாலா, எஸ். வி. ரங்கா ராவ், எம். வி. ராஜம்மா ஆகியோர் முக்கிய வேடங்களில் நடித்திருந்தனர். ஆனந்த விகடன் இதழில் முன்னர் வெளியான பிலஹரி எழுதிய \"ஜடம்\" என்ற சிறுகதையைத் தழுவி இத்திரைப்படக் கதை அமைக்கப்பட்டிருந்தது.\n\nSection::::திரைக்கதை சுருக்கம்.\nஒரு வசதியான மனிதருக்கு ஒரு மகளும் ஒரு மகனும் இருக்கிறார்கள். மகள் கண்மணி மேற்படிப்புக்காகச் சென்னை செல்கிறாள். அங்கே ஒரு வறிய குடும்பத்தைச் சேர்ந்த அன்னம் என்ற பெண்ணைச் சந்தித்து அவளுடன் நட்புக் கொள்கிறாள். விடுமுறையின் போது அன்னத்தைத் தன் வீட்டிற்குக் கண்மணி அழைத்து வருகிறாள். வந்த இடத்தில் அன்னத்தின் மீது கண்மணியின் சகோதரன் காதல் கொள்கிறான். அவர்களுக்குத் திருமணம் நடக்கிறது. ஆனால் திருமணத்தின் பின் கண்மணியின் சகோதரன் இறந்து விடுகிறான். அன்னம் விதவையாகிறாள்.\nசிறிது காலத்தில் கண்மணி பாபுவைத் திருமணம் செய்கிறாள். ஆனால் அவர்கள் மணவாழ்வு கசந்து போகிறது. பாபு விவாகரத்துப் பெற முயலுகிறான். ஆனால் கண்மணி அதற்குச் சம்மதிக்கவில்லை. விதவையான அன்னத்தை பாபுவின் தம்பிக்குத் திருமணம் செய்து வைக்க கண்மணி முயற்சி செய்கிறாள். இந்தச் சிக்கல்கள் எப்படித் தீர்வாகின்றன என்பதே மீதிக் கதையாகும்.\n\n\n\nSection::::பாடல்கள்.\nதிரைப்படத்திற்கு இசையமைத்தவர் ஜி. ராமநாதன். இதுவே அவர் இசையமைத்த இறுதிப்படமாகும். இதன்பின் அவர் அருணகிரிநாதர் திரைப்படத்துக்கு இசையமைக்க ஒப்பந்தமாகியிருந்தாலும் அவர் மாரடைப்பால் இறந்து போக டி. ஆர். பாப்பா அந்தத் திரைப்படத்துக்கு இசையமைத்தார்.<br>\nபாடல்களை இயற்றியோர்: மகாகவி சுப்பிரமணிய பாரதியார், ஏ. மருதகாசி, பஞ்சு அருணாசலம், இரா. பழனிசாமி, கு. மா. பாலசுப்பிரமணியம் ஆகியோர்.\n"}
{"id": "318512", "url": "https://ta.wikipedia.org/wiki?curid=318512", "title": "ரகுநாத் கோயில்", "text": "ரகுநாத் கோயில்\n\nஇரகுநாத் கோயில் (Raghunath Temple) இந்தியாவின் ஜம்மு காஷ்மீர் மாநிலத்தின் ஜம்மு நகரத்தில் அமைந்துள்ளது. இக்கோயில் ஏழு சன்னதிகள் கொண்டது. ஏழு சன்னதிகளுக்கும் தனித்தனி கோபுர விமானங்கள் உள்ளது. \n\nஇக்கோயில் மூலவர் இராமராக இருப்பினும், சீதை, விஷ்ணு, கிருஷ்ணர், அனுமார், சிவன், பிரம்மா, துர்கை, பார்வதி ஆகிய தெய்வங்களுக்கும் சன்னதிகள் உண்டு.\n\nஇக்கோயில் கட்டும் பணி, ஜம்மு காஷ்மீர் இராச்சியத்தின் மகாராஜா குலாப் சிங்கால் 1835-இல் துவக்கப்பட்டு, அவரது மகன் மகாராஜா ரண்பீர் சிங் என்பவரால், 1860-இல் கட்டிமுடிக்கப்பட்டது.\n\nலஷ்கர்-ஏ-தொய்பா தீவிரவாதிகள் இரகுநாத் கோயிலில் புகுந்து துப்பாக்கியால் சுட்டதிலும், எறிகுண்டுகளை வீசித் தாக்கியதிலும், பக்தர்கள் பலர் உயிரிழந்தனர்.\n\nSection::::அமைவிடம்.\nஇரகுநாத் கோயில் ஜம்மு நகரத்தின் மையப் பகுதியில் அமைந்துள்ள பெரிய கோயில்களில் ஒன்றாகும்.\n\nSection::::ரகுநாத் கோயில் தாக்குதல்கள்.\nஇக்கோயிலை 30 மார்ச் 2002இல் பாகிஸ்தான் நாட்டு தீவிரவாதிகள் துப்பாக்கிகளாலும், குண்டு வீச்சாலும் தாக்கியதில் தீவிரவாதிகள் மற்றும் பாதுகாப்பு படையினர் உட்பட பத்து பேர் உயிரிழந்தனர், பலர் காயமடைந்தனர். இரகுநாத் கோயில் மீதான இரண்டாம் தாக்குதலை நவம்பர் 24, 2002இல் லஷ்கர்-ஏ-தொய்பா தீவிரவாதிகள் மேற்கொண்டனர். தீவிரவாதிகள் துப்பாக்கியால் சுட்டதிலும், குண்டுகளை வீசியதாலும், 13 பக்தர்கள் இறந்தனர். மேலும் பலர் காயம் அடைந்தனர்.\n\n\n"}
{"id": "318515", "url": "https://ta.wikipedia.org/wiki?curid=318515", "title": "சவ்கான் மாகாணம்", "text": "சவ்கான் மாகாணம்\n\nசவ்கான் மாகாணம் \"(Zavkhan) (மொங்கோலிய மொழி: Завхан, Zawhan)\" மங்கோலிய நாட்டின் 21 மாகாணங்களில் ஒன்றாகும். நாட்டின் மேற்குப் பகுதியில் அமைந்துள்ள இம்மாகணம் உலான் பத்தூர் நகரிலிருந்து 1,104 கிலோமீட்டர் தொலைவில் உள்ளது. சவ்கான் மாகாணத்தின் தலைநகரம் உலியாசுடை நகரம் ஆகும். கோவி-அல்டை மாகாணத்திற்கும் சவ்கானுக்கும் இடையில் தோன்றிப் பாய்கின்ற சவ்கான் ஆற்றின் பெயரே இம்மாகாணத்திற்குச் சூட்டப்பட்டுள்ளது.\n\nSection::::சுற்றுச்சூழல்.\nமேற்கு கன்காய் மலைத்தொடர் மற்றும், கோவ்த் மாகாணத்தின் பரந்த ஏரி வடிநிலம் முதலான பகுதிகளை இந்நகரம் கோபி பாலைவனத்தின் தெற்குப் பகுதியில் இணைக்கிறது. இதனால் சவ்கானின் சுற்றுச்சூழல் உள்நாட்டில் \"கோபி-கன்காய்\" (Говь хангай) சுற்றுச்சூழல் எனக் கருதப்படுகிறது.\n\nசவ்கான் மாகாணத்திலுள்ள மிக உயர்ந்த இடம் ஒட்கோண்டெங்கெர் பகுதியாகும். கன்காய் மலைத்தொடரின் மிக உயரமானது மற்றும் ஒரே மலையுச்சி என்ற இரண்டு சிறப்புக்களையும் கொண்ட இம்மலையுச்சியில் நிலையாக ஒரு வெப்ப நீரூற்று காணப்படுகிறது. உலியாசுடை நகரத்திற்கு 60 கிலோமீட்டர் கிழக்கில் 95,510 எக்டேர் பரப்பளவில் அமைந்துள்ள இம்மலை ஒரு பாதுகாக்கப்பட்ட பகுதியாகும். சவ்கான் மாகாணத்தின் இலச்சினையில் இம்மலையின் படத்தைக் காணலாம். மகாயாண பௌத்தத்தின் பழம்பெரும் போதிச்சத்துவர்களில் ஒருவரான வச்ரபானியுடன் ஒட்கோண்டெங்கெர் தொடர்புடையது ஆகும். \n\nசவ்கானின் மேற்கு மற்றும் தென்மேற்குப் பகுதிகளில் மகா பெரிய மணற்குன்றுகள் சவ்கானின் உட்புறம் நோக்கி 100 கிலோமீட்டர் அளவுக்கு நீட்சியடைந்தும் கோபி-அல்டை மாகாணத்திற்கு கீழாகவும் காணப்படுகின்றன. இம்மணற் குன்றுகளுடன் சவ்கானின் பெரிய ஏரியான பாயன் நூர் அமைந்துள்ளது. \n\nSection::::காலநிலை.\nபெரும்பாலான பொழிவுகள் கோடை மாதங்களில் மழையாகப் பொழிகின்றன. அடுத்தடுத்த மே, செப்டம்பர் மாதங்களில் இம்மழையுடன் சிறிதளவு பனியும் கலந்து பொழிகிறது. குளிர்காலங்கள் பொதுவாக மிகவும் வறண்ட நிலையில் உள்ளன.\n\nமங்கோலியாவின் மிகக்குளிரான வெப்பநிலை கொண்ட பகுதிகள் சவ்கானில் பதிவாகியுள்ளது. சவ்கானின் மிகப்பெரிய குடியிருப்புப் பகுதியான தோன்சோண்ட்செங்கெல் பகுதியில் மிகவும் குறைந்தபட்ச வெப்பநிலையாக -52.9 ° செல்சியசு வெப்பநிலை பதிவானது. இதேபோல புவியில் பதிவான அதிகப்பட்ச அழுத்தமானி அழுத்தம் 1085.7 எக்டோபாசுகல் அழுத்தமும் இங்குதான் பதிவாகியுள்ளது. 2001 ஆம் ஆண்டு டிசம்பர் 19 அன்றுதான் இவ்வழுத்தம் அங்கு பதிவான நாளாகும். \n\nSection::::வன உயிரினங்கள்.\nசவ்கானின் பரந்த சுற்றுச்சூழல் பகுதிகளில் அதிகமான கால்நடைகள் வசிக்கின்றன என்பதைத் தவிர இங்குள்ள அடர்த்தியான காடுகளில் வனவிலங்குகளின் எண்ணிக்கையும் அதிகமாக உள்ளன. கோபி கரடிகள், மங்கோலியன் வகை கழுதைகள், காட்டு பன்றிகள், புள்ளி மான்கள், அர்காலி வகை காட்டு ஆடுகள், இபெக்சு வகை மலையாடுகள், மங்கோலியன் ஓநாய்கள், சரிவுவாழ் நரிகள், அணில்கள், கீரிப்பிள்ளைகள், யுரேசிய வகை பூனைகள், முயல்கள் காணப்பட்டது, மற்றும் இரண்டு மங்கோலியன் மற்றும் கருப்புவால் மறிமான்கள் போன்ற விலங்குகள் இக்கானகப் பகுதியில் காணப்பட்டன. \n\nபனிச் சேவல்கள், காடைகள், அன்னப்பறவைகள், கழுகுகள், வல்லூறுகள், சிட்டு வல்லூறுகள் உள்ளிட்ட காட்டுப் பறவைகள், மலைப் பறவைகள் மற்றும் இடம்பெயர்ந்த பறவைகள் சவ்கான் சுற்றுச் சூழலில் காணப்பட்டன.\nமீன் பிடிக்கும் தொழில் சவ்கான் மாகாணத்தில் முக்கியமான ஒரு தொழிலாக நடைபெற்றது. கார் நூர், பாயன் நூர் ஏரிகளில் மீன் வளம் மிக்க ஏரிகளாக இருந்தன. இவற்றைத் தவிர மாகாணம் முழுவதும் பாய்ந்த நூற்றுக்கணக்கான சிற்றாறுகளிலும் சொல்லிக் கொள்ளும் அளவிற்கு மீன்கள் கிடைத்தன.\n\nSection::::மக்கள் தொகை.\nசவ்கானின் மக்கள்தொகைப் பெருக்கம் 1994 ஆம் ஆண்டில் பெருவரியாகத் தடுக்கப்பட்டது. 1979 ஆம் ஆண்டிலிருந்த மக்கள் தொகைப் பெருக்கத்துடன் ஒப்பிடுகையில் 1995-2005 காலத்தில் 40,000 நபர்கள் குறைவாக மக்கள் தொகை இருந்தது. கால்கா இனக்குழுவைச் சேர்ந்தவர்கள் பெரும்பான்மையோராக இருந்தனர். கோட்கோய்டு, கசாக் சிறுபான்மையினரும் கனிசமான அளவில் இருந்தனர்.\n\nSection::::பொருளாதாரம்.\nசவ்கான் பண்ணையாளர்கள் ஐந்து வகை கால்நடைகள் ஒவ்வொன்றையும் அதிக அளவு விலங்குகளாகப் பெருக்கி உற்பத்தி செய்தனர். இதனால் சவ்கானில் 2.1 மில்லியன் கால்நடைகள் உயிர் வாழ்ந்தன. இவற்றில் 1.03 மில்லியன் செம்மறி ஆடுகள், 8,61,000 வெள்ளாடுகள், 107000 மாடுகள் மற்றும் எருமைகள், 101000 குதிரைகள் மற்றும் 6300 ஒட்டகங்கள் உள்ளிட்டவை இவற்றில் அடங்கியிருந்தன. \n\nஇரும்பு, தங்கம், செப்பு, மாலிப்டினம், பாசுபரசு போன்ற தனிமங்களின் தனிமங்களின் கனிமங்கள் சவ்கான் மாகாணத்தில் அதிகளவில் கிடைத்தன. வைரங்களும் இப்பகுதியில் அதிகம் கிடைக்கிறது. சவ்கானின் இக்கனிம வளங்கள் யாவும் பயன்படுத்தப்படாமல் அப்படியே இருந்தாலும், 2012 இல் தங்கமலைக் கனிமத் திட்டம் என்ற பெயரில் சுரங்கம் ஒன்று இங்கு கட்டப்பட்டது\n\nSection::::போக்குவரத்து.\nநகருக்கு அருகாமையில் உள்ள பழைய உலியாசுடை விமான நிலையத்தில் இரண்டு சீர்படுத்தப்படாத ஓடு பாதைகள் உள்ளன. இங்கு விமானங்கள் ஏதும் முறையாக இயக்கப்படுவதில்லை, 2002 ஆம் ஆண்டிலிருந்து தோனோய் விமான நிலையம் என்றழைக்கப்படும் புதிய உலியாசுடை விமான நிலையத்தில் வழியாக்கப்படாத ஒரு பரவுத்தளம் பராமரிக்கப்படுகிறது. நகரத்திற்கு மேற்கே 25 கிலோமீட்டர் தொலைவிலுள்ள இவ்விமான நிலையத்தில் இருந்தும் உலான் படோரிலிருந்தும் தினசரி விமானங்கள் வந்து போகின்றன.\nSection::::நிர்வாகத் துணைப்பிரிவுகள்.\nசவ்கானின் உள்மாவட்டங்கள்\n"}
{"id": "318532", "url": "https://ta.wikipedia.org/wiki?curid=318532", "title": "டோக்ரா வம்சம்", "text": "டோக்ரா வம்சம்\n\nடோக்ரா வம்சம் (Dogra dynasty )(ஆட்சிக் காலம்:1846–1949),\nஇந்து டோக்ரா இராசபுத்திர அரச மரபை 1846ஆம் ஆண்டில் நிறுவியவர், ஜம்மு காஷ்மீர் இராச்சியத்தின் மகாராஜா குலாப் சிங் ஆவார். டோக்ரா வம்ச மன்னர்களில் குலாப் சிங் மற்றும் ரண்பீர் சிங் ஜம்மு நகரத்தில் ரகுநாத் கோயிலை கட்டினர்.\n\nபிரித்தானியா இந்திய அரசினர், 20 ஏப்ரல் 1887-இல் டோக்ரா படைவீரர்களைக் கொண்ட டோக்ரா படையணியை உருவாக்கினர்.\n\nSection::::வரலாறு.\nஜம்மு பகுதியின் மன்னர் ஜித் சிங், சீக்கியப் படைகளால் வெல்லப்பட்டப் பின்னர், குலாப் சிங்கின் தந்தை கிஷோர் சிங் ஜம்முவின் மன்னரானார். 1822இல் கிஷோர் சிங்கின் மறைவுக்குப் பின், குலாப் சிங், ஜம்முவின் மன்னராக, ரஞ்சித் சிங்கால் நியமிக்கப்பட்டார்.\n\nமுதலாம் ஆங்கிலேய சீக்கியப் போரில், சீக்கியர்கள், காஷ்மீர் பகுதியை ஆங்கிலேயர்களிடம் இழந்தனர். 84,471 சதுர கிலோ மீட்டர் பரப்பளவு கொண்ட காஷ்மீர் பகுதியை, ஆங்கிலேயர்கள், 16 மார்ச் 1846இல் அன்று, ஜம்மு மன்னர் குலாப் சிங்கிடம் ரூபாய் 27 இலட்சத்திற்கு விலைக்கு விற்று விட்டனர். எனவே 16 மார்ச் 1846 முதல் குலாப் சிங் சம்மு காஷ்மீர் இராச்சியத்தின் மன்னரானார். \n\n30 சூன் 1857இல் மன்னர் குலாப் சிங்கின் மறைவிற்கு பினனர் அவரது மகன் ரண்பீர் சிங் காஷ்மீர் இராச்சியத்தின் மன்னரானார். \nரண்பீர் சிங் மற்றும் அவரது சித்தப்பா பிரதாப் சிங் ஆகியோர், காஷ்மீரின் ஜில்ஜிட்-பால்டிஸ்தான் பகுதிகளை தங்களின் அரசுடன் இணைத்துக் கொண்டனர்.\n\nSection::::பிரித்தானியா இந்தியாவில்.\nபிரித்தானிய இந்திய அரசில், ஜம்மு காஷ்மீர் இராச்சியம் பரப்பளவில் இரண்டாவது பெரிய மன்னராட்சிப் பகுதியாக இருந்தது.\n\nஇரண்டாம் உலகப் போருக்குப் பின்னர் 565 சுதேச சமஸ்தான மன்னர்களில், ஜம்மு காஷ்மீர் மன்னரான ஹரி சிங் மகாராஜாவிற்கு பிரித்தானிய இந்திய அரசு 21 முறை பீரங்கிகள் முழங்க மரியாதை செய்தது.\nமகாராஜா பிரதாப் சிங்கிற்குப் பிறகு ஹரி சிங் 1925இல் ஜம்மு காஷ்மீர் இராச்சியத்தின் மகாராஜாவானர்.\n\nSection::::விடுதலை இந்தியாவில்.\nஇந்தியப் பிரிவினைக்குப் பின்னர் அக்டோபர் 1947இல் ஜம்மு காஷ்மீர் இராச்சியத்தை இந்தியாவுடன் இணைக்க மன்னர் ஹரி சிங், உடன்படிக்கை செய்து கொண்டார். இதனால் பாகிஸ்தான், காஷ்மீர் குறித்து இந்தியாவுடன், காஷ்மீர் பிரச்சினை ஏற்பட்டதால், 1947-இல் இந்திய-பாகிஸ்தான் போர் மூண்டது.\n\nஜம்மு காஷ்மீர் மன்னர் ஹரி சிங் இறந்த பின் அவரது மகன் கரண் சிங், சுதேச சமஸ்தான மன்னர்களுக்கு வழங்கி வந்த மன்னர் மானியத்தை 1971-இல் இந்திய அரசு நிறுத்துவதற்கு முன்பே, 1949இல் கரண் சிங் மன்னர் மானியம் பெறுவதைத் தானாகவே நிறுத்திக் கொண்டார். \nபின்னர் கரண் சிங் 1952 முதல் 1964 முடிய ஜம்மு காஷ்மீர் மாநிலத்தின் அதிபராகவும், பின்னர் பிரதம அமைச்சராகவும் பதவி வகித்தார்.\n\n\n\n \n"}
{"id": "318538", "url": "https://ta.wikipedia.org/wiki?curid=318538", "title": "ஹரி சிங்", "text": "ஹரி சிங்\n\nமகாரஜா ஹரி சிங் (Hari Singh) (23 செப்டம்பர் 1895 – 26 ஏப்ரல் 1961), இந்தியாவின் ஜம்மு காஷ்மீர் சுதேச சமஸ்தானத்தின் இறுதி டோக்ரா குல மன்னர் ஆவார்.\nநான்கு முறை திருமணம் செய்த இவரின் நான்காவது மனைவியின் பெயர் மகாராணி தாரா தேவி ஆகும் (1910–1967). இவரது மகன் கரண் சிங், இந்தியாவின் ஜம்மு காஷ்மீர் மாநிலத்தின் அதிபராகவும் (President), பின்னர் பிரதம அமைச்சராகவும் (Prime Minister) முதல்வராகவும் செயல்பட்டவர்.\n\nSection::::இளமைக் காலம்.\nஅஜ்மீரில் கல்லூரி படிப்பு முடித்த ஹரி சிங், டேராடூன் இராணுவக் கல்லூரியில், இராணுவ அதிகாரிகளுக்கான பயிற்சியை எடுத்துக் கொண்டார். தமது இருபதாம் வயதில் ஜம்மு காஷ்மீர் பகுதியின் படைத்தலைவராக நியமிக்கப்பட்டார்.\nSection::::ஆட்சிக் காலம்.\n1925இல் இவரது சித்தப்பா மகாராஜா பிரதாப் சிங்கின் மறைவிற்குப் பின்னர், ஹரி சிங்கிற்கு ஜம்மு காஷ்மீரின் மன்னராக பட்டம் சூட்டப்பட்டது. ஹரி சிங், ஜம்மு காஷ்மீரில் கட்டாய ஆரம்பக் கல்வியை நடைமுறைப் படுத்தினார். குழந்தைத் திருமணத்தை தடை செய்தார்.\n\nஇரண்டாம் உலகப் போரின் போது பிரித்தானியாவின் உயர்நிலைப் போர்க் குழுவில் 1944 முதல் 1946 முடிய உறுப்பினராக செயல்பட்டார்.\n\nSection::::இந்திய விடுதலைக்குப் பின்னர்.\n1947இல் இந்தியப் பிரிவினைக்குப் பின்னர், தனது ஜம்மு காஷ்மீர் இராச்சியத்தை, இந்தியா அல்லது பாகிஸ்தானுடன் இணைக்காது, இறையாண்மை மிக்க நாடாக ஆள முடிவு செய்தார்.\n\nஇவரது முடிவினை சாதமாக பயன்படுத்திக் கொண்ட பாகிஸ்தான் இராணுவம், ஜில்ஜிட்-பால்டிஸ்தானில் வாழும் பஷ்தூன் பழங்குடி மக்களுக்கு போர்க்கருவிகளை வழங்கி, ஜம்மு காஷ்மீர் இராச்சியத்தின் ஜில்ஜிட்-பால்டிஸ்தான் பகுதிகளையும் மற்றும் ஜம்முவின் மேற்கு பகுதிகளில் முசாஃபராபாத் நகரத்தையும், அதனை ஒட்டிய பகுதிகளையும் கைப்பற்றச் செய்தனர். \n\nSection::::இந்தியாவுடன் இணைப்பு ஒப்பந்தம்.\nபாகிஸ்தானின் நடவடிக்கையைக் கண்டு அஞ்சிய ஜம்மு காஷ்மீர் மன்னர் ஹரி சிங், ஜம்மு காஷ்மீர் இராச்சியத்தை இந்தியாவுடன் இணைக்க, இந்திய அரசுடன் 26 அக்டோபர் 1947இல் ஒப்பந்தம் செய்து கொண்டார். இவ்வொப்பந்தப்படி, இந்திய இராணுவம் ஜம்மு காஷ்மீர் பகுதிக்கு அனுப்பப்பட்டதால், ஜம்மு காஷ்மீரை முழுவதுமாக ஆக்கிரமிப்பிக்கும் பாகிஸ்தானின் முயற்சிக்குக் தடை ஏற்பட்டது. இந்நிகழ்வுகளால் 1947-இல் இந்திய-பாகிஸ்தான் போர் ஏற்பட்டது.\n\nSection::::கரண் சிங்.\nசர்தார் வல்லபாய் படேல் மற்றும் ஜவகர்லால் நேருவின் பெரு முயற்சியால், மன்னர் ஹரி சிங்கின் மகன் இளவரசர் கரண் சிங், 1949 முதல், ஜம்மு காஷ்மீரில் முடியாட்சி முறை ஒழிக்கப்படும் வரை, 1952 வரை ஜம்மு காஷ்மீர் மாகாணத்தின் அதிபரானார். பின்னர் கரண் சிங் 1964இல் ஜம்மு காஷ்மீர் மாநிலத்தின் ஆளுநராக நியமிக்கப்பட்டார். \n\nSection::::மறைவு.\nமன்னர் ஹரி சிங் தனது இறுதிக் காலத்தை ஜம்முவில் உள்ள ஹரி நிவாஸ் அரண்மனையில் கழித்தார். 26 ஏப்ரல் 1961-இல் உடல் நலக்குறைவால் மும்பையில் ஹரி சிங் மரணமடைந்தார்.\n\n\n\nSection::::வெளி இணைப்புகள்.\n "}
{"id": "318560", "url": "https://ta.wikipedia.org/wiki?curid=318560", "title": "மகாத்மா காந்தி புதிய வரிசை", "text": "மகாத்மா காந்தி புதிய வரிசை\n\nமகாத்மா காந்தி புதிய வரிசை ரூபாய் தாள்கள், நவம்பர் 8, 2016ல் அறிவிக்கப்பட்டது. நவம்பர் 10, 2016 முதல் இந்திய ரிசர்வ் வங்கியால் இவ்வரிசையின் 2000 ரூபாய் மற்றும் 500 ரூபாய் தாள்கள் மக்கள் பயன்பாட்டிற்கு வெளியிடப்பட்டது.\n\nஇதற்குமுன் பயன்பாட்டில் இருந்த மகாத்மா காந்தி வரிசையின் 500 மற்றும் 1000 ரூபாய் தாள்கள் செல்லாது என நவம்பர் 8, 2016ல் இந்தியப் பிரதமர் நரேந்திர மோதி அறிவித்ததைத் தொடர்ந்து, அதிக பாதுகாப்பு அம்சங்களைக்கொண்ட \"மகாத்மா காந்தி புதிய வரிசை\"யைச் சார்ந்த 500 மற்றும் 2000 ரூபாய் தாள்கள் மக்கள் பயன்பாட்டிற்கு வெளியிடப்படும் என இந்திய ரிசர்வ் வங்கி அறிவித்தது.\n\nஇத்தாள்களின் முகப்பில் மகாத்மா காந்தி படமும், மறுபக்கத்தில் தூய்மை இந்தியா இயக்கத்தின் சின்னமும் இடம்பெற்றிருக்கின்றன.\n\nஇப்புதிய வரிசையைச் சேர்ந்த 1000, 100 மற்றும் 50 ரூபாய் தாள்கள் வரும் மாதங்களில் மக்கள் பயன்பாட்டிற்கு வெளியிடப்படும் என எதிர்பார்க்கப்படுகிறது.\n"}
{"id": "318572", "url": "https://ta.wikipedia.org/wiki?curid=318572", "title": "கச்ச தேவயானி", "text": "கச்ச தேவயானி\n\nகச்ச தேவயானி 1941 ஆம் ஆண்டு வெளியான ஒரு இந்திய தமிழ்த் திரைப்படமாகும். கே. சுப்பிரமணியம் இயக்கத்தில் உருவான இத்திரைப்படம் மகாபாரதம், ஆதி பருவத்திலும் மத்ஸ்ய புராணத்திலும் உள்ள ஒரு துன்பியல் காதல் கதையைக் கூறுவதாகும். இதில் கொத்தமங்கலம் சீனு, டி. ஆர். ராஜகுமாரி, கொத்தமங்கலம் சுப்பு ஆகியோர் முக்கிய பாத்திரங்களில் நடித்தனர்.\n\nSection::::கதைச் சுருக்கம்.\nமுற்காலத்தில் தேவர்களுக்கும் அசுரர்களுக்குமிடையே அடிக்கடி போர் ஏற்பட்டுக் கொண்டிருந்தது. அசுரர்களின் குருவாகிய சுக்கிராச்சாரியார் அமிர்தசஞ்சீவனி என்ற உயிர் காக்கும் வித்தையைத் தெரிந்து வைத்திருந்தார். அதன் மூலம் இறந்தவர்களை மீண்டும் உயிர் பெறச்செய்ய முடியும்.\nதேவர்களின் குருவாகிய பிரகஸ்பதிக்கு இந்த வித்தை தெரியவில்லை. அதனால் போர் ஏற்படும்போது இறந்த அசுரர்கள் மீண்டும் உயிர் பெற்ற போது இறந்த தேவர்கள் இறந்தே போனார்கள்.\nஇதனால் தேவர்கள் ஒன்று கூடி பிரகஸ்பதியின் மகனான கச்சன் என்பவனை சுக்கிராச்சாரியரிடம் சீடனாகச் சேரும்படியும், அமிர்தசஞ்சீவனி வித்தையைத் தெரிந்து கொள்ளும்படியும் அனுப்பினார்கள். \nகச்சன், சுக்கிராச்சாரியாரிடம் சென்றான். தான் பிரகஸ்பதியின் மகன் என்றும் சுக்கிராச்சாரியாரிடம் சீடனாக ஆயிரம் வருடங்கள் சேவை செய்ய விரும்புவதாகத் தெரிவித்தான். சுக்கிராச்சாரியாரும் அவனை மகிழ்ச்சியுடன் சீடனாக ஏற்றுக் கொண்டார். \nசுக்கிராச்சாரியருக்கு தேவயானி என ஒரு மகள் இருந்தாள். அவள் கச்சன் மீது காதல் கொண்டாள்.\n500 வருடங்கள் கடந்தன. கச்சன் சுக்கிராச்சாரியாரின் மாடுகளை மேய்ப்பதற்காக காட்டிற்குக் கூட்டிச் சென்றான். அவன் தங்கள் எதிரியான பிரகஸ்பதியின் மகன் என அறிந்து கொண்ட அசுரர்கள் இது தான் தக்க தருணம் என தீர்மானித்து, காட்டுக்குப் போய் கச்சனைக் கொன்று அவனது உடலை புலிகளுக்கு உணவாகக் கொடுத்து விட்டார்கள்.\nமாடுகள் திரும்பி வந்தன. கச்சன் வராததைக் கண்ட தேவயானி தந்தை சுக்கிராச்சாரியரிடம் சென்று முறையிட்டாள். தான் கச்சனை விரும்புவதாகவும் அவனை யாரோ கொன்றிருக்கவேண்டும் எனவும் அவன் இல்லாமல் தன்னால் வாழ முடியாது எனவும் தந்தையிடம் சொன்னாள். \nசுக்கிராச்சாரியார் தனது மந்திர சக்தியினால் கச்சனை உயிர் பெறச் செய்தார். அவனும் நல்ல பலத்துடன் திரும்பி வந்தான்.\nசில காலம் போனது. ஒரு நாள் கச்சன் மலர்கள் பறிப்பதற்காகக் காட்டுக்குள் போனான். அசுரர்கள் அவனைக் கொன்று, அவன் உடலை எரித்து அந்த சாம்பலை ஒரு பானத்தில் கரைத்து சுக்கிராச்சாரியர் அருந்தக் கொடுத்தார்கள். அவரும் அதைப் பருகி விட்டார்.\nதேவயானி மீண்டும் தந்தையிடம் முறையிட்டாள்.\nதன் சக்தியினால் கச்சன் தன் வயிற்றில் இருப்பதை சுக்கிராச்சாரியர் அறிந்து கொண்டார். எனவே மகளிடம்,\n\"அவன் இப்போது என் வயிற்றில் இருக்கிறான். அவனை உயிர் பெறச் செய்தால் அவன் என் வயிற்றைக் கிழித்துக் கொண்டு வெளியே வருவான். அப்போது நான் இறந்து விடுவேன். ஆகையால் உனக்கு அவன் வேண்டுமா, நான் வேண்டுமா?\" என்று கேட்டார்.\nஅதற்குத் தேவயானி \"எனக்கு அவரும் வேண்டும், நீங்களும் வேண்டும். நீங்கள் தான் இதற்கு ஒரு வழி செய்ய வேண்டும்\" எனக் கேட்டுக் கொண்டாள்.\nசுக்கிராச்சாரியார் யோசித்தார். இதற்கு ஒரே ஒரு வழி தான் இருக்கிறது.\nஅவர் தனது வயிற்றுக்குள் இருக்கும் கச்சனுக்கு அமிர்தசஞ்சீவனி மந்திரத்தைச் சொல்லிக் கொடுத்தார். பின்னர் அந்த மந்திர சக்தியினால் அவனை உயிர் பெறச் செய்தார். கச்சன் அவரது உடலைக் கிழித்துக் கொண்டு வெளியே வந்தான். உடல் கிழிந்ததால் சுக்கிராச்சாரியார் இறந்தார். ஆனால் கச்சன் அமிர்தசஞ்சீவனி மந்திரத்தைச் சொல்லி அவரை மீண்டும் உயிர் பெறச் செய்தான்.\nஆயிரம் வருடங்கள் கழிந்தன. தான் தேவலோகத்துக்குப் புறப்படுவதாக கச்சன் சொன்னான். தன்னைத் திருமணம் செய்து கொள்ளுமாறு தேவயானி அவனிடம் கேட்டாள். அதற்கு அவன் \"நீ என் குருவின் மகள். ஆகவே நீயும் எனக்கு குருதான். அப்படியிருக்க உன்னை நான் எப்படி மணம் செய்வது. மேலும் நான் உன் தந்தை வயிற்றிலிருந்து வந்தேன். ஆகவே நீ எனக்கு சகோதரி போன்றவள். எனவே திருமணம் செய்ய முடியாது\" என்று சொன்னான்.\nதேவயானிக்குக் கோபம் வந்தது. \"நீ வார்த்தைகளால் விளையாடுகிறாய். நீ கற்றுக்கொண்ட வித்தை உனக்குச் சமயத்தில் மறந்து போகும்\" எனச் சாபமிட்டாள். \nகச்சன் அவளிடம் \"நீ தேவையில்லாமல் சாபம் போட்டுவிட்டாய். உன்னை ஒரு பிராமணனும் திருமணம் செய்ய மாட்டான். நீ நினைத்த எதுவும் வாழ்வில் நடக்காது\" எனப் பதில் சாபம் போட்டான். \nஇவ்வாறு கச்சன், தேவயானி இருவர் வாழ்வும் முடிந்தது.\nதேவர்களின் எல்லா முயற்சிகளும் வீணாயின. அவர்கள் பரமசிவனிடம் போய் முறையிட்டார்கள். விஷ்ணுவிடம் போய்ச் சொல்லுமாறு பரமசிவன் அவர்களுக்குச் சொன்னார். ஆகவே தேவர்கள் விஷ்ணுவிடம் போனார்கள். பின்னர் விஷ்ணு பாற்கடலிலிருந்து அமிர்தத்தை எடுத்து தேவர்களுக்கு கொடுத்தார். அமிர்தத்தை உண்டதனால் தேவர்கள் சாகா வரம் பெற்றார்கள்.\n\n\nSection::::தயாரிப்பு.\nகச்ச தேவயானி திரைப்படம் 1938 ஆம் ஆண்டு தெலுங்கில் தயாரானது. அதன் வெற்றியைக் கண்ட கே. சுப்பிரமணியம் அதே படத்தைத் தமிழில் தயாரிக்கத் திட்டமிட்டார். டி. ஆர். ராஜகுமாரியை பிரதான பாத்திரத்தில் நடிக்க வைத்து இத் திரைப்படத்தைத் தயாரித்து 1941 ஆம் ஆண்டில் வெளியிட்டார். பின்னர் நீண்ட காலம் கழித்து 1955 ஆம் ஆண்டு இதே பெயரில் கன்னடத்தில் ஒரு திரைப்படம் தயாரித்து வெளியிட்டார். கன்னடப் படத்தில் பி. சரோஜாதேவி கதாநாயகியாக நடித்தார்.\n\nSection::::பாடல்கள்.\nஇத்திரைப்படத்துக்கு இசையமைத்தவர் வி. எஸ். பார்த்தசாரதி ஐயங்கார். பாபநாசம் சிவன், அவரது சகோதரர் பி. ஆர். ராஜகோபால ஐயர் ஆகியோர் பாடல்களை இயற்றினார்கள். இப்படத்தில் 25 பாடல்கள் இருந்தன.\n"}
{"id": "318575", "url": "https://ta.wikipedia.org/wiki?curid=318575", "title": "அஸ்கனாசு யூதர்கள்", "text": "அஸ்கனாசு யூதர்கள்\n\nஅஸ்கனாசு யூதர்கள் (\"Ashkenazi Jews\") எனப்படுவோர் ஒரு யூத இனப் பிரிவினர் ஆவர். இவர்கள் முதலாம் ஆயிரமாண்டு இறுதியில் புனித உரோமைப் பேரரசு காலத்தில் ஒரு சமூகமாக ஒன்றாகினர். அஸ்கனாசு யூதர்களின் பாரம்பரிய புலம்பெயர் மொழியாக இத்திய மொழி காணப்பட்டது. தற்காலம் வரைக்கும் எபிரேயம் புனித மொழியாக மாத்திரம் பயன்பட்டது.\n\n\n"}
{"id": "318577", "url": "https://ta.wikipedia.org/wiki?curid=318577", "title": "செபராது யூதர்கள்", "text": "செபராது யூதர்கள்\n\nசெபராது யூதர்கள் அல்லது எசுப்பானிய யூதர்கள் (\"Sephardi Jews\") எனப்படுவோர் ஒரு யூத இனப் பிரிவினர் ஆவர். இவர்கள் இரண்டாம் ஆயிரமாண்டு ஆரம்பத்தில் ஐபீரிய மூவலந்தீவு பகுதியில் சமூகமாக ஒன்றாகினர். இவர்களின் சமூகம் எசுப்பானியா, போர்த்துகல் பகுதிகளில் உருவாகியது.\n\n\nSection::::வெளி இணைப்புகள்.\nGenealogy:\nGenetics:\nHistory and community:\nPhilosophical:\nMusic and liturgy:\n"}
{"id": "318578", "url": "https://ta.wikipedia.org/wiki?curid=318578", "title": "யெமனிய யூதர்கள்", "text": "யெமனிய யூதர்கள்\n\nயெமனிய யூதர்கள் (\"Yemenite Jews\") யெமன் நாட்டில் வாழ்ந்த அல்லது வாழும் யூதர்களைக் குறிக்கும். யெமனிய யூத வம்சாவழியைச் சேர்ந்தவர்களும் இதே பெயரால் அழைக்கப்படுகின்றனர். சூன் 1949 இற்கும் 1950 இற்கும் இடைப்பட்ட காலத்தில் யெமனில் வாழ்ந்த யூதர்கள் இராணுவ நடவடிக்கையூடாக இசுரேலுக்கு கொண்டுவரப்பட்டனர். யெமனில் யூதர்களுக்கு எதிராக நடந்த துன்புறுத்தலின் பின், பல யெமனிய யூதர்கள் சிறிய அளவில் அமெரிக்க ஐக்கிய நாட்டில் வாழ்கின்றனர். மிகச் சிலரே யெமனில் வாழ்கின்றனர். அவர்கள் கடுமைக்கும் வன்முறைக்கும் யூத எதிர்ப்புக் கொள்கைக்கும் ஒவ்வொரு நாளும் முகம் கொடுக்கின்றனர்.\n\n"}
{"id": "318581", "url": "https://ta.wikipedia.org/wiki?curid=318581", "title": "மனாசேயின் புதல்வர்கள்", "text": "மனாசேயின் புதல்வர்கள்\n\nமனாசேயின் புதல்வர்கள் (\"Bnei Menashe\") இந்தியாவின் வடகிழக்கு எல்லை மாநிலங்களான மணிப்பூர், மிசோரம் பகுதியில் வாழும் ஒரு சிறிய இனக்குழுவாகும். இவர்கள் இசுரேலின் இழந்த கோத்திரங்களில் ஒன்றின் வாரிசுகள் என்று தங்களை அழைப்பதோடு, யூதத்தையும் கடைப்பிடிக்கிறார்கள். மனாசேயின் புதல்வர்கள் எனப்படும் இவர்கள் மிசோ, குகி, சின் மக்கள் இனத்தவராகவும், திபெத்திய-பர்மிய மொழிகள் பேசுபவராகவும், இவர்களுடைய மூதாதையர் 17 ஆம், 18 ஆம் நூற்றாண்டுகளில் மியான்மர் பகுதியில் இருந்து ஏழு சகோதரி மாநிலங்களுக்கு குடியேறியவர்களாகவும் உள்ளனர். 20 ஆம் நூற்றாண்டின் கடைசியில் யூதப் போதகர் ஒருவரால் மனாசே வழி வந்தவர்கள் என்ற பொருளில் \"மனாசேயின் புதல்வர்கள்\" என அழைக்கப்பட்டனர். இரு வடகிழக்கு மாநிலங்களில் வாழும் 3.7 மில்லியனுக்கு மேற்பட்டவர்களில் பலர் தங்களை இவ்வாறு கருதுவதில்லை. சிலர் இந்தியாவில் இருந்து பிரிய வேண்டும் என்ற இயக்கத்திற்கு ஆதரவளித்தனர்.\n\n"}
{"id": "318582", "url": "https://ta.wikipedia.org/wiki?curid=318582", "title": "கொச்சி யூதர்கள்", "text": "கொச்சி யூதர்கள்\n\nகொச்சி யூதர்கள் (\"Cochin Jews\") அல்லது மலபார் யூதர்கள் (\"Malabar Jews\") எனப்படுவோர் இந்தியாவிலுள்ள பழமையான இந்திய யூதர்கள் ஆவர். இவர்கள் சாலொமோன் கால வம்சத்தினர் எனக் கருதப்படுகிறனர். கொச்சி யூதர்கள் தென்னிந்தியாவின் கொச்சி இராச்சியத்தில் குடியேறினர். இது தற்போது கேரள மாநிலத்தின் பகுதியாகவுள்ளது.\n\n\n"}
{"id": "318584", "url": "https://ta.wikipedia.org/wiki?curid=318584", "title": "தென் கொரியாவில் போக்குவரத்து", "text": "தென் கொரியாவில் போக்குவரத்து\n\nதென் கொரியாவில் போக்குவரத்து \"(Transportation in South Korea)\" வசதிகள் விரிவான வலைப்பின்னல் அமைப்புகளின் மூலம் வழங்கப்படுகிறது. இரயில்வே, நெடுஞ்சாலைகள், பேருந்து வழித்தடங்கள், படகு சேவைகள், வான் வழிகள் என நாடுமுழுவதும் குறுக்கும் நெடுக்குமாக அவ்வலைப்பின்னலின் பகுதிகளாக இணைந்துள்ளன. உலகில், காந்தவழித்தட தொடர் வண்டிகளை வணிகரீதியாக இயக்கும் மூன்றாவது நாடு தென் கொரியா என்பது குறிப்பிடத்தக்கதாகும்.\n\nSection::::வரலாறு.\n1962-1966 காலத்தின் முதலாவது ஐந்தாண்டுத் வளர்ச்சி திட்டத்தில், நவீன உள்கட்டமைப்பு வசதிகள் உருவாக்கம் தொடங்கப்பட்டது. 275 கிலோமீட்டர் தொலைவு இரயில் பாதைகளும் பல சிறிய நெடுஞ்சாலைத் திட்டங்களும் இத்திட்டத்தில் உள்ளடங்கும். முக்கிய நகரங்களான சியோலையும் புசானையும் இணைக்கும் கியாங்பு விரைவுச்சாலை திட்டம் இத்திட்டக் காலத்தில் தொடங்கப்பட்டு, 1970 ஆம் ஆண்டு சூலை மாதம் ஏழாம் தேதியில் நிறைவடைந்தது.\n\nஉள்கட்டமைப்புகளுக்கான முதலீடுகள் 1970 களில் மேலும் அதிகரித்தது. 1972-1976 காலத்தின் மூன்றாவது ஐந்தாண்டுத் வளர்ச்சி திட்டத்தில் சியோலில், விமான நிலையங்கள், துறைமுகங்கள். சுரங்கப்பாதைகள் அமைக்கப்பட்டன. நெடுஞ்சாலை வலைப்பின்னல் மேலும் 487 கிலோமீட்டர் தொலைவுக்கு விரிவாக்கப்பட்டது, முக்கிய துறைமுக திட்டங்களான போகாங், உல்சான், மசான், இஞ்சியோன், மற்றும் புசான் முதலான திட்டங்கள் தொடங்கப்பட்டன\n\nமின்மயமாக்கல், கூடுதல் இருப்புப் பாதைகள் அமைத்தல் போன்ற திட்டங்களால் இரயில் போக்குவரத்து வலைப்பின்னல் 1980 களில் முன்னேற்றம் கண்டது. பிரதானமான முக்கியப் பாதைகளில் இரயில்களின் வேகம் அதிகரிக்கப்பட்டது. சரக்குப் போக்குவரத்திற்கு இரயில் பாதைகள் மிகவும் உபயோகமாக இருந்தாலும், பயணிகள் போக்குவரத்திற்குமான வசதிகள் வளர்ந்தன. 1988 ஆம் ஆண்டின் கணக்கெடுப்பின்படி நாட்டில் 51000 கிலோமீட்டர் சாலைவழிகள் இருந்தன. இந்த பத்தாண்டுகள் முடிவதற்குள், முக்கிய நகரங்களை இணைக்கின்ற விரைவு வழிச்சாலைகள் மேலும் 1539 கிலோமீட்டர் தொலைவுக்கு அமைக்கப்பட்டன.\n\nSection::::இரயில் பாதைகள்.\nஇரயில்போக்குவரத்தை இயக்கும் மிகப்பெரிய அமைப்பாக கொரெயில் விளங்குகிறது. கொரியா இரயில்வே வலைப்பின்னல் ஆணையம் தென்கொரியாவில் இரயில்வே வலைப்பின்னல் போக்குவரத்தை மேலாண்மை செய்கிறது. \n\n2004 ஆம் ஆண்டு ஏப்ரல் மாதத்தில் கொரியா விரைவு இரயில் தன்னுடைய அதிவிரைவு சேவையைத் தொடங்கியது. நகரங்களுக்கு இடையில் சைமாயுல்-ஓ, முகுங்கவா-ஓ விரைவு வண்டிகள் இயக்கப்பட்டன. முகுங்கவா-ஓ விரைவு வண்டியைக் காட்டிலும் சைமாயுல்-ஒ விரைவு வண்டிகள், இருக்கைகள் சற்று வசதியாகவும், குறைவான நிறுத்துமிடங்கள் கொண்டதாகவும் இருந்தன. முன்னதாக தொங்கில்-ஓ என்றழைக்கப்பட்ட தொங்கியுன் வகை இரயில்கள் தேர்ந்தெடுக்கப்பட்ட சில வழித்தடங்களில் இயக்கப்பட்டன. இவை எல்லா இரயில் நிறுத்தங்களிலும் நின்று செல்லும். இருக்கை முன்பதிவு வசதியும் தொங்கியுன் வகை இரயில்களில் கிடையாது. \n\nசியோல், சின்சாங்கு நிலையங்களுக்கு இடையில் சமீபத்தில் நியுரிரோ-ஓ இரயில் சேவை அறிமுகப்படுத்தப்பட்டது. இத்தொடருந்து சியோல் பெருநகரைச் சுற்றி வரும் விதமாக இயங்குகிறது. சியோல் சுரங்க இரயிலைக் காட்டிலும் குறைவான நேரத்தைக் கொண்ட பயணச்சேவையை இந்த நியுரிரோ-ஓ இரயில் வழங்குகிறது. முகுங்கவா-ஓ விரைவு வண்டியைப் போல முன்பதிவு வசதியும் அதே கட்டணமும் இத்தொடருந்தின் சிறப்புகளாகும். இத்திட்டத்தை மேலும் விரிவுபடுத்த கொரெயில் திட்டமிட்டுள்ளது. இவ்வாறே, சைமாயுல்-ஓ விரைவு இரயிலையும் நவீன வசதிகள் கொண்ட ஐ.டி.எக்சு.சைமாயுல் விரைவு வண்டியாக மாற்றவும் கொரெயில் திட்டமிட்டுள்ளது. \n\nSection::::சுரங்க இரயில்.\nதென்கொரியாவின் ஆறு முக்கிய நகரங்களான கியோல், புசான், தேய்கு, தேய்யோன், குவாங்கியு, இஞ்சியோன் அனைத்தும் சுரங்கப்பாதை இரயில் போக்குவரத்து வசதியைக் கொண்டுள்ளன.\n\nசியோல் நகரின் சுரங்கப்பாதை இரயில் திட்டம் நாட்டிலேயே மிகவும் பழமையானது ஆகும். 1974 ஆம் ஆண்டில் சியோல் நிலையம்- சியோங்நையாங்கினி பிரிவின் பாதை ஒன்று திறக்கப்பட்டது.\n\nSection::::அமிழ் தண்டூர்தி.\nமுதலாவது டிராம் எனப்படும் அமிழ் தண்டூர்தி பாதைப் போக்குவரத்து, சியோலில் சியோடைமுன்னுக்கும் சியோங்நையாங்கினிக்கும் இடையில் டிசம்பர் 1898 இல் தொடங்கப்பட்டது. நகரத்தின் மையப்பகுதி முழுவதையும் இணைக்கின்ற வகையில் டிராம் வலைப்பின்னல் விரிவுபடுத்தப்பட்டது. இதனால், கிழக்கில் சியோங்நையாங்கினி, மேற்கில் மாபோ-கு, தெற்கில் ஆங் ஆற்றுக்குக் குறுக்கிலுள்ள நார்யாங்யின் உள்ளிட்ட யுங்-கு, யொங்னொ-கு மாவட்டங்கள் இவ்வசதியைப் பெற்றன.\n\nடிராம் வலைப்பின்னல் போக்குவரத்து 1941 ல் அதன் உச்சத்தை அடைந்தது. ஆனால் கார்களுக்கு ஆதரவாகவும் 1968 இல் சுரங்க இரயில் திட்டம் வளர்ச்சியாலும் டிராம் போக்குவரத்து கைவிடப்பட்டது. சியோல் சுரங்கப்பாதை 1 மற்றும் பாதை 2 திட்டங்கள் முறையே, யொங்னொ, யுல்யிரொ வழியாக பழைய டிராம் பாதைகளைப் பின்பற்றின. \n\nSection::::பேருந்துகள்.\nSection::::மண்டல சேவைகள்.\nநடைமுறையில் கிட்டத்தட்ட அனைத்து தென் கொரிய நகரங்களிலும் பிராந்திய பேருந்து சேவை வழங்கப்பட்டு வருகிறது. மண்டலப் போக்குவரத்துப் பேருந்துகள் கோசோக் பேருந்துகள் என்றும் சியோவி பேருந்துகள் என்றும் பிரிக்கப்பட்டுள்ளன. கோசோக் பேருந்துகள் அதிவிரைவுப் பேருந்துகளாகும். தொலைதூரப் பேருந்துகளான இவை குறைந்த அளவு நிறுத்தங்களில் நின்று செல்லக்கூடியனவாகும். சியோவி பேருந்துகள் பொதுவாக குறுகிய தொலைவுக்கு புறநகரங்களுக்கு இடையில் செல்லும் பேருந்துகளாகும். இவை வேகம் குறைவாகவும் அதிகமான நிறுத்தங்களில் நின்று செல்லக்கூடியனவாகவும் இருக்கின்றன.\n\nSection::::உள்ளுர் சேவைகள்.\nபெரிய மற்றும் சிறிய நகரங்களில் பொதுவாக இவாசியோக் எனப்படும் மூடுவண்டிகள், தோசியோங் அல்லது இப்சியோக் எனப்படும் நகரப்பேருந்துகள் என இரண்டு வகையான பேருந்துகள் இயக்கப்படுகின்றன. பெரும்பாலும் இவ்விருவகைப் பேருந்துகளும் ஒரே பாதையில், அதே நிறுத்தங்களுடன், அதே இடைவெளியில் இயங்குகின்றன. இவாசியோக் வகைப் பேருந்துகளில் வசதியான இருக்கைகள் இருக்கும். ஆனால் அதிக கட்டணம் வசூலிக்கப்படுகிறது. இதற்கு நேரெதிராக தோசியோங் வகைப் பேருந்துகளில் வசதிக் குறைவான இருக்கைகளும் குறைவான கட்டணமும் அனுமதிக்கப்படுகின்றன. சில சிறு நகரங்களில் இவாசியோக் வகைப் பேருந்து சேவை அளிக்கப்படவில்லை. அவ்வூர்களின் வகைகளுக்கு ஏற்ப அங்கு அகிராமப்புற பேருந்துகள் இயக்கப்படுகின்றன.\n\nSection::::பிற போக்குவரத்து சேவைகள்.\nவிரிவான வலைப்பின்னல் மூலமாக இஞ்சியோன் அனைத்துலக விமானநிலையத்திற்கு நாட்டின் பல்வேறு பகுதிகளிலிருந்தும் அதிவேக பேருந்துகளின் சேவை கிடைக்கிறது. 1990 களின் தொடக்கத்தில் பல பல்துறை அங்காடிகள் தங்களுடைய வாடிக்கையாளர்களுக்காக இலவச பேருந்து சேவையை அளித்து வந்தன. 2001 சூன் 28 இல் நீதிமன்ற முடிவின்படி அரசு இந்தச் சிறிய வலைப்பின்னலை தடை செய்தது. இருந்தாலும், பல பேராலயங்கள், பகல்நேரக் கவனிப்பு மையங்கள் மற்றும் தனியார் பள்ளிகள் இன்னமும் பேருந்துகளை இயக்கிவருகின்றன.\n\nSection::::சாலைகள்.\nதென் கொரியாவிலுள்ள நெடுஞ்சாலைகள் இலவச சாலைகள் (விரைவுச்சாலைகள்/உந்துபொறிச்சாலைகள்), தேசிய சாலைகள் மற்றும் தேசியச் சாலைகளுக்குக் கீழான பல்வேறுவகை வகைப்படுத்தப்பட்ட சாலைகள் என வகைப்படுத்தப்பட்டுள்ளன. கிட்டத்தட்ட அனைத்து இலவச சாலைகளும் பாதைவரிக்கு உட்பட்டவை. பெரும்பாலான நெடுஞ்சாலைகள் யாவும் கொரிய விரைவுச்சாலைக் கழகத்தால் அமைக்கப்பட்டு, பராமரிக்கப்பட்டு வருகின்றன. \nதென்கொரியாவின் பெரும்பாலான பகுதிகள் இலவசசாலை வலைப்பின்னலால் இணைக்கப்பட்டுள்ளன. மின்னணு வரிவசூல் முறையில் பாதை வரி வசூலிக்கப்படுகிறது.\n\nதனியார் முதலீட்டில் அமைந்த பல சாலைகளும் தென்கொரியாவில் உண்டு. நான்சந்சியோனான் விரைவுச்சாலை, தேய்கு-புசான் விரைவுச்சாலை, இஞ்சியோன் அனைத்துலக விமானநிலைய விரைவுச்சாலை, சியோல்-சன்சியோன் விரைவுச்சாலை போன்றவை தனியார் முதலீட்டில் அமைந்துள்ள சாலைகளாகும். \n\n1998 ஆம் ஆண்டின்படி தென்கொரியாவிலுள்ள சாலைகளின் மொத்த நீளம் 86,989 கிலோமீட்டர்களாகும். இதில் 1996 கிலோமீட்டர்கள் விரைவுச்சாலைகள் மற்றும் 12,447 கிலோமீட்டர் சாலைகள் தேசியச் சாலைகள் ஆகும். 2009 இல் விரைவுச்சாலைகளின் ஒருங்கிணைந்த நீளம் 3000 கிலோமீட்டர் அளவை எட்டியது. \n\nSection::::நீர்வழிகள்.\nதென் கொரியா உலகின் மிகப்பெரிய கப்பல் கட்டும் தளங்களில் ஒன்றாகும். விரிவான படகு சேவையும் கடற்பயணத்திற்கான வசதிகளும் இங்கு மிகுதியாக உள்ளன. வணிகக்கப்பல் தொகுதிகளை சீனா, ஜப்பான் மற்றும் மத்திய கிழக்கு நாடுகளுக்கு தென் கொரியா இயக்குகிறது. கப்பல் இயக்குபவர்களில் பெரும்பாலோனோர் பல்துறை தொழில் வல்லுநர்கள் ஆவர். படகுப் போக்குவரத்தில் ஈடுபடும் பலர் சிறு தொழில்முனைவர்களாக உள்ளனர். மொத்தமாக தென்கொரியாவில் 1,609 கிலோமீட்டர் தொலைவுக்கு நீர்வழிச்சாலைகள் உள்ளன.\n\nSection::::படகுச்சேவை.\nதென்கொரியாவின் தெற்கு மற்றும் மேற்குக் கடற்கரைகளில் இருக்கும் சிறிய தீவுகள் படகுப் போக்குவரத்தைக் கொண்டுள்ளன. கூடுதலாக கரையண்மைப் பரப்பிலுள்ள யெச்யு மற்றும் உல்லியுங்கு தீவுகளும் இவ்வசதியைப் பெற்றுள்ளன. இஞ்சியோன், மோக்போ, போகாங் மற்றும் புசான் போன்ற நகரங்களும் சீனா மற்றும் சப்பான் போன்ற நாடுகளும் படகுப் போக்குவரத்து மையங்களாகச் செயற்படுகின்றன.\n\nSection::::துறைமுகங்கள்.\nஇயின்கேய், இஞ்சியோன், கன்சான், மசான், மோக்போ, போகாங், புசான், தோங்கே, உல்சன், இவோசு, யெச்யு போன்ற நகரங்கள் பிரதானமான துறைமுகங்களாக விளங்குகின்றன. \n\nSection::::வாணிபக் கப்பல்கள்.\n1999 ஆம் ஆண்டு நிலவரப்படி தென்கொரியாவில் மொத்தமாக 461 வாணிபக் கப்பல்கள் இருந்தன:.\n\nSection::::வான்பயணம்.\nகொரிய தேசிய விமானச்சேவைக்கு மாற்றாக 1962 இல் கொரிய அரசாங்கம் கொரியன் விமான நிறுவனத்தை உருவாக்கியது. 1969 ஆம் ஆண்டு வரையிலும் தனியார் வசமிருந்த இந்நிறுவனமே 1988 வரை நாட்டின் ஒரே விமானச் சேவை நிறுவனமாகத் திகழ்ந்தது. 2008 ஆம் ஆண்டில் இந்நிறுவனம் 1249 மில்லியன் அனைத்துலகப் பயணிகள் உள்ளடங்கிய 2164 மில்லியன் பயணிகள்ளுக்கு விமானப்பயணத்தை வழங்கியது. \n\n1988 ஆம் ஆண்டு இரண்டாவதாக ஆசியானா ஏர்லைன்சு சியோலில் நிறுவப்பட்டது. யெச்யு, புசான் நகரங்களுக்கு உள்நாட்டுச் சேவையையும், பாங்காக், சிங்கப்பூர், சப்பான், அமெரிக்காவின் லாசு ஏஞ்சல்சு போன்ற நாடுகளுக்கு வெளிநாட்டுச் சேவையையும் ஆசியனா ஏர்லைன்சு வழங்கியது. 2006 கணக்கின்படி ஆசியானா 12 உள்நாட்டு நகரங்கள் மற்றும் 20 நாடுகளைச் சேர்ந்த 66 நகரங்களுக்கு வர்த்தக பயணத்தை மேற்கொண்டுள்ளது. 17 நாடுகளைச் சேர்ந்த 24 நகரங்களுக்கு சரக்குப் போக்குவரத்திற்காகவும் ஆசியானா பறந்துள்ளது. \n\nஒருங்கிணைந்த தென்கொரியன் ஏர்லைன்சு விமானம் தற்பொழுது 297 அணைத்துலக வான்வழிகளில் பறக்கிறது. \n\nSection::::விமான நிலையங்கள்.\nதென்கொரியாவின் மிகப்பெரிய விமான நிலையமான இஞ்சியோன் அனைத்துலக விமானநிலையம் 2001 ஆம் ஆண்டு கட்டி முடிக்கப்பட்டது. ஓர் ஆண்டுக்கு 30 மில்லியன் பயணிகளுக்கு விமானப் பயணத்தை இவ்விமானநிலையம் அளிக்கிறது . 2005 ஆம் ஆண்டு முதல் தொடர்ச்சியாக நான்கு முறை உலகளாவிய சிறந்த விமானநிலையம் என்ற பெருமையை இஞ்சியோன் அனைத்துலக விமானநிலையம் பெற்றது\n\n"}
{"id": "318609", "url": "https://ta.wikipedia.org/wiki?curid=318609", "title": "பக்லான் மாகாணம்", "text": "பக்லான் மாகாணம்\n\nபக்லான் மாகாணம் (Baghlan (பஷ்தூ/பாரசீகம்; بغلان‎ ‎ Baġlān) என்பது ஆப்கானிஸ்தானின் மாகாணங்கள் முப்பத்து நான்கில் ஒன்றாகும். இது நாட்டின் வடபகுதியில் உள்ளது. மாகாணத்தின் மக்கள் தொகை 2013 ஆண்டு 910,700 என்று இருந்தது.\n\nஇந்த மாகாணத்தின் தலைநகரம் புலி கும்ரி ஆகும். ஆனால் இந்த மாகாணத்தின் பெயர் இன்னொரு பெரிய நகரான பக்லான் நகரின் பெயரைக் கொண்டு அழைக்கப்படுகிறது. பக்லானின் \"சுர்க் கோட்டல்\" பகுதியில் பழங்கால சரத்துஸ்திர தீக்கோயிலின் இடிபாடுகள் உள்ளன. உள்ளூர் மாகாண புனரமைப்பு குழு 2006 முதல் 2015 வரை அங்கேரி தலைமையில் செயல்பட்டது. \n\nSection::::வரலாறு.\nSection::::பழங்கால வரலாறு.\nபக்லான் என்ற பெயர் பக்கோலங்கோ அல்லது \"கோயில் படம்\" என்ற பெயரிலிருந்து தோன்றியது. \"சுர்க் கோட்டல்\" கோயிலில் இரண்டாம் நூற்றாண்டின் குசான் பேரரசு காலக் கல்வெட்டில் பொறிக்கப்பட்டுள்ளது. சீன பௌத்த பயணியான சுவான்சாங் ஏழாம் நூற்றாண்டில் பக்லான் வழியாகப் பயணித்தார், மற்றும் இப்பிரதேசத்தை \"ஃஓ-கியா-லாங் ராஜ்யம்\" என குறிப்பிடப்பிட்டுள்ளார்.\n\nகிபி 13 ஆம் நூற்றாண்டில், மங்கோலியப் படைகள் குண்டுஸ்-பகிலான் பகுதியில் நிரந்தர கோட்டையமைத்தது, மற்றும் 1253 இப்பகுதியின் ஆட்சியாளராக சயில் நோயன் தாதர் என்பவரை மோன்க் கான் நியமித்தார். சயில் யோதனுக்குப் பிறகு அவனது பதவி அவனின் மகனான உலாது வசம் வந்தது, பின் பேரன் பக்துத் வசம் வந்தது. இந்த துருக்கிய-மங்கோலிய காவற் படைகள்தான் (தம்மா) ஆப்கானிஸ்தானில் உள்ள குவார'உன்னஸ் இனப்பிரிவாக உருவாகினார்கள், மற்றும் இவர்களால் 14 ஆம் நூற்றாண்டில் சாகடெய்டா கனட் அரசு உருவானது. தைமூரின் ஆட்சியில் குவாரா'உன்சா பகுதி சிக்கு பர்லாஸ் வசம் ஒப்படைக்கப்பட்டது, அவனுக்குப் பிறகு அவன் மகன் ஜஹான்ஷா வசம் இருந்தது. குண்டுஸ்-பகிலான் படைகள் வெவ்வேறு தலைவர்கள் மற்றும் பல்வேறு பெயர்களாக திமுரிட் காலம் முழுவதும் செல்வாக்கு செலுத்தியது போல் தோன்றுகிறது என்று ஃபோர்ப்ஸ் மன்ஜ் குறிப்புகள் கூறுகின்றன. இந்நிலை உஸ்பெக் படையெடுப்புவரை அதாவது இஸ்லாமிய ஆண்டு 900 (கி.பி 1494-1495 ) வரை நீடித்தது. இந்த பகுதியைச் சிற்றரசனான குய்பிகாக் ஆண்டதாக \"பாபர் நாமாவில்\" குறிப்பிடப்படுகிறது.\n\nSection::::20 ஆம் நூற்றாண்டு.\n20 ஆம் நூற்றாண்டின் இடைக்காலத்தில், ஆப்கானிஸ்தான் மேற்கத்திய மற்றும் சோவியத் ஒன்றியத்தின், விவசாய-தொழில்துறை திட்டங்கள் போன்றவற்றின் சர்வதேச அபிவிருத்திக்கு இலக்கானது. இதில் சர்க்கரை வள்ளி கிழங்கில் இருந்து சர்க்கரை உற்பத்தி செய்யும் தொழிற்சாலைகள் (1940 களில் செக் நிபுணர்களால் துவக்கப்பட்டது.) மற்றும் காய்கறி எண்ணை. மேலும் செக் நிபுணர்களால் பெருமளவு நிலக்கரி சுரங்கத் தொழில் வளர்த்தெடுக்கப்பட்டது, ஆப்கானிஸ்தானின் கர்கர் பள்ளத்தாக்கில் உள்ள ஒரே ஒரு நிலக்கரி சுரங்கம் 1992 இல் மீண்டும் செயல்பாட்டுக்கு வந்தது.\n\nதற்கால பக்லான் மாகாணம் 1964 ஆம் ஆண்டு குவாத்தகான் மாகாணத்தில் இருந்து உருவாக்கப்பட்டது.\n\nSection::::அண்மைய வரலாறு.\n2001 இல் ஆப்கன் போர் துவங்கியது, இதில் தாலிபான்கள் வசமிருந்து பாக்கலானை மீட்க இஸ்மாயிலி ஆன்மீக தலைவர் சயீத் மன்சூர் நாதிரி முயற்சி எடுத்தார். உஸ்பெக் இராணுவத் தலைவர் அப்துல் ரஷித் டோஸ்தும் மற்றும் அவரது ஜும்பிஷ்-இ மில்லி கட்சி உடன் நாத்ரி கூட்டணி வைத்துக்கொண்டார், மற்றும் தாலிபான்களுக்கு எதிராக இருந்த போட்டி தாஜிக்குகளான ஜாமியத்-இ இஸ்லாமி கட்சியினர் தலிபான்களை முறியடித்து பக்லானை கைப்பற்ற முனைப்புடன் இருந்தனர். நாதிரிக்கு முன்பாகவே தலைநகரான புலி-ஐ குமுரி நகரை ஜாமியத் கைப்பற்றியது, இவர்கள் ஆப்கான் இஸ்மாயிலிகள் மற்றும் ஷியா கசாரா மக்கள் போன்றவர்கள் மத்தியில் தனது வலுவான ஆதரவை கொணிடிருந்த போதிலும் யாராலும், மாகாணத்தை முழுமையாக தங்கள் கட்டுப்பட்டில் கொண்டுவர போதுமான ஆதரவாளர்களை அணிதிரட்டி முடியவில்லை. தலைநகரை மீண்டும் கைப்பற்ற 2001 மற்றும் 2003 இல் முயற்சியில் நாதிரி தோல்வியுற்றார். தொடர் தோல்விகளால் நாதிரியும் அவரது ஆதரவாளர்களும் பிராந்தியத்தை விட்டு தப்பி ஓடினர்.\n\n2012 சூன் 13, அன்று, இரண்டு பூகம்பங்கள் ஆப்கானிஸ்தானை தாக்கியது இதனால் பக்லான் மாகாணம் புர்கா மாவட்டத்தில் மிகப் பெரிய நிலச்சரிவு ஏற்பட்டது. சயி ஹசாரா கிராமத்தில் ஒரு 30 மீட்டர் கொண்ட பாறையின் சரிவால் ஏற்பட்ட அழிவுகளாலும் பாறையின் கீழே நசுங்கி 71 பேர் கொல்லப்பட்டதாக ஒரு மதிப்பீடு தெரிவிக்கிறது, \n\nSection::::அரசியல் மற்றும் ஆட்சி.\nமாகாணத்தின் தற்போதைய ஆளுநர் சுல்தான் முகமது இபடி ஆவார். மாகாணத்தின் தலைநகராக புலி கும்ரி உள்ளது. மாநிலம் முழுவதும் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ANSF) போன்றவற்றிற்க்கு நேட்டோ தலைமையிலான படைகளின் ஆதரவு உள்ளது.\n\nSection::::மக்கள் வகைப்பாடு.\n2013 ஆண்டில் பக்லான் மாகாணத்தின் மக்கள் தொகை 863,700. இதில் 55% பேர் தாஜிக்குகள், 20% பேர் பஷ்தூன் மக்கள், 15% பேர் கசாரா மக்கள், 9% பேர் உஸ்பெக் மக்கள், மீதமுள்ளவர்கள் தடார் மக்கள். இதில் இன்னொரு புள்ளி விவரத்தின்படி, தாஜிக்குகளும் அவர்களின் துணைக் குழுக்களான அய்மாக் மற்றும் சயீத்-தஜிக்குகள் போன்றவர்களை இணைந்து தஜிக்குகள் மாகாண மக்கள் தொகையில் 70% க்கும் மேலாக உள்ளனர். கூடுதலாக, ஹசாராஸ் என்னும் குறிப்பிடத்தக்க எண்ணிக்கையில் வாழும் பாரசீக மொழி பேசும் மக்களும், பஷ்தூன் மொழி பேசும் பஷ்துன்கள், உஸ்பெக் மற்றும் சில தடார்களுக்கும் வாழ்கின்றனர். பக்கலான் சிறிய சமூகமான சயீது ஆப் கயான் எனபவரது தலைமையில் வாழும் இஸ்மயில் என்ற இனமக்களின் தாயகமாகவும் பக்லான் மாகாணம் உள்ளது.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 19% என்ற விகிதத்தில் இருந்தது, அதிலிருந்து 2011 ஆண்டு 25% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 5.5 % என்ற எண்ணிக்கையில் இருந்து 2011 ஆண்டு 22 % என உயர்ந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 21% என்று இருந்தது. 2011 இல் இது 24% என உயர்ந்துள்ளது.\nஒட்டுமொத்த நிகர சேர்க்கை விகிதம் (6 முதல் 13 வயது வரை) 2005 இல் 29% என இருந்து, 2011 ஆம் ஆண்டில் 62% என உயர்ந்துள்ளது.\n\nSection::::பொருளாதாரம்.\nSection::::வேளாண்மை.\nபக்லான் மாகாணத்தின் முதன்மை பயிராக ( 1974 வரை) பஞ்சு மற்றும் சர்க்கரை வள்ளிக் கிழங்கு, தொழில்துறையில் சர்க்கரை உற்பத்தி 1940 களில் செக் மேற்பார்வையின் கீழ் தொடங்கிவிட்டன. இந்தப் பகுதியில் திராட்சை, பிஸ்தானியன், மாதுளை போன்ற வேளாண் பயிர்களும், காபூல் ஆடு வளர்ப்பும் முதன்மைத் தொழிலாக உள்ளன.\n\nSection::::பிற தயாரிப்புகள்.\nஇந்த மாகாணத்தில் பட்டு உற்பத்தி, கர்கர் பள்ளத்தாக்கில் நிலக்கரி வெட்டி எடுத்தல் போன்ற பிற தொழில்களும் உள்ளன.\n"}
{"id": "318614", "url": "https://ta.wikipedia.org/wiki?curid=318614", "title": "கட்ஜா மடா பல்கலைக்கழகம்", "text": "கட்ஜா மடா பல்கலைக்கழகம்\n\nகட்ஜா மடா பல்கலைக்கழகம் (இந்தோனேஷியன்: Universitas Gadjah Mada; சுருக்கம்: UGM ) இந்தோனேசியாவின் யோகியாகர்த்தா பகுதியில் அமைந்துள்ள ஒரு பொது ஆராய்ச்சி பல்கலைக்கழகம் ஆகும். இது 19 டிசம்பர் 1949 இல் அதிகாரப்பூர்வமாக நிறுவப்பட்டது. இதன் முதல் விரிவுரை மூன்று ஆண்டுகளுக்கு பிறகு அதாவது 13 மார்ச் 1946 இல் வழங்கப்பட்டது. இதுவே இந்தோனேசியாவில் உள்ள பழமையானதும் பெரியதுமான உயர் கல்வி நிறுவனம் ஆகும்.\n\n18 பீடங்கள் மற்றும் 27 ஆராய்ச்சி மையங்கள் உள்ளடக்கியதான கட்ஜா மடா பல்கலைக்கழகத்தில் 68 இளமாணிப் பட்டங்களும் 23 பட்டயக் கற்கைகளும், 104 முதுமாணி மற்றும் சிறப்புப் பட்டங்களும்,43 முனைவர் ஆய்வு கற்கைகளும், சமூக அறிவியல் முதல் பொறியியல் வரை பல்வேறு பாடப்பிரிவுகளில் வழங்குகிறது. பல்கலைக்கழகம் ஏறத்தாழ 55,000 உள்ளூர் மாணவர்கள், 1,187 வெளிநாட்டு மாணவர்கள் சேர்க்கப்படுவதுடன் 2,500 பீட உறுப்பினர்களையும் கொண்டிள்ளது. பல்கலைக்கழகம் 360 ஏக்கர் (150 ஹெக்டேர்) நிலப்பரப்பைக் கொண்டுள்ளதுடன் அரங்கம், உடற்பயிற்சி மையம் உள்ளிட்ட பல்வேறு வசதிகள் காணப்படுகின்றன.\n\nSection::::வரலாறு.\nகட்ஜா மடா பல்கலைக்கழகம் இந்தோனேசியாவின் முதல் அரச பல்கலைக்கழகமாகும். இது இந்தோனேசியா சுதந்திரத்தின் மூன்று வயது நிலையில் இருக்கும் போது ஆரம்பிக்கப்பட்டது. அப்போது குடியரசு கட்டுப்பாட்டை மீண்டும் விரும்பிய நெதர்லாந்து, இதனை அச்சுறுத்தல் செய்த சூழலில் இது நிறுவப்பட்டது. அப்போது இந்தோனேசியாவின் தலைநகர் ஜகர்த்தாவில் இருந்து யோகியகார்த்தாவுக்கு மாற்றமடைந்தது.\n\nநிறுவிய போது, இப்பல்கலைக் கழகத்தில் ஆறு பீடங்கள் இருந்தன: மருத்துவம், பற்சிகிச்சை, மற்றும் மருந்தாக்கவியல்; சட்டம், சமூக மற்றும் அரசறிவியல், பொறியியல்; இலக்கியம், கல்வித்துறை மற்றும் தத்துவம்; விவசாயம்; மற்றும் கால்நடை மருத்துவம்.\n\nSection::::பீடங்களும் பள்ளிகளும்.\nபல்கலைக்கழக நிர்வாகம் 18 பீடங்களாக பல்வேறு பட்ட, பட்டப்பின் கற்கை நெறிகளை வழங்கி வருகின்றது. ஒருங்கிணைந்த பட்டதாரிகள் பள்ளி இதற்கு மேலதிகமாக கற்கைகளை வழங்க தொழில் பயிற்சி பள்ளி தொழில்சார் கற்கைகளை வழங்குகின்றது.\n"}
{"id": "318616", "url": "https://ta.wikipedia.org/wiki?curid=318616", "title": "சயான் மலைத்தொடர்", "text": "சயான் மலைத்தொடர்\n\nசயான் மலைத்தொடர் அல்லது சயன் மலைகள் (\"ஆங்கிலம்: Sayan Mountains; உருசியன்: Саяны Sayany; மொங்கோலியன்: Соёны нуруу, Soyonī nurú; மேலும், வான துருக்கியர்கள், ப்ளூ துருக்கியர்கள் அல்லது கோக் துருக்கியர்கள் காலத்தில் (period of the Göktürks) கோக்மேன் மலைத்தொடர் (Kogmen Mountains\") என அழைக்கப்பட்ட இம்மலைத் தொடர், வடக்கு ஆசியாவின் தெற்கு சைபீரியா, (குறிப்பாக துவா குடியரசு), மற்றும் வடக்கு மங்கோலியா உள்ளிட்ட அகண்டப் பிராந்தியத்தில் அமைந்துள்ளது. மேலும் இப்பகுதி, கடந்த காலத்தில், மங்கோலியா மற்றும் உருசியா இடையே எல்லைப் பணியாற்ற பயன்படுத்தப்பட்ட பகுதியாக இருந்துள்ளது.\n\nகிழக்கத்திய சயான் மலைத்தொடர் 92° கிழக்கு (\"92° E\") 'எனிசேய் ஆற்றில் (\" Yenisei River\"), இருந்து, பைக்கால் ஏரியின் தென்மேற்கு இறுதி வரை 92° கி (\"92° E\") சுமார் 1,000 கிலோமீட்டர் (621 மைல்) நீண்டுள்ளது. மேற்கத்திய சயான் மலைத்தொடர் 96° கி, கிழக்கு சயான் நடுவில் 89° கி இருந்து 500 கிலோமீட்டர் (311 மைல்) நீட்சி, அல்த்தாய் மலைத்தொடரின் கிழக்கு தொடர்ச்சியியை ஏற்படுத்திக் கொள்கிறது.\n\nசயான் மலைத்தொடரில் உள்ள உயர்ந்த சிகரங்களும், மற்றும் குளிர்ந்த ஏரிகளும், தெற்கு, சைபீரியா பகுதியில் அமைந்துள்ள தென்மேற்கு துவாப் பகுதியில் துணை ஆறுகள் ஒன்றிணைந்து, உயர்வடைந்து, சைபீரியாவின் முக்கிய ஆறுகளில் ஒன்றான \"எனிசேய்\" ஆறு (\" Yenisei River\"), வடக்கே 2000 மைல்கள் பாய்ந்து ஆர்க்டிக் பெருங்கடலை சென்றடைகிறது. மேலும் ஒரு பாதுகாக்கப்பட்ட, மற்றும் தனிமைப்படுத்தப்பட்ட இப்பகுதி, 1944 இல் இருந்து சோவியத் ஒன்றியத்தால் பாதுகாப்பு செய்யப்பட்டு மூடப்பட்டடுள்ளது.\n\nSection::::நிலவியல்.\nபொதுவாக சுமார் 2000 முதல் 2,700 மீட்டர் (8,858 அடி) உயரமுள்ள சயான் மலை, கருங்கல், கற்பலகை (\"Slate\") மற்றும் உருமாறிய பாறை போன்ற பாறையியல் தொகுப்புகள் சுமார் 3,000 மீட்டர் (9,843 அடி) உயரத்தில் காணப்படுகிறது. சயான் மலைத்தொடரில் மிக உயர்ந்தப் பகுதியாக \"முனாக் சரிதக்\" (\"Mönkh Saridag\") எனும் பகுதி உள்ளது, இதன் உயரம், சுமார் 3.492 மீட்டர்கள் (11,457 அடி) ஆகும். இம்மலை தொடரின் முக்கிய மலைக் கணவாய் கிடப்பு, கடல் மட்டத்திலிருந்து சுமார் 1800 முதல் 2,300 மீட்டர் (7,546 அடி) உயரத்தில் அமைந்துள்ளது, உதாரணமாக, \"முஸ்தாக் கணவாய்\" (\"Mustagh Pass\"), \"மங்கோலிய கணவாய்\" (\"Mongol pass\") 1,980 மீ (6,496 அடி), \"டெங்ஹைழ் கணவாய்\" (\"Tenghyz pass\") 2,280 மீ (7,480 அடி), மற்றும் \"ஒபோ-சரிம் கணவாய்\" (\"Obo-sarym pass\") 1,860 மீ (6,102 அடி) போன்றவைகள் உள்ளது.\n\nசயான் மலையின், 92° கி (\"92°E\") அமைப்பின் (மேற்கத்திய சயான்) இடத்திலிருந்து, மேலேயுள்ள \"எனிசேய்\" ஆறு (\"Yenisei River\") மூலம் துளையிட்டு, அதன் கிழக்கு முனையில் 106° அமைப்பின் இடத்தில் செலேங்கா ஆற்றில் (\"Selenga River\") விழுந்து, \"ஓர்கோன் பள்ளத்தாக்குக்கு (\"Orkhon Valley\") மேலே வந்து முடிக்கிறது. மங்கோலியன் பீடபூமியில் இருந்து ஏறுமுகமாகவும், மற்றும் முழு மென்மையாகவும் காணப்படும் இது, ஆனால் சைபீரியாவில் உள்ள சமவெளிகளில் இருந்து, மிகவும் செங்குத்தாக உள்ளது, இருப்பினும் வரம்பில் ஒரு பரந்த திணைமண்டலம் மூலம் மூடி மறைக்கப்படுகிறது. எடுத்துக்காட்டாக, உருசியாவின் ஒரு நகரமான \"உசின்சக்\" (\"Usinsk\"), \"ஓயா வரம்பு\" (\"Oya range\"), கிழக்கு சயான் ஒரு பகுதியாக உள்ள \"துங்கா வரம்பு\" (\"Tunka range\") மற்றும் சைபீரியா, மற்றும் உருசியாவின் ஒரு மலைத்தொடரான கிழக்கு சயான் மலைப் பகுதியாக உள்ள கிட்டோய் வரம்பு (\" Kitoi ranges\") ஆகும்.\n"}
{"id": "318617", "url": "https://ta.wikipedia.org/wiki?curid=318617", "title": "நோய்நீக்கி மீன்கள்", "text": "நோய்நீக்கி மீன்கள்\n\nநோய்நீக்கி மீன்கள்\" (\"Cleaner fish\") இவை கடலுக்கு அடியில் வாழும் பெரிய மீன்களின் தோல் பகுதியில் ஒட்டுண்ணிகளை நீக்கி நல்வாழ்விற்கு உதவுகிறது. மேலும் பெரிய மீன்களின் வாய்பகுதியில் ஏற்பட்டுள்ள நோய்தொற்றுக்களை அதன் வாய் உள்ளேயே சென்று சுத்தப்படுத்துகிறது. இவற்றின் மூலம் சுற்றுச்சூழல் மண்டலம் பாதுகாக்கப்படுகிறது. சிறிய மீன்களை பெரிய மீன்கள் உணவாக உட்கொள்ளும் பழக்கம் இருந்தாலும் இந்த வகை மீன்கள் வாய்க்குள் சென்று சுத்தம் செய்யும் வரை பெரிய மீன்கள் தனது வாயை மூடாமல் திறந்து வைத்திருக்கும் குணம் கொண்டுள்ளது. இவற்றில் கெளிறு, பால் சொரை (Wrasse), சிசில்ட் (Cichlid) போன்ற மீன்கள் முக்கிய இடம் பிடிக்கின்றன.﻿\n"}
{"id": "318619", "url": "https://ta.wikipedia.org/wiki?curid=318619", "title": "ஒப்போசம்", "text": "ஒப்போசம்\n\nஒப்போசம் (\"Opossum\") வயிற்றில் பையுடைய பாலூட்டி இன வகை சார்ந்த டிடோல்போர்மொபியா (Didelphimorphia) வரிசையைச் சார்ந்த விலங்கினம் ஆகும். இவை உலகில் மேற்கு அரைக்கோளப்பகுதியில் அதிகமாகக் காணப்படுகிறது. இவற்றில் 19 பேரினங்களுடன் 103க்கும் மேற்பட்ட இனங்கள் காணப்படுகின்றன. இதன் தோற்றம் தெற்கு மற்றும் வடக்கு அமெரிக்கப் பகுதிகளை உள்ளடக்கிய நிலப்பகுதி ஆகும். இவ்விலங்கினம் எதிரிகளிடமிருந்து தன்னைக் காத்துக்கொள்ள இறந்தது போல் நடிக்கும் சிறப்பு குணத்தைப் பெற்றுள்ளது. இவ்விலங்கை அமெரிக்காவின் கரீபியன் தீவுப்பகுதிகளில் அதிகமாக வேட்டையாடி அழிக்கின்றனர். ஒப்போசம் தனது எதிரிகளைக் கடிக்கும் பட்சத்தில் அவர்களுக்கு நோய் பரவும் நிலை உருவாகும்.\n"}
{"id": "318632", "url": "https://ta.wikipedia.org/wiki?curid=318632", "title": "குதிக்கும் சிலந்தி", "text": "குதிக்கும் சிலந்தி\n\nகுதிக்கும் சிலந்தி (\"Jumping spider\") சிலந்தி இனங்களில் ஒன்றாகும். இந்தச் சிலந்திவகையானது வலை பின்னுவதில்லை. இது குதித்து குதித்து செல்லும் பண்பு கொண்டதால், குதிக்கும் சிலந்தி என்ற பெயர்பெற்றது. இவற்றில் 500 முதல் 5800க்கும் மேல்பட்ட கணுக்காலி இனத்தைச் சார்ந்தவை விவரிக்கப்பட்டுள்ளன. கணுக்காலிகள் மத்தியில் குதிக்கும் இந்த வகைச் சிலந்திகளின் பார்வைத் திறன் சிறப்பாக கொண்டு உள்ளது. இதனால் இவற்றால் வேட்டையாடவும், ஊடுருவவும் சிறப்பாக செயல்பட இயலுகிறது. சிலந்திகள் பொதுவாக மெதுவாகவே நகரும் தன்மையுடன் இருந்தாலும், ஒருசில இனங்கள் மட்டுமே சுறுசுறுப்பாகத் தாவும் திறன்கொண்டு காணப்படுகின்றன. இதன் மூலம் வேட்டையாடுவதில் சிறந்தும், ஒருசில வேளைகளில் அச்சுறுத்தும் விதமாகவும் தோன்றுகிறது. நன்கு வளர்ந்த பூச்சிகளின் ஏட்டுநுரையீரல் இவற்றிற்கு மூச்சிக்குழாயாகப் பயன்படுகிறது. குதிக்கும் சிலந்திகள் பொதுவாகத் தனது கண்களைவைத்தே அதிக எச்சரிக்கையைப் பெற்றுக்கொள்கிறது. இவற்றிற்கு இரண்டு சோடி கண்கள் கொண்டு காணப்படுகின்றன. இவை பொதுவாகத் தட்டான் வகைப் பூச்சிகளைப் பிடித்து உணவாக உட்கொள்கின்றன.\n"}
{"id": "318633", "url": "https://ta.wikipedia.org/wiki?curid=318633", "title": "ஜம்மு காஷ்மீர் இணைப்பு ஒப்பந்தம்", "text": "ஜம்மு காஷ்மீர் இணைப்பு ஒப்பந்தம்\n\nஜம்மு காஷ்மீர் இணைப்பு ஒப்பந்தம், ஜம்மு காஷ்மீர் இராச்சியத்தின் மகாராஜா ஹரி சிங் என்பவரால், ஜம்மு காஷ்மீரை, இந்தியாவுடன் இணைக்கும் பொருட்டு 26 அக்டோபர் 1947இல் கையொப்பமிட்ட சட்டபூர்வமான ஆவணம் ஆகும்.\n\n1947இந்திய விடுதலை சட்டத்தின் படி, மகாராஜா ஹரி சிங் தனது ஜம்மு காஷ்மீரை, இந்தியாவுடன் இணைத்துக் கொள்வதை தாமாக முன்வந்து ஏற்றுக் கொள்ள ஒப்புக்கொண்டார்.\n\nஇந்திய கவர்னர் ஜெனரலராக இருந்த மவுண்ட்பேட்டன் பிரபு 27 அக்டோபர் 1947 அன்று, ஜம்மு காஷ்மீரை இந்தியாவுடன் இணைக்கும் உடன்படிக்கைக்கு ஒப்புதல் அளித்தார்.\nஇந்த உடன்படிக்கையால் ஜம்மு காஷ்மீர் இந்தியாவுடன் இணைக்கப்பட்டதால் ஜம்மு காஷ்மீர் உரிமைப் பிரச்சினைக்கு முற்றுப்புள்ளி வைக்கப்பட்டது.\n\nஜம்மு காஷ்மீர், இந்தியாவுடன் இணைக்க ஒப்பந்தம் செய்து கொண்ட நாளான அக்டோபர் 26ஆம் தேதியை, ஆண்டுதோறும் ஜம்மு காஷ்மீர் இணைப்பு விழாவாக கொண்டாடப்படுகிறது.\n\n\n"}
{"id": "318642", "url": "https://ta.wikipedia.org/wiki?curid=318642", "title": "சாரசு விதி", "text": "சாரசு விதி\n\nசாரசு விதி (\"Sarrus' rule\", \"Sarrus' scheme\") என்பது, ஒரு 3×3 அணியின் அணிக்கோவையின் மதிப்பினைக் கணக்கிடும் நினைவி முறையாகும். இவ்விதி, பிரெஞ்சு கணிதவியலாளர் பியர்ரே பிரெடெரிக் சாரசுவின் பெயரால் அழைக்கப்படுகிறது.\n\nசாரசு விதியைப் பயன்படுத்தி 3×3 பொதுஅணியின் அணிக்கோவையைக் காணல்:\n\n\nஇதேமுறையில் 2x2 அணிகளின் அணிக்கோவை:\n\n\n"}
{"id": "318646", "url": "https://ta.wikipedia.org/wiki?curid=318646", "title": "வங்காளதேசத்தில் இரத்த தானம்", "text": "வங்காளதேசத்தில் இரத்த தானம்\n\nவங்காளதேசத்தில் இரத்த தானம் \"(Blood donation in Bangladesh)\" பல்வேறு நிறுவனங்கள் மூலமாக நடத்தப்படும் ஒரு நடவடிக்கை ஆகும். 2011 ஆம் ஆண்டு தரவுகளின் படி, 25% இரத்தம் தன்னார்வலர்களிடம் இருந்து பெறப்பட்டது ஆகும். 20% முதல் 25% வரையிலான இரத்தம் நன்கொடை மூலமாகவும், 50% முதல் 55% வரையிலான இரத்தம் குறிப்பிட்ட ஒரு நோயாளிக்காக அவரைச் சார்ந்தவர்களிடமிருந்து ஒரேயொரு முறையும் பெறப்பட்டது. \n\nSection::::பின்புலம்.\nவங்காளதேசத்தில் இரத்த பரிமாற்ற சேவை 1950 ஆம் ஆண்டிலிருந்து டாக்கா மருத்துவ கல்லூரி மருத்துவமனையில் கிடைக்க பெற்றது. தொழில்முறை இரத்த நன்கொடையாளர்கள் நாட்டின் முக்கிய இரத்த நன்கொடையாளிகளாக இருந்தனர். 2000 ஆம் ஆண்டின் பிற்பகுதியில் கொடையாகப் பெறப்பட்ட இரத்தத்தில் 47% இத்தகைய தொழில்முறை கொடையாளிகளிடமிருந்தே பெறப்பட்டது. இரத்தம் வழங்கல் செயல்முறையில் உண்டாகும் தூய்மைக்கேடும், தன்னார்வக் கொடையாளிகளின் தேவையும் நன்கு உணரப்பட்டது. ஆண்டுக்கு 5,00,000 அலகுகள் இரத்தம் தேவை எனத் திட்டமிடப்பட்டது. தன்னார்வலர்களிடமிருந்து 25 சதவீதமும், 20 முதல் 25 சதவீதம் நன்கொடை இரத்த தானம் வழியாகவும் பெறப்பட்டது.\n\nSection::::சேந்தானி.\nவங்காளதேசத்தில் முதன் முதலாக திட்டமிடப்பட்ட தன்னார்வ ரத்த தான திட்டம் \"சேந்தானி\" என்ற பெயரால் அழைக்கப்படுகிறது. 1977 ஆம் ஆண்டு பிப்ரவரி 5 ஆம் நாளில் வங்காளதேச மருத்துவக் கல்லூரியில் இந்த இரத்ததானத் திட்டம் உருவானது. நோயாளிகளுக்கு இரத்ததானம் செய்வது என்ற நோக்கத்துடன் ஆரம்பிக்கப்பட்ட இத்திட்டம், கண் தானம் செய்வது ஏழை நோயாளிகளுக்கு நிதியுதவி அளிப்பது என்ற பரந்த நோக்கங்களுடன் மேலும் விரிவடைந்தது. இன்று வங்காளதேசத்தில் இயங்கும் பல கல்லூரிகளில் இத்திட்டம் சிறப்பாகச் செயல்பட்டு வருகிறது. தற்போது இத்திட்டம் பல்வேறு கல்லூரிகள் செயல்பட்டு வருகிறது.\n\nSection::::செம் பிறைச் சங்கம்.\nவங்கதேசத்தில் செம் பிறை சங்கம் என்ற தொண்டு நிறுவனம் 1973 ஆம் ஆண்டில் வங்காளதேச செஞ்சிலுவைச் சங்கத்தை தொடங்கியது. 1989 ஆம் ஆண்டில் வங்காளதேச செஞ்சிலுவைச் சங்கம் என்ற பெயர் வங்காளதேச செம்பிறைச் சங்கம் என்ற பெயர் மாற்றம் செய்யப்பட்டது. இச்சங்கத்தின் தலைமையகம் டாக்காவில் உள்ளது. 1981 இல் நாட்டில் இரத்ததான முகாம் திட்டத்தை இச்சங்கம் தொடங்கியது. இன்று நாடெங்கிலும் பல மையங்களில் முழுமையாக இரத்ததானம் செய்வதோடு இரத்தத்தின் பகுதிக் கூறுகளையும் கொடையளிக்கும் திட்டத்துடன் சேவைபுரிகிறது. இவை தவிர வெள்ளம், புயல் மற்றும் பிறவகை இயற்கைப் பேரிடர் நிகழ்வுகளில் தேவையான உதவிகளை பாதிக்கப்பட்டவர்களுக்கு வழங்கி வருகிறது. \n\nSection::::பதான்.\nமாணவர்கள் மத்தியில் நன்கொடை இரத்ததானத்திற்கு இருந்த வரவேற்பைக் காட்டிலும், தன்னார்வ இரத்ததானத்திற்கு பேரளவிலான ஆதரவு இருப்பதை, டாக்கா பல்கலைக்கழக மாணவர்கள் 1997 ஆம் ஆண்டு ஒரு கணக்கெடுப்பில் கண்டறிந்தனர். எனவே ஒரு பொதுப்பரப்புரை இயக்கத்திற்கு அவர்கள் பரிந்துரைத்தனர். நாடெங்கிலும் உள்ள மாணவர்கள் மத்தியில் தன்னார்வ இரத்ததானம் தொடர்பான விழிப்புணர்வை ஏற்படுத்தி அவர்களை இத்திட்டத்தில் பங்கேற்க வைப்பது இப்பரப்புரையின் முக்கிய அம்சமாக இருந்தது\n\nஇதன் விளைவாக 1997 இல் பதான் என்ற பெயரில் அரசியல் சார்பற்ற இரத்தக் கொடையாளிகள் அமைப்பு வங்காளதேசத்தில் உருவானது. இலவசமாக இரத்த வகையைக் கண்டறியும் முகாமை நடத்தியது, இவ்வமைப்பின் முதலாவது நடவடிக்கையாகும். 1997 ஆம் ஆண்டு அக்டோபர் 24 ஆம் நாள் டாக்கா பல்கலைக்கழக சாகிதுல்லா அரங்கத்தில் இம்முகாம் நடைபெற்றது. டாக்கா மருத்துவக் கல்லூரி மருத்துவமனைக்கு மிக அருகில் இந்த அரங்கம் அமைந்திருந்தது. நோயாளிகளுக்கு இரத்தம் தேவைப்படுவோர் இவ்வரங்கத்திலோ அல்லது அதற்கு அருகிலோ வழக்கமாக ஒன்றுகூடி உதவி கோருவார்கள். முகம்மது சாகிதுல் இசுலாம் இரிப்பொனும் அவருடைய மாணவர்களும் இத்திட்டத்தின் முதன்மையான முன்னோடிகளாக இருந்தனர்\n\nபதான் அமைப்பினரால் வழங்கப்படும் இரத்தம் சேமிக்கப்பட்ட இரத்தமாக இல்லாமல் உடனுக்குடன் புதியதாக பெறப்படும் இரத்தமாக இருந்தது. இரத்தவகையை முன்னதாகச் சோதித்து வகைப்படுத்தியிருந்த தரவுகளை இவர்கள் பயன்படுத்தினர். பதான் அமைப்பில் பட்டதாரி மாணவர்களும் முதுகலைப் பட்டதாரி மாணவர்களும் முக்கியமான அங்கத்தினர்களாக இருந்தனர். 14 பல்கலைக்கழகங்களிலும் 29 பல்கலைக்கழகக் கல்லூரிகளிலும் பதான் அமைப்பு வெற்றிகரமாக செயல்படுகிறது The organization is active in 14 universities and 29 university colleges..\n\nபுது இரத்தம் தானம் செய்வது தொடர்பான விழிப்புணர்வை ஏற்படுத்துவதும், நோயாளிகளுக்கு தன்னார்வத்துடன் இரத்ததானம் செய்வதும் இயற்கைப் பேரிடர் காலங்களில் ஏழை எளியோருக்கு உதவி செய்வதும் பதான் அமைப்பின் மற்ற செயல்பாடுகளாகும்.\n\nஅமைப்பிற்கான நிதி உதவி முதலில் உறுப்பினர்களிடமிருந்தும் முன்னாள் உறுப்பினர்களிடமிருந்தும் பெறப்பட்டது. அதன் பின்னர் பல்கலைக்கழகங்கள், கல்லூரிகள், நிர்வாகத்தினர் முதலானவர்களிடமிருந்து நன்கொடையாகப் பெறப்பட்டது . வங்காளதேசத்திற்கு வெளியே கலிபோர்னியாவின் சிபாந்தன் பி என்ற இலாபநோக்கற்ற நிறுவனம் குறிப்பிடத்தக்க ஒரு பங்களிப்பை அளித்து வருகிறது. இரத்ததானம் அளிப்பது ஒரு சமூக இயக்கமாக மாற வேண்டும் என்பது பதான் அமைப்பின் விருப்பமாகும். இரத்தம் கிடைக்கவில்லை என்ற காரணத்திற்காக யாரும் மரணத்தை தழுவக்கூடாது, ஒவ்வொருவரும் அவரவர் இரத்த வகையை அறிந்து வைத்திருத்தல் வேண்டும் என்பன இவ்வமைப்பின் உடனடி நோக்கங்களாகும். டாக்கா பல்கலைக்கழகத்தின் தரைத்தளத்தில் பதான் அமைப்பு அமைந்துள்ளது. \n\n"}
{"id": "318655", "url": "https://ta.wikipedia.org/wiki?curid=318655", "title": "சங்கராச்சாரியார் கோயில்", "text": "சங்கராச்சாரியார் கோயில்\n\nசங்கராச்சாரியார் கோயில் (\"Shankaracharya Temple\") (), இந்தியாவின் ஜம்மு காஷ்மீர் மாநிலத்தின் தலைநகர் ஸ்ரீநகரில் உள்ள தால் ஏரிக் கரையில் உள்ள சங்கராச்சாரியார் மலையில் 1000 அடி உயரத்தில் அமைந்த, சிவபெருமானுக்கு அர்ப்பணிக்கப்பட்ட கோயிலாகும். இந்துக்கள் இக்கோயிலை ஜோதிஷ்வரர் கோயில்\"' என்றும், பௌத்தர்கள் \"பாஸ்-பாஹர்\" என்றும் அழைப்பர்.\n\nSection::::வரலாறு மற்றும் திருப்பணிகள்.\nசிவபெருமானுக்கு அர்ப்பணிக்கப்பட்ட இக்கோயில் கி மு 200 ஆண்டுகளுக்கு முந்தையது என கணித்திருந்தாலும், இக் கோயிலின் தற்கால அமைப்பு கி பி 9ஆம் நூற்றாண்டில் கட்டப்பட்டது எனக் கருதப்படுகிறது.\nஇமயமலையில் உள்ள புனித தலங்களுக்கு ஆதிசங்கரர் சுற்றுப்பயணம் சென்ற போது, ஸ்ரீநகரில் உள்ள இக்கோயிலுக்கும் சென்று சிவலிங்கத்தை தரிசித்துள்ளார். எனவே இக்கோயில் சங்கராச்சாரியார் கோயில் என அழைக்கப்படுகிறது. மேலும் இத்தலத்தை பௌத்தர்களும் புனித தலமாக கருதுகிறார்கள்.\n19ஆம் நூற்றாண்டில் சீக்கியப் பேரரசு காலத்தில் இத்தலத்து சிவலிங்கத்தைப் புதுப்பித்துள்ளனர்.\n\nபண்டிதர் ஆனந்த கௌலின் (1924) கூற்றுப் படி, இக்கோயில் காஷ்மீரை ஆண்ட இந்து மன்னர் \"சண்டிமன்\" என்பவரால், கி மு 2629 – 2564க்கும் இடைப்பட்ட காலத்தில் கட்டப்பட்டதாக அறியப்படுகிறது.\nகாஷ்மீர மன்னர்கள் \"கோபாதித்தியன்\" (கி மு 426 – 365) மற்றும் \"லலிதாத்தியன்\" (கி மு 697 – 734) காலத்தில் இக்கோயிலைத் திருப்பணி செய்துள்ளனர்.\n\nசிக்கந்தர் பட்ஷிகான் எனும் இசுலாமிய மன்னர் இக்கோயிலை இடித்ததாகவும், நிலநடுக்கத்தில் சிதைந்த இக்கோயிலின் கூரைகளை ஜெனுலாபீத்தீன் என்பவர் சீரமைத்தாகவும், சீக்கியப் பேரரசின் காஷ்மீர் ஆளுநர் குலாம் மொய்னூதீன் உத்தீன் (1841–46), இக்கோயில் கோபுரத்தை செப்பனிட்டுள்ளனர்.\n\nடோக்ரா வம்ச மன்னர் குலாப் சிங் (1846–1857) காலத்தில், ஆயிரம் அடி உயரமுள்ள இம்மலைக்கோயிலுக்குச் செல்ல படிக்கட்டுகள் கட்டிக் கொடுத்துள்ளார். 1961இல் துவாரகை மடாதிபதி இக்கோயிலிலின் கருவறையின் முன் ஆதிசங்கரரின் பளிங்குக்கல் சிலையை நிறுவியுள்ளார்.\n\nSection::::ஆதிசங்கரர்.\nஆதிசங்கரர் பிரம்ம சூத்திரத்திற்கு விளக்க உரை எழுத வேண்டி, அதற்கான மூலச் சுவடிகளை தேடி காஷ்மீரின் சாரதா பீடத்திற்குச் சென்றார். பின்னர் கோபாத்திரி மலையில் உள்ள சிவபெருமானை தரிசித்து, சௌந்தர்ய லகரி எனும் அம்பாள் தோத்திரப் பாடலை இக்கோயிலில் பாடினார்.\n\n"}
{"id": "318663", "url": "https://ta.wikipedia.org/wiki?curid=318663", "title": "தட்சிணாமூர்த்தி", "text": "தட்சிணாமூர்த்தி\n\nதட்சிணாமூர்த்தி எனக் குறிப்பிடப்படுபவர் இவராக இருக்கலாம்:\n\n"}
{"id": "318667", "url": "https://ta.wikipedia.org/wiki?curid=318667", "title": "கதிர்காம மாலை", "text": "கதிர்காம மாலை\n\nகதிர்காம மாலை சரசுவதி மகால் நூலகத்தின் தமிழ்த்துறையில் இடம்பெற்றுள்ள, கதிர்காம முருகனைப் போற்றும் சுவடி நூலாகும். \n\nSection::::சிறப்பு.\nமாலை வகை சிறுநூல்கள் சொல்லழகும் பொருளழகும் பெற்று விளங்கும். மாலை என்று அழைக்கப்படுகின்ற பிரபந்தத்தின் பொருளைப் பற்றி எண்ணும்போது பூக்களால் தொடுக்கப்படுகின்ற மாலையை நினைவில் கொள்ளலாம். ஒரேவித பூக்களைக் கொண்டும் மாலை தொடுக்கலாம். பல்வேறு பூக்களையும் தழைகளையும் கொண்டும் மாலை தொடுக்கலாம். அவ்வாறே ஒரே பொருளை முன்னிட்டு அப்பொருளைப் பற்றிய பல்வேறு அம்சங்களைக் குறித்து ஒரே வகைப் பாவைக் கொண்டும் ஒரு நூலைப் பாடலாம் அல்லது பல்வேறு பாவினங்களைக் கொண்டும் பாடலாம். \n\nSection::::கதிர்காம ஆறுமுகம்.\nகதிர்காம ஆறுமுகம் மேல் மாலை பாட அருள் வேண்டுமாய் உமையாள் ஈன்றெடுத்த கணபதி வேண்டி நிற்கும் காப்புச் செய்யுளுடன் தொடங்குகிறது. நான்கு அடிகளைக் கொண்ட 30 பாடல்களுடன் இம்மாலை அமைந்துள்ளது. இப்பாமாலையில் ஒரு பாடலைக் காண்போம். \nSection::::ஏட்டை வைத்திருந்தவர்.\nஇந்த ஏட்டுச்சுவடியின் முதல் ஏட்டில் சுடலைமுத்து சுவடி என்ற குறிப்பு உள்ளதால், இச்சுவடியை வைத்திருந்தவர் பெயர் சுடலை முத்து என்பவராக இருக்கலாம்.\n"}
{"id": "318680", "url": "https://ta.wikipedia.org/wiki?curid=318680", "title": "காமகோடியன்", "text": "காமகோடியன்\n\nகாமகோடியன் தமிழ்த் திரைப்பட பாடலாசிரியர் மற்றும் கவிஞர் ஆவார். இவர் ௭ண்பதுகளின் பிற்பகுதியில் இருந்து பாடல்கள் இயற்றி வருகிறார். இதுவரை [[ம. சு. விசுவநாதன்]] [[இளையராஜா]],[[தேவா]], [[எஸ். ஏ. ராஜ்குமார்]], [[பரத்வாஜ்]], [[யுவன் சங்கர் ராஜா]] போன்றோரின் இசையமைப்பில் பாடல்களை இயற்றியுள்ளார். 2002 ஆம் ஆண்டு வெளிவந்த [[மௌனம் பேசியதே]] திரைப்படத்தில் இவர் இயற்றிய ௭ன் அன்பே ௭ன் அன்பே பாடல் பிரபலமானது.\n\nSection::::2010களில்.\n2015 ஆம் ஆண்டு திருட்டு ரயில் திரைப்படத்தில் ஒரு பாடல் ௭ழுதுவதற்காக அழைக்கப்பட்டார். இத்திரைப்படத்தில் அந்த பாடல் நன்றாக அமைந்ததால் அனைத்து பாடல்களையும் ௭ழுதும் வாய்ப்பை பெற்றார்.\n\nSection::::மேற்கோள்கள்.\n[[பகுப்பு:திரைப்படப் பாடலாசிரியர்கள்]]\n[[பகுப்பு:தமிழ்த் திரைப்படப் பாடலாசிரியர்கள்]]\n[[பகுப்பு:கவிஞர்கள்]]\n[[பகுப்பு:பாடலாசிரியர்கள்]]"}
{"id": "318685", "url": "https://ta.wikipedia.org/wiki?curid=318685", "title": "மார்தாண்ட சூரியன் கோயில்", "text": "மார்தாண்ட சூரியன் கோயில்\n\nமார்தாண்ட சூரியன் கோயில் (Martand Sun Temple) இந்தியாவின் ஜம்மு காஷ்மீர் மாநிலத்தின் அனந்தநாக் நகரத்திலிருந்து ஐந்து கிலோ மீட்டர் தொலைவில் அமைந்துள்ள சூரிய பகவானுக்கு அர்பணிக்கப்பட்ட இந்துக் கோயில் ஆகும். இக்கோயிலின் மூலவர் சூரிய பகவான் ஆவார்.\n\nSection::::வரலாறு.\nமார்தாண்ட சூரியன் கோயிலை கார்கோடப் பேரரசின் மூன்றாம் மன்னர் \"லலிதாத்தியன்\" கி பி எட்டாம் நூற்றாண்டில் கட்டினார். கிபி 725-756 காலத்தில் கட்டப்பட்டதாகக் கருதப்படுகிறது. மார்தாண்ட சூரியன் கோயிலின் அஸ்திவாரம் கி பி 370 – 500 கால கட்டத்தில் அமைக்கப்பட்டது. கோயில் அமைப்பு கார்கோடகப் பேரரசன் \"இரணாதித்தியன்\" காலம் முதல் துவக்கப்பட்டது.\n\nகி பி 15ஆம் நூற்றாண்டின் துவக்கத்தில், \"சிக்கந்தர் பட்சிகான்\" எனும் இசுலாமிய ஆட்சியாளாரால் மார்த்தாண்ட சூரியன் கோயில் முழுவதுமாக சிதைக்கப்பட்டது.\n\nSection::::கோயில் அமைப்பு.\nமார்த்தாண்ட சூரியன் கோயில் காந்தாரம், சீனம், கிரேக்க கட்டிடக் கலை நயத்தில் கட்டப்பட்டுள்ளது.\n\n220 அடி நீளமும், 142 அகலமும் கொண்ட சூரிய கோயில் வளாகத்தில் 84 சிறிய சன்னதிகள் கொண்டிருந்தது.\nஇக்கோயிலில் வேத கால தெய்வங்களான சூரியன், விஷ்ணு, கங்கை, யமுனையின் அழகிய சிற்பங்கள் உள்ளது.\n\nSection::::தேசிய முக்கியத்துவம் வாய்ந்த தலம்.\nஜம்மு காஷ்மீரில் உள்ள இக்கோயிலை, இந்தியத் தொல்லியல் ஆய்வகம், தேசிய முக்கியத்துவம் வாய்ந்த இடமாக அறிவித்துள்ளது. இந்தியத் தொல்லியல் ஆய்வகத்தால் பாதுகாக்கப்பட வேண்டிய இடங்களில் ஒன்றாக இச்சூரியன் கோயிலும் அறிவிக்கப்பட்டுள்ளது.\n\n\n"}
{"id": "318690", "url": "https://ta.wikipedia.org/wiki?curid=318690", "title": "பியர்ரே பிரெடெரிக் சாரசு", "text": "பியர்ரே பிரெடெரிக் சாரசு\n\nபியர்ரே பிரெடெரிக் சாரசு (\"Pierre Frédéric Sarrus\") (மார்ச் 10, 1798 – நவம்பர் 20, 1861) இவர் நேரியல் இயற்கணிதத்தில் ஒரு 3 x 3 அணியின் அணிக்கோவையின் மதிப்பு காணும் முறையை எளிதில் நினைவில் வைத்துக்கொள்ளும் விதமாக சாரசு நினைவு விதியைக் கண்டுபிடித்த பிரெஞ்சு நாட்டின் கணிதவியலாளர் ஆவார். இவர் ஸ்ட்ராஸ்பேர்க்கில் பல்கலைக்கழகத்தில் 1826 முதல் 1856 ஆம் ஆண்டு வரை பேராசிரியராக இருந்தார். மேலும் 1842 ஆம் ஆண்டில் பிரஞ்சு அறிவியல் அகாடமியில் உறுப்பினராகவும் நியமிக்கப்பட்டிருந்தார். இவரின் தொகையீட்டுக் கொள்கையின் மூலம் வால்வெள்ளியின் வட்டப் பாதை உறுதியீட்டு கொள்கைக்குள் கொண்டுவர முடிந்தது.\n\n"}
{"id": "318692", "url": "https://ta.wikipedia.org/wiki?curid=318692", "title": "வங்காளதேசத்தில் தெருவோரக் குழந்தைகள்", "text": "வங்காளதேசத்தில் தெருவோரக் குழந்தைகள்\n\nவங்காளதேசத்தில் தெருவோரக் குழந்தைகள் \"(Street children in Bangladesh)\" என்ற சொல் பாதுகாப்பு, கவனிப்பு மற்றும் வழிகாட்டலுக்குப் பொறுப்பான பெரியோர்கள்\nயாருமில்லாமல், தெருவோரங்களை வாழும் இடமாகவும், வாழ்வாதாரமாகவும் கொண்டுள்ள குழந்தைகளைக் குறிக்கிறது. ஆக்ரமிக்கப்படாத குடியிருப்பு மனைகள், தரிசு நிலங்கள் முதலிய பகுதிகளும் தெருவோரம் என்ற சொல்லுக்குள் அடங்கியுள்ளன.\n\nSection::::வரையறைகள்.\nதெருவோரக் குழந்தைகள் பள்ளிக்கூடம் செல்வதில்லை. அதற்குப் பதிலாக, தெருக்களில் பொருட்களை விற்பனை செய்வது அல்லது வேறு சிறுசிறு வேலைகள் செய்து பொருள் ஈட்டுகின்றனர். தமது தேவைகளை தாமே நிறைவேற்றிக் கொள்கின்றனர். பெற்றோர்களுக்கு கிடைக்கும் குறைவான வருமானமும், வேலையே கிடைக்காமல் அல்லது வேலைக்கே போகாமல் வாழ்கின்ற குடும்பச் சூழலும் இத்தகைய தெருவோரக் குழந்தைகளை உருவாக்குகின்றன. வங்காள தேசத்தில் மட்டும் 6,00,000 குழந்தைகளுக்கு மேல் தெருவோரக் குழந்தைகளாக வாழ்கின்றனர் என்று மதிப்பிடப்பட்டுள்ளது. இவர்களில் 75 சதவீதக் குழதைகள் தலைநகர் டாக்காவில் வாழ்கின்றார்கள். ஒரு நாட்டில் வாழும் மக்களின் வாழ்க்கை வளத்தை அளவிடும் மனித மேம்பாட்டு சுட்டெண் அட்டவணையில் 138 ஆவது இடத்தைப் வங்காளதேசம் பிடிக்கின்றது. இதன்படி 50 சதவீதத்திற்கும் அதிகமான மக்கள் வறுமைக் கோட்டிற்குக் கீழே வாழ்கின்றனர் என்பது அறியப்படுகிறது. உலகில் மக்கள் அடர்த்தி மிகுந்துள்ள இந்நாட்டுச் சமூகப்படிநிலையில் இக்குழந்தைகள் மிகவும் குறைந்த அளவில் பிரதிநிதித்துவம் பெறுகின்றனர். தற்போதெல்லாம் வங்காளதேசத்தில் மக்கள்தொகை பெருகி வருவது போலவே தெருவோரக் குழந்தைகளின் தொகையும் நாளுக்குநாள் பெருகி வருகிறது. சமீபத்திய கணக்கெடுப்பின்படி வங்காள தேசத்தில் 4 மில்லியன் தெருவோரக் குழந்தைகள் இருக்கலாம் என மதிப்பிடப்பட்டுள்ளது.\n\nSection::::பண்புகள்.\nSection::::எண்ணிக்கை.\nநாட்டிலுள்ள தெருவோரக் குழந்தைகளின் எண்ணிக்கைத் தொடர்பான அதிகாரப்பூர்வமான புள்ளிவிவரங்கள் ஏதும் தெரிவிக்கப்படவில்லை. நாளுக்குநாள் அதிகரித்துவரும் இக்குழந்தைகளின் எண்ணிக்கையை அளவிடுதலும் இயலாத காரியமாக உள்ளது. \n\nSection::::வயது.\nவங்காள நாட்டிலுள்ள தெருவோர குழந்தைகள் வயதை அறுதியிட்டுக் கூறமுடியாது. 6 முதல் 12 வயதுவரை உள்ள குழந்தைகள் சில பொருட்களை விற்கின்றனர். 13 முதல் 15 வரை உள்ள குழந்தைகள் வேறு சில வேலைகள் செய்கின்றனர். 5- வயதிற்கு குறைவான குழந்தைகள் கூட சில நேரங்களில் பொருட்களை விற்கவும் தெருக்களில் சுற்றித் திரியவும் செய்கின்றனர். \n\nSection::::பாலினம்.\nதெருவோரக் குழந்தைகளில் பெரும்பாலான பெண் குழந்தைகள் 10 வயது முதற்கொண்டே திருமண உறவுக்குத் தள்ளப்பட்டு பெருந்துன்பத்திற்கு ஆளாகின்றனர். சிறுவர்கள் கடினமான வேலைகளில் ஈடுபட்டு தங்கள் குடும்பத்தைக் காப்பாற்ற உழைக்கின்றனர். \n\nSection::::விளைவுகள்.\nதெருவோரக் குழந்தைகள் தூங்குவதற்கும் இடமில்லாமல் எந்தவிதமான குறிப்பிட்ட வாழ்க்கை முறை இல்லாமல் அலைகின்றனர். அவர்கள் சில நேரங்களில் தெருக்களில் பூ விற்பனையில் ஈடுபடுவதைக் காணலாம்\nவங்காளதேசத்து தெருக்குழந்தைகளில் பெரும்பாலானவர்கள் இளம் வயதிலேயே இறந்து விடுகின்றனர். முறையான பாதுகாப்பும் பராமரிப்பும் இல்லாததே இதற்குக் காரணமாகும். கிட்டத்தட்ட 1,10,000 குழந்தைகள் ஆண்டுதோறும் தண்ணீரால் பரவும் நோய்களால் இறந்து போகின்றனர். சில சமயங்களில் பசியாலும், சுகாதரமான உணவு கிடைக்காததாலும், சத்துள்ள உணவை வாங்கும் திறனற்று இருப்பதாலும் இவர்கள் இறந்து போகின்றனர். \n\nSection::::தெருவோரக் குழந்தைகளுக்கான தொண்டுநிறுவனங்கள்.\nதெருக் குழந்தைகள் பெரும்பாலும் கல்வியறிவு அற்றவர்கள் என்பதால் அவர்கள் பணம் சம்பாதிக்க சரியான வழி கிடைப்பதில்லை. அரசு நிறுவனங்கள் சில நேரங்களில் அவர்களுக்கு உதவும். மிகப்பெரும்பாலும் அரசு சார்பற்ற யுனிசெப் போன்ற ஐக்கிய நாடுகளின் சிறுவர் நிதியம் இக்குழந்தைகளுக்கு உதவி செய்கின்றன. ஒபிசாடிரிக் அறக்கட்டளை, யாக்கோ அறக்கட்டளை[http://www.odommobangladesh.org.bd/, மோயார் பள்ளி, சீப், புன்னகை, ஒரு டிகிரி முனைப்பு போன்ற பெயர்களைக் கொண்ட தனியார் தொண்டு நிறுவனங்கள் அவ்வப்போது வங்கதேச தெருவோரக் குழந்தைகளுக்காக உதவி வருகின்றன . சிலநிறுவனங்கள் இக்குழந்தைகளுக்கு உதவும் நோக்கில் மக்களை நாடிச் சென்று வேண்டுகோள்களை முன்வைக்கின்றன. \n\nஇன்சிடின் வங்காளதேசம் என்ற அமைப்பு குறிப்பாக பாலியல் ரீதியாக கொடுமைக்குள்ளான தெருவோரக் குழந்தைகளுக்காகவும், சுரண்டலில் சிக்கித் தவிக்கும் குழந்தைகளுக்காகவும் உதவிக்கரம் நீட்டி வருகிறது. வழக்கமான நடவடிக்கைகளுடன் சேர்ந்து, சர்வதேச தெரு குழந்தைகள் தினம் 2012 என்ற நாளை மகிழ்ச்சியுடன் கொண்டாடியது. 2011 ஆம் ஆண்டில் தெரு குழந்தைகள் கூட்டமைப்பு (மையங்கள்) அனைத்துலக தெருவோரக் குழந்தைகள் தினத்தைக் கொண்டாடத் தொடங்கின. இவ்வமைப்பின் முன்னணி சர்வதேச வலைப்பின்னல்கள், உலகெங்கிலும் உள்ள தெருவோரக் குழந்தைகளின் உரிமைகளை உணர்ந்து அதற்காக தங்களை அர்ப்பணித்துக் கொண்டன. தெருவோரக் குழந்தைகள், தன்னார்வ தொண்டு நிறுவனங்கள், கொள்கை வகுப்பாளர்கள், பிரபலங்கள், நிறுவனங்கள், மற்றும் தனிநபர்கள் உலகம் முழுவதும் தெருவோரக் குழந்தைகள் தினத்தைக் கொண்டாடினர்\n\nSection::::கல்வி.\nவங்கதேசக் குழந்தைகள் பள்ளிக்கூடம் செல்வதற்கு வாய்ப்பில்லாமல் இருக்கின்றன. இதன் விளைவாக அவர்களுக்கு முறையான கல்வியறிவு கிடைப்பதில்லை. எஞ்சியிருக்கும் வாழ்க்கை முழுவதும் துன்பத்திலேயே கழிகிறது. அவர்களுக்கு கல்வி அளிப்பது மிகவும் முக்கியம் என்பது உணரப்பட்டு அரசு சாராத சில தொண்டு நிறுவனங்கள் இதற்காக முயன்று வருகின்றன.\n\n"}
{"id": "318713", "url": "https://ta.wikipedia.org/wiki?curid=318713", "title": "அல் அசர் மலைத்தொடர்", "text": "அல் அசர் மலைத்தொடர்\n\nஅல் அசர் மலைத்தொடர் (\"ஆங்கிலம்: Al Hajar Mountains; அரபு: جبال الحجر, கல் மலைகள்\") தென்மேற்கு ஆசியாவில் உள்ள வடகிழக்கு ஓமான், மற்றும் அராபியத் தீபகற்பத்தின் தென்கிழக்கு முனையில் அமைந்துள்ள கிழக்கு ஐக்கிய அரபு அமீரகம் போன்ற நாடுகளின் ஊடே அமைந்துள்ள இது, கிழக்கு அரேபிய தீபகற்பத்தில் உள்ள மிக உயர்ந்த மலைத்தொடராக உள்ளது. இது ஓமானின் உயரமான பாலைவன பீடபூமியில் இருந்து பிரிந்து, கடற்கரை சமவெளியிலும், மற்றும் கடற்கரையிலிருந்து அப்பாலுள்ள ஓமான் குடாவிலிருந்து சுமார் 50-100 கிலோமீட்டர் தொலைவில் அந்நாட்டின் உட்பகுதியில் அமைந்துள்ளது.\n\nSection::::சொற்பிறப்பு.\nஅரபு மொழியில் \"அல்\" (\"Al\") என்றால் \"இந்த\" என்றும், மற்றும் \"அசர்\" (\"Hajar\") என்றால் \"கல்\" (\"stone\") அல்லது \"பாறை\" என்றும் பொருள். அதனால், \"அல் ஹஜர்\" \"கல்\" அல்லது \"பாறை\" என வரையறுக்கலாம். எனவே, \"அல் அசர் மலைத்தொடர்\" (\"Al Hajar Mountains\") \"கல்லாலான மலைகள்\" அல்லது \"பாறையாலான மலைகள்.\" என்ற பொருளை இது தருகிறது.\n\nSection::::நிலவியல்.\nபுவியியலில் அல் அசர் மலைத்தொடர், சக்ரோசு மலைத்தொடரின் தொடர்ச்சியாகும். மேலும், புவியியலின் முதல் சகாப்தத்தின் காலமான \"நியோஜென்\" (\"Neogene\") காலகட்டத்தில், அதாவது 23.03 மில்லியனிலிருந்து 5.332 மில்லியன் ஆண்டுகளுக்கு முன்னும் (Ma), மற்றும் புவியியலின் நேரஅளவு சகாப்தத்தின் காலமான \"பிளியோசீன்\" (\"Pliocene\") காலத்திலும், அதாவது 5,333 மில்லியன் 2.58 மில்லியன் ஆண்டுகளுக்கு முன் (BP), அரேபியத் தட்டோடு (\" Arabian Plate\"), ஈரானியத் தட்டு (\" Iranian Plate\") எதிராக மோதி மற்றும் தள்ளப்பட்டு இம்மலைத் தொடர் உருவாயின. மேலும் இந்த மலைத்தொடரின் பிரதானமானப் பகுதிகள், \"ஒபியோலைட்ஸ்\" (\"ophiolites\") என்னும் மேலோடும், சுண்ணக்கல் படிவப்பாறையும், கிரீத்தேசியக் காலகட்டத்தில் உருவாகியுள்ளது.\n\nSection::::அமைவிடம் மற்றும் அதன் விவரம்.\nஇந்த அல் அசர் மலைத்தொடர், தென்மேற்கு ஆசியாவில் உள்ள அரேபியத் தீபகற்பத்தின் தென்கிழக்குக் கரையில் அமைந்து உள்ள ஓமான் நாட்டின் \"முசண்டம் பிரதேச\" (\"Musandam Governorate\") தீபகற்பப் பகுதியில் வடக்கு நோக்கி தொடங்குவதாக உருவாகியுள்ளது. அங்கிருந்து, வடக்கு அசர் மலை (அசர் அல் கார்பி), தென்கிழக்கு பக்கமாக ஓடி, கடற்கரைக்கு இணையாகவும், அதேவேளையில் சற்று தொலைவிலேயே அது படிப்படியாக சென்று நகருகிறது. மேலும் இம்மலைத் தொடரின் நடுப்பகுதியில், அரபு மொழியில் (لجبل الأخض) பச்சை மலை எனப்படும் \"ஜெபல் அக்தர்\" (\"Jebel Akhdar \") என்னும் பயங்கர காடடர்ந்த நிலப்பரப்பு உள்ளது. அந்நிலப் பரப்பு, அந்த நாட்டின் மிக உயர்ந்த (9,834 அடி (2,980 மீட்டர்) நிலப்பரப்பாக கருதப்படுகிறது. செபல் அக்தர் (\"Jebel Akhdar \"), (மற்றும் சிறிய \"ஜெபல் நகல்\" (\"Jebel Nakhl\") வரம்பு), மற்றும் கிழக்கில் வரம்புடைத்து தாழ்வில், சமைல் பள்ளத்தாக்கு (\"Samail Valley\") உள்ளது. (இது வடகிழக்கு மஸ்கத்திற்கு இட்டுச் செல்கிறது), மேலும், கிழக்கத்திய அல் அசர் மலைத்தொடர் பிராந்தியத்தில், கிழக்கு சமைல், மற்றும் (ஹஜ்ஜர் சாம்பல் ஷர்கி) உள்ளது. மேலும் இது, கிட்டத்தட்ட ஓமன் கிழக்கு கட்டத்தில் (கடற்கரைப் பகுதியில் மிகவும் நெருக்கமாக) சுர் மீன்பிடி நகரத்தின் கிழக்காகச் செல்கிறது, இது மொத்தம் 500 கிலோமீட்டர்கள் கொண்ட மலைத்தொடராக நீண்டுள்ளது.\n\nSection::::பிற குறிப்புகள்.\nதாழ்வான கடற்கரைப் பிரதேசமான வடக்கு மற்றும் கிழக்கில் உள்ள ஜெபல் அஜ்ஜர் (\"Jebel Hajjar\"), அல் பதினா பகுதி (\"Al Batinah Region\") (தொப்பை) எனப் பெயரிடப்பட்டுள்ளது. மற்றும் உள்நாட்டு பர்வதங்களின் நிலப்பரப்பு அத் தஹிரா பிரதேசம் (\"Ad Dhahirah Governorate\") (முதுகு) ஆகும். \n\nஇந்த மலைத்தொடர், ஒரு முக்கியமான சூழ்நிலைப்பிரதேசத்தில் உள்ள இது, சுமார் 2,000 மீட்டர் உயரத்தில் உள்ள கிழக்கு அரேபியாவின் ஒரே வாழ்விடமாகும். மேலும் இங்குள்ள காலநிலையானது, டிசம்பரிலிருந்து குளிர் மற்றும் ஈரமாக இருப்பதுடன், வெப்பமாகவும், ஆனால் இன்னும் ஏப்ரலில் இருந்து செப்டம்பர் வரையிலான அவ்வப்போது மழை உடனான காலமாகும்.\n"}
{"id": "318716", "url": "https://ta.wikipedia.org/wiki?curid=318716", "title": "ஆடிப்பெருக்கு (திரைப்படம்)", "text": "ஆடிப்பெருக்கு (திரைப்படம்)\n\nஆடிப்பெருக்கு () 1962 ஆம் ஆண்டு வெளியான இந்திய தமிழ்த் திரைப்படமாகும். கே. சங்கர் இயக்கத்தில் உருவான இத்திரைப்படத்தில் ஜெமினி கணேசன், பி. சரோஜாதேவி ஆகியோர் முக்கிய பாத்திரங்களில் நடித்திருந்தனர்.\n\nSection::::திரைக்கதை.\nபத்மா தன் விதவைத் தாயார் பார்வதியுடனும் துறைமுகத்தில் வேலை பார்க்கும் தம்பியுடனும் வாழ்ந்து வருகிறாள். ஒரு கவிஞனான ராஜா இவர்களுக்கு தங்கியிருக்க இடம் கொடுத்திருக்கிறான். பத்மா ராஜாவை விரும்புகிறாள். பத்மாவின் தம்பி ஒரு விபத்தில் இறந்து விடுகிறான். ஒரு நல்லவரின் உதவியுடன் ராஜா வாய்ப்புகளைப் பெருக்க, சென்னை செல்கிறான். அங்கே ராமலிங்கம் என்ற ஒரு வெளியீட்டாளரைச் சந்திக்கிறான். அவர் மூலம் அவனது புத்தகங்கள் நன்றாக விற்பனையாகின்றன. வெளியீட்டாளரின் மகள் லதா, ராஜாவைக் காதலிக்கிறாள். இதனை அறிந்த பத்மா விரக்தியில் நோயாளியான ஒருவரை திருமணம் செய்கிறாள். அவரும் இறந்து விடுகிறார். ராஜாவுக்கும் லதாவுக்கும் திருமணம் நடக்க இருந்த நேரத்தில் பத்மா கல்யாண மண்டபத்துக்கு வருகிறாள். அவளைக் கண்ட ராஜா மனக்குழப்பமடைந்து கல்யாண மண்டபத்தை விட்டு வெளியேறுகிறான். இதனைக் கண்டு லதாவின் தந்தை நோயாளியாகிறார். லதாவின் திருமணம் நடந்தால் தான் அவரது நோய் குணமாகும் என டாக்டர் சொல்கிறார். அவருக்கு நன்றிக்கடன் பட்ட ராஜா, லதாவைத் திருமணம் செய்கிறான். அவர்களுக்கு ஒரு குழந்தை பிறக்கிறது. அக்குழந்தை மயக்கமடைகிறது. குழந்தையின் உயிரைக் காப்பாற்றத் தன் உயிரைக் கொடுக்க முன்வருகிறாள் பத்மா. குழந்தை பிழைக்கிறது. பத்மா இறக்கிறாள்.\n\nSection::::தயாரிப்பு விபரம்.\nஆடிப்பெருக்கு என்பது தமிழ் நாட்டில் கொண்டாடப்படும் ஒரு விழாவாகும். வாழ்வுக்கு ஆதாரமாக விளங்கும் நீருக்கு நன்றி செலுத்தும் இவ்விழாவைத் தலைப்பாகக் கொண்டுள்ள இத்திரைப்படத்தில் தலைப்புப் பாடலாக ஒலிக்கும் \"அன்னையின் அருளே வா\" என்ற பாடலைத் தவிர விழாவுக்கும் திரைப்படத்துக்கும் வேறு தொடர்பு இல்லை.<br>தற்போது மூடப்பட்டுவிட்ட மெஜஸ்டிக் கலையகத்தில் இத்திரைப்படம் படமாக்கப்பட்டது. காவேரியின் அழகு மிகு காட்சிகளை \"தம்பு\" சிறந்த முறையில் படமாக்கியுள்ளார்.\n\nSection::::பாடல்கள்.\nஇத்திரைப்படத்தில் ஒன்பது பாடல்கள் உள்ளன. ஏ. எம். ராஜா இசையமைத்துள்ளார். பாடல்களை கொத்தமங்கலம் சுப்பு, கே. டி. சந்தானம், கண்ணதாசன், சுரதா ஆகியோர் இயற்றியுள்ளனர்.\n\nSection::::வரவேற்பு.\nதிரைப்பட வரலாற்றாசிரியர் ராண்டார் கை இத்திரைப்படம் பற்றிக் குறிப்பிடும் போது, தலைப்புடன் தொடர்பில்லாத அதே சமயம் எதிர்பார்க்கப்பட்ட முடிவைக் கொண்டிருந்த கதை என்பதாலும், கதையில் வரும் அதிகமான சாவுகளாலும், இந்த திரைப்படம் வர்த்தக ரீதியாக வெற்றி பெறவில்லை எனக் கூறியுள்ளார். ஆயினும் ஜெமினி கணேசன், பி. சரோஜாதேவி இருவரின் நடிப்பும் குறிப்பிடத் தகுந்தது என்றும் கூறியுள்ளார்.\n"}
{"id": "318807", "url": "https://ta.wikipedia.org/wiki?curid=318807", "title": "செவான், ஆர்மீனியா", "text": "செவான், ஆர்மீனியா\n\nசெவான் \"(Sevaan) (ஆர்மேனியன்: Սեւան)\" நகரம் ஆர்மீனியாவில் இருக்கும் ஒரு பிரபலமான உல்லாச நகரமாகும். செவான் ஏரியின் வடமேற்கு கடற்கரையில் அமைந்துள்ள கெகார்குனிக் மாகாணத்தில், கடல் மட்டத்திலிருந்து 1925 மீட்டர் அல்லது 6316 அடி உயரத்தில் இந்நகரம் உள்ளது. செவானுக்கு வடகிழக்கில் தலைநகரம் யெரெவான் 65 கிலோமீட்டர் அல்லது 45 மைல் தொலைவிலும், வடக்கில் 35 கிலோமீட்டர் அல்லது 22 மைல் தொலைவில் கெகார்குனிக் மாகாணத்தின் நிர்வாக மையமாக இயங்கும் காவார் நகரமும் அமைந்துள்ளன.\n\nசெவான் நகரைச் சுற்றிலும் செவான் தேசியப் பூங்கா சூழ்ந்துள்ளது. நகரின் வடகிழக்குப் பகுதியில் தொடங்கும் இப்பூங்கா தென் மேற்குப் பகுதிவரை விரிவடைந்துள்ளது. கிழக்கில் செவான் ஏரி இந்நகரத்திற்கு இயற்கை எல்லையாக இருக்கிறது. \n2011 ஆம் ஆண்டின் மக்கள் தொகைக் கணக்கெடுப்பின்படி செவான் நகரின் மக்கள் தொகை 19,229 நபர்களாக இருந்தது. 2016 ஆம் ஆண்டின் அதிகாரப்பூர்வ மதிப்பீட்டின்படி மக்கள் தொகை 19,200 என அறியப்படுகிறது. \n\nSection::::பெயர்க்காரணம்.\nயெலெனோவ்கா (ஆர்மீனியா: Ելենովկա, உருசியா: Еленовка) என்ற பெயருடன் உருசிய மக்களின் குடியிருப்புப் பகுதியாக 1842 இல் இந்நகரம் இருந்தது. உருசியாவின் முதலாம் திசார் பௌலின் மகள் யெலீனா பாவ்லோவ்னாவின் பெயர் இந்நகரத்திற்குச் சூட்டப்பட்டிருந்தது. 1935 ஆம் ஆண்டு வரை யெலெனோவ்கா என்ற பெயரிலேயே அழைக்கப்பட்டுவந்த இந்நகரம் செவான் ஏரியை முன்வைத்து செவான் என்று பெயர் மாற்றம் செய்யப்பட்டது. \n\nSection::::வரலாறு.\nஆர்மீனியாவின் பண்டையப் பேரரசு அமைக்கப்பட்ட பிறகு, வரலாற்றுச் சிறப்புமிக்க அய்ராராட் மாகாணத்திற்குக் கிழக்கில் உள்ள மசாசு, வராசுனனிக் நிலப்பிரிவுகளுடன் தற்கால செவான் நகரப்பகுதி சேர்க்கப்பட்டது. \nசேர்க்கப்பட்ட இப்பகுதியானது 1842 ஆம் ஆண்டில் யெலென்கோவா என்ற பெயரில் உருசியர்களுக்கான உருவாக்கப்பட்டது. 19 ஆம் நூற்றாண்டின் இறுதிவரை உருசியர்கள் மிகுந்து வாழ்கின்ற ஒரு கிராமமாகவே யெலென்கோவா நீடித்தது. \n\n1935 ஆம் ஆண்டில் கெகார்குனிக் மாகாணத்தைச் சேர்ந்த திசமகாபெர்டு மற்றும் கோமத்சோர் பகுதிகளுக்கு அருகிலுள்ள கிராமங்கள் யெலென்கோ கிரமாத்திற்குள் சேர்த்துக் கொள்ளப்பட்டன. செவான் ஏரிக்கு அருகில் இப்பகுதி அமைந்திருந்தமையால் செவான் என்று பெயர் மாற்ரம் செய்யப்பட்டது. 1967 ஆம் ஆண்டில் இப்பகுதிக்கு ஒரு நகரம் என்ற மதிப்பு வழங்கப்பட்டது. \n\nநகரத்திற்கு இரண்டு மைல் அல்லது மூன்று கிலோமீட்டர் கிழக்கே செவான் தீபகற்பம் அமைந்துள்ளது. இங்கு 9 ஆம் நூற்றாண்டைச் சேர்ந்த செவானாவாங்கு மடாலயம் ஒன்று இடைக்கால ஆர்மீனியர்களின் கட்டிடக் கலைக்கு குறிப்பிடத்தக்க முக்கியத்துவம் மிக்க ஒரு சான்றாக உள்ளது. எச்மியாட்சின் நகரத்திலிருந்து வரும் துறவிகளுக்காக இம்மடலாயம் ஒதுக்கப்பட்டிருந்தது. இங்கு இரண்டு பேராலயங்கள் இருந்தன. திருத்தூதர்களுக்கான சர்ப் அராக்கிலாட்சு மற்றும் புனித மரியாளுக்கான சர்ப் அசுட்வாட்சட்சின் என்பவை அவ்விரண்டு பேராலயங்களாகும். இடைக்கால ஆர்மீனியாவின் பல்வேறு வகையான ஆர்மீனியா காச்கார்சு எனப்படும் கற்சிலுவைகள் இம்மடாலயத்தின் சிறப்புகளில் ஒன்றாகும். தொடக்கத்தில் தீவின் தெற்குக் கடற்கரையில் இம்மடாலயம் கட்டப்பட்டிருந்தது. யோசப் இசுடாலின் ஆட்சிக்காலத்தில் செவான் ஏரியை, செயற்கையாக வற்றச் செய்து நீர் மட்டத்தை 20 மீட்டர்களுக்கும் குறைவாக்கினார்கள். இதன் பின்னர்தான் தீவு தீபகற்பமானது. \nவாசுகெனியன் இறைமையியல் நிறுவனம் இத்தீபகற்பத்தில் இடம்பெற்றுள்ள மற்றொரு மதச்சார்பு அமைப்பு ஆகும். செவான் நகரில் இந்நிறுவனம் 2004 ஆம் ஆண்டில் நிறுவப்பட்டது. \nகி.மு.மூன்றாம் நூற்றாண்டைச் சேர்ந்த செப்பமுறாக் கற்காரைக் கட்டிடப் படையரண் ஒன்று செவானுக்கு வடக்கில் இவர்களின் கட்டிடக்கலைக்குச் சான்றாக விளங்குகிறது. மாசுடோட்சினெர் என்ற மற்றொரு செப்பமுறாக் கற்காரைக் கட்டிடம் அருகிலுள்ள திசமகாபெர்டுவில் காணப்படுகிறது.\n\nSection::::புவியியல்.\nசெவான் ஏரிக்கு வடமேற்குக் கரையில் இந்நகரம் அமைந்துள்ளது. வடக்கில் பம்பாக் மலையும், மேற்கில் கெக்காம் மலையும் செவான் நகரத்தை பெரும்பான்மையாக ஆக்ரமித்துள்ளன\n\nSection::::செவான் தேசியப் பூங்கா.\nசெவான் ஏரியையும் அதன் சுற்றுப்புறங்களையும் பாதுக்கக்கும் நோக்கில், செவான் தேசியப் பூங்கா 1978 ஆம் ஆண்டில் நிறுவப்பட்டது. இயற்கை பாதுகாப்பு அமைச்சகத்தின் அதிகார வரம்பு இப்பூங்காவைப் பாதுகாக்கிறது. இங்கு ஓர் ஆராய்ச்சி மையம் நிர்வகிக்கப்பட்டு சுற்றுச் சூழல் கண்காணிப்புடன் பல்வேறு பாதுகாப்பு நடவடிக்கைகள் மேற்கொள்ளப்படுகின்றன. உரிமம் உள்ளவர்கள் மட்டுமே ஏரியைச் சுற்றி மீன்பிடிக்க இயலும் என்று கட்டுப்பாடுகள் விதிக்கப்பட்டு அவை நடை முறைப்படுத்தப்பட்டுள்ளன. \n\nஇப்பூங்கா செவான் ஏரியைச் சுற்றியுள்ள பெரும்பான்மையான நிலப்பகுதியை ஆக்ரமித்துள்ளது. நகரத்தின் வடகிழக்குப் பகுதியில் தொடங்கி தென்மேற்குப் பகுதிவரை இப்பூங்கா பரவியுள்ளது. 1501 சதுர கிலோமீட்டர் பரப்பளவில் விரிவடைந்துள்ள பூங்காவின் பரப்பில் சுமார் 24900 எக்டேர் நிலப்பரப்பு ஏரிப்புறத்து நிலங்களாகும். ஆர்குனி, கெகாமா, வர்தெனிசு, பம்பாக், செவான் போன்ற மலைகளின் சரிவுகளால் இப்பூங்கா சூழப்பட்டுள்ளது. 1600 வகையான தாவரங்களும், 330 வகையான விலங்கு வகைகளும் இப்பூங்காவில் காணப்படுகின்றன. இயற்கைப் பாதுகாப்புப் பகுதி, பொழுது போக்குப் பகுதி, பொருளாதாரப் பயன்பாட்டுப் பகுதி என்ற மூன்று பகுதிகளாகப் பூங்கா பிரிக்கப்பட்டுள்ளது. \nசெவான் ஏரிப் பள்ளத்தாக்குப் பகுதியானது, மிதவெப்பத் தாவரங்களுக்கும், ஆர்மீனிய-ஈரானிய வறண்ட நிலத்தாவரங்களுக்கும் இடைநிலப் பகுதியாகத் திகழ்கிறது. எனினும், செவான் பள்ளத்தாக்கில் பாலூட்டிகள் பற்றிய அறிவியல் ஆய்வுகள் மிகவும் குறைவேயாகும். ஓநாய், குள்ளநரி, நரி, கீரி மற்றும் பூனை போன்றவை தேசிய பூங்காவில் காணப்படுகின்றன.\n\nSection::::செவான் தாவரவியற் பூங்கா.\n5 எக்டேர் பரப்பளவில் கடல் மட்டத்திலிருந்து 2000 மீட்டர் உயரத்தில் செவான் தாவரவியற் பூங்கா அமைந்துள்ளது. 650 வகைக்கும் மேற்பட்ட உள்ளூர், வட அமெரிக்க ஆசிய மற்றும் ஐரோப்பிய இனத்தாவரங்களின் இருப்பிடமாக 1944 ஆம் ஆண்டு முதல் இயங்கி வரும் இப்பூங்கா ஆர்மேனியன் தேசிய அறிவியல் அகாடமியினால் கண்காணிக்கப்படுகிறது\n\nSection::::காலநிலை.\nமிதமான குறுகிய கோடை, நீண்ட குளிரான பனிப்பொழிவு கொண்ட குளிர்காலம் என செவான் நகரின் காலநிலை வகைப்படுத்தப்படுகிறது. தெற்குப் பகுதியில் அமைந்திருந்தாலும் உயரம் மற்றும் கண்டவியல்பு காரணமாக செவான் நகரின் காலநிலை கிழக்கு பின்லாந்தின் காலநிலையை ஒத்திருக்கிறது. \n\nSection::::மக்கள் தொகையியல்.\n1989 ஆண்டின் மக்கள் தொகைக் கணக்கெடுப்பில் 27000 நபர்களாக இருந்த நகரின் மக்கள் தொகை 2011 கணக்கெடுக்கப்பின் போது 19,229 ஆக குறைந்திருந்தது.\nநகர மக்கள் தொகையில் பெரும்பாலானவர்கள் குறிப்பாக கோடைக் காலத்தில் விவசாயம், மீன் பிடித்தல் மற்றும் சுற்றுலா சேவைகளில் பொருள் ஈட்டுகின்றனர். \n1873 ஆம் ஆண்டில் இருந்து செவான் நகரின் மக்கள் தொகை காலவரிசை இங்கு தரப்பட்டுள்ளது. \n\nசெவான் நகரின் நகராட்சிப் பகுதியாக விளங்கும் அருகிலுள்ள ககாரின் கிராமத்தின் மக்கள் தொகை 1379 ஆகும்.\n\nSection::::மதம்.\nசெவான் நகர மக்களில் பெரும்பாலானவர்கள் ஆர்மீனியன் திருச்சபை பேராலயத்தைச் சேர்ந்தவர்களாவர். பரிசுத்த தலைமைத் தேவதூதர் பேராலயம் இந்நகரின் முக்கியமான ஆலயமாகும். 2015 ஆம் ஆண்டு மேமாதம் 31 ஆம் நாள் இப்பேராலயம் அர்ப்பணிக்கப்பட்டது. யூத மதத்தவர் சிலரும் நகரில் வசிக்கின்றனர்.\n\nSection::::பண்பாடு.\nகலாச்சாரத்தை வெளிப்படுத்தும் அரண்மனையும் பல பொது நூலகங்களும் நகரத்தில் இடம்பெற்றுள்ளன. செவான் தாவரவியற் பூங்காவைப் போன்று புவியியல் அருங்காட்சியகம் ஒன்றும் இங்கு இயங்குகிறது.\nஆர்மீனியக் குடியரசுத்தலைவரின் கோடை வாழிடம் செவான் தீபகற்பத்தில் அமைந்துள்ளது. \n\nSection::::போக்குவரத்து.\nஎம்-4 நெடுஞ்சாலையில் செவான் நகரம் அமைந்துள்ளது. இந்நெடுஞ்சாலை கிழக்கில் தலைநகரம் யெராவனையும் வடகிழக்கு ஆர்மீனியாவையும் இணைக்கிறது. \nதலைநகரமான யெரவான் செல்வதற்குரிய ஒரு இரயில் பாதையும் இங்கு உண்டு. \n\nSection::::பொருளாதாரம்.\nSection::::தொழிற்சாலைகள்.\nசோவியத் ஆட்சிக்காலத்தில் செவான் நகரில் தொழில்துறை வேகமாக வளர்ச்சியடைந்தது. 1940 களில் பல திட்டங்கள் குறிப்பாக கட்டுமானத் தொழிற் பொருட்கள் உற்பத்தி செய்யப்பட்டன. தற்போது செவான் நகரம் பல்வேறு வகையான மதுபானங்கள் தயாரிப்பின் தாயகமாக விளங்குகிறது.\nஇவை தவிர ஒரு பெரிய மாவு ஆலையும் பதிவு செய்யப்பட்ட உணவு மற்றும் பால் பொருட்கள் தயாரிப்பும் நகரத்தில் செயல்பட்டு வருகின்றன.\n\nSection::::சுற்றுலாவும் சேவை நிறுவனங்களும்.\nகுறுகிய மிதமான கோடைக்காலம் செவான் நகரில் நிலவுவதால் இது ஒரு பிரபலமான உல்லாச நகரமாகத் திகழ்கிறது. தொழிமுறை மற்ரும் பொழுது போக்கு விளையாட்டு வீரர்கள் பயிற்சிக்காக இங்கு வருகின்றனர். கடற்கரை கால்பந்து, கடற்கரை கைப்பந்து, தண்ணீர் விளையாட்டுகள் போன்ற விளையாட்டுகள் இங்கு விளையாடப்படுகின்றன. தண்ணீர்ப் பூங்கா, குதிரைச் சவாரி கழ்கம், டென்னிசு மையம். கூடைப்பந்து , கால்பந்து மைதானங்கள் போன்ற வசதிகள் இங்கு செய்யப்பட்டுள்ளன. \n\nநகரில் ஒரு பொது மருத்துவமனை, மனநல மருத்துவமனை ஆகியன செயற்படுகின்றன. \n\nSection::::கல்வி.\nபொதுக்கல்வி பள்ளிக் கூடங்கள் ஏழும் 4 கிண்டர் கார்டன் மழலையர் பள்ளிகளும் இங்கு செயற்படுகின்றன. ஆர்மீனியா தேசிய அறிவியல் நிறுவன இயற்பியல் நிறுவனத்தின் கிளை செவான் நகரில் இயங்குகிறது.\n\nSection::::விளையாட்டு.\n1990 மற்றும் 1994 ஆம் ஆண்டுகளுக்கு இடைப்பட காலத்தில் அக்டமர் செவான் கால்பந்துக் கழகம் இந்நகரின் சார்பாக உள்ளூர் போட்டிகளில் பங்கேற்றது. கடற்கரைக் கைப்பந்து, கடற்கரைக் கால்பந்து மற்ரும் காற்றுலாவல் போன்றவை இங்கு பிரபலமான விளையாட்டுகளாகும். கால்பந்துக் கழகமும், விளையாட்டு வளாகமும் இங்கு கட்டப்பட்டு வருகின்றன.\n\n"}
{"id": "318836", "url": "https://ta.wikipedia.org/wiki?curid=318836", "title": "எர்தினெட் சுரங்க நிறுவனம்", "text": "எர்தினெட் சுரங்க நிறுவனம்\n\nஎர்தினெட் சுரங்க நிறுவனம் \"(ஆங்கிலம்: Erdenet Mining Corporation, மங்கோலியன்: Эрдэнэт үйлдвэр)\" என்பது மங்கோலியாவின் எர்தினெட் நகரில் அமைந்துள்ள ஒரு சுரங்கத் தொழில் நிறுவனமாகும்.\n\nஉலகத்தில் நான்காவது மிகப்பெரியதும், ஆசியாவின் மிகப்பெரியதுமான தாமிரத்தாது சுரங்கத்தில் இருந்து தாமிரத்தை எடுப்பதற்காக 1974 ஆம் ஆண்டு எர்தினெட் நகரம் உருவாக்கப்பட்டது. மங்கோலியா, உருசியா ஆகிய இரண்டு நாடுகளின் கூட்டுமுயற்சியில் உருவானதே எர்தினெட் சுரங்க நிறுவனமாகும். இந்நிறுவனந்தான் மங்கோலியா நாட்டிற்கான வருவாயின் பெரும்பகுதியை ஈட்டித்தருகிறது. ஆண்டிற்கு 22.23 மில்லியன் டன் தாமிரத் தாது எர்தினெட் சுரங்கத்திலிருந்து வெட்டி எடுக்கப்படுகிறது. இத்தாதுவிலிருந்து 1,26,700 டன் தாமிரமும், 1954 டன் மாலிப்டினமும் உற்பத்தி செய்யப்படுகிறது. மங்கோலியாவின் மொத்த உள்நாட்டு உற்பத்தியில் 13.5 சதவீதத்தை இச்சுரங்கம் அளிக்கிறது. மேலும் 8000 பணியாளர்களுக்கு வேலைவாய்ப்பையும் ஏழு சதவீத வரி வருவாயையும் எர்தினெட் சுரங்கம் அளிக்கிறது.\n\nSection::::வரலாறு.\nஎர்தினெட் நகரமும் உற்பத்தி ஆலையும் சோவியத் நிபுணர்கள் உதவியுடன் சோவியத் நாட்டின் தொழில்நுட்பத்தில் கட்டப்பட்டன. எர்தினெட்டின் தாமிரத்தாது குவியல் கண்டுபிடிப்புடன் தொடர்புள்ள ஒரு தனி வரலாறு இருக்கிறது. முற்காலத்தில் சீன சுரங்க நிபுணர்கள் இவ்விடத்தில் தாமிரத்தைத் தனித்துப் பிரித்தார்களாம். ஆனால் அங்கு உருவான ஒரு புயலின் போது அவர்கள் மின்னலால் தாக்கப்பட்டனராம். அப்போதிலிருந்து இன்றுவரை, அம்மலை அதாவது எர்தினெட் குவியல் ஒரு புனித மலையாகக் கருதப்படுகிறது. பல்வேறு சடங்குகளும் சம்பிரதாயங்களும் உருவாக்கப்பட்டன. பெண்கள் இம்மலையில் ஏறுவதற்கு தடை விதிக்கப்பட்டது. \n\nஇருபதாம் நூற்றாண்டின் பின்னைய ஐம்பதுகளில் எர்தினெட் குவியல் தொடர்பான புவியியல் நில ஆய்வுகள் தொடங்கப்பட்டன. 1958, 1959 ஆம் ஆண்டுகளில் புவியியல் வல்லுனர்களின் வழிகாட்டுதலுடன் முதன்முதலாக எர்தினெட் குவியல் தளம் சோதனைக்கு உட்படுத்தப்பட்டது. ஆனால் அப்போது இக்குவியலின் உபயோகம் தெரியாமல் நடைமுறை மதிப்பு ஏதுமில்லாத ஒரு குவியல் என்று அத்தளம் மதிப்பிடப்பட்டது.\n1960 களின் ஆரம்பத்தில் மங்கோலிய தேசிய புவியியல் அமைப்பு செக்கோசிலோவாக்கியா உள்ளிட்ட ஐரோப்பிய சோசலிச நாடுகளின் புவியியல் நிறுவனங்களுடன் இணைந்து தீவிரமான ஆய்வுகளில் ஒத்துழைக்கத் தொடங்கியது. செக்-மங்கோலிய கூட்டு முயற்சியில் முதலாவது புவியியல் சுற்றாய்வுப் பயணக்குழு மங்கோலியாவில் 1962 ஆம் ஆண்டு நிறுவப்பட்டது. பல்கன் மாகாணம், குப்சுகுல் ஏரி முதலிய இடங்களில் எர்தினெட் குவியல் தளம் தொடர்பான செயல்பாடுகளை முன்னெடுக்கத் தொடங்கியது.\n\nஅந்த நேரத்தில் இப்பயணக்குழுவில் பிராகா மாநில பல்கலைக்கழகப் பேராசியர், செக்-மங்கோலிய கூட்டுப் பயணக்குழுவின் தலைவர் மற்றும் புவியமைப்புக் குழுவின் தலைவர் ஆகியோர் இடம்பெற்றிருந்தனர். தளத்தில் நிலவியல் ஆய்வுகளை மேற்கொளவதற்கான ஒப்புதலை 1964 ஆம் ஆண்டில் இவர்கள் அளித்தனர். \n\nமுன்னதாக 1963 ஆம் ஆண்டில், சோவியத் புவியியலாளர்கள் அகமோலியானா மற்றும் உசாகோ தலைமையிலான புவியியல் ஆய்வுக் குழு ஒரு மாதத்திற்குள் பணியைத் தொடங்கியிருந்தது. இதற்குப் பின் அவர்கள் தளத்தின் காட்சிப் புவியியல் வரைபடத்தை 1:25000 விகித அளவில் உருவாக்கினர். குழிகள் மற்றும் அகழிகள் தோண்டும் இடங்களையும் குறித்திருந்தனர். இப்பணிகளின் விளைவாக எர்தினெட் சுரங்கத் தளத்தில் 150 மில்லியன் டன் தாமிரத்தாது இருக்கலாம் என மதிப்பிடப்பட்டது.\n\nஇதே ஆண்டில் மங்கோலிய நிலவியல் வல்லுநர்களும் பழைய தயாரிப்பளர்கள் கொடுத்த தாமிரத்தின் இருப்பு தொடர்பான அறிக்கையின் அடிப்படையில் புவியமைப்பு சுற்றாய்வுப் பயணத்தை தொடங்கியிருந்தனர். \n1964-68 ஆம் ஆண்டுகளில் மங்கோலிய செக்கோசிலோவேகிய புவியமைப்புக் கூட்டுக்குழுவில் எர்தினெட் குவியலில் இருந்து தாதுவை எடுப்பதற்கான சாத்தியக்கூறுகள் ஆராயப்பட்டன. புவியமைப்பு , புவிவேதியல் அளவை, சுரங்கம் தோண்டுதல் உள்ளிட்டவை தொடர்பான நடுத்தர மற்றும் பெரிய அளவு நடவடிக்கைத் திட்டங்களும் ஆராயப்பட்டன. இத்தொடர்ச்சியான ஆய்வுகளின் விளைவாக தளத்தில் 612 மில்லியன் டன் தாமிரம் மற்றும் மாலிப்டினம் தாதுக்கள் இருப்பில் இருக்கலாம் என்று மதிப்பிடப்பட்டது.\n\nமங்கோலிய செக்கோசிலோவேகிய கூட்டு புவியமைப்புக் குழு இத்தளத்தில் தன்னுடைய பயணத்தை நிறைவு செயத பிறகு, குழுவின் முதன்மைப் பொறியாளர் துமென்பயாரா, புவியியலர் சாந்துய்சாவா ஆகியோரின் வழிகாட்டுதலில் மங்கோலியப் சுற்றாய்வுப்பயண வேலை தொடர்ந்தது. \n\nஇந்தக்குழு முதலில் தளத்தில் பூர்வாங்க ஆய்வுகளை நடத்தியது. சுரங்கம் வெட்டுதல் மற்றும் தோண்டுதல் நடவடிக்கைகளைத் தொடர்ந்து நடத்தியது. தாமிர மாலிப்டினம் தாதுக்கள் தொடர்பான தொழில்நுட்ப ஆய்வுகளை மேற்கொண்டது. இதன் விளைவாக, 670 மில்லியன் டன் அளவு செம்பு தாதுக்கள் இருக்கலாம் என கணக்கிடப்பட்டது. \nசோவியத் புவியியலர்களான இ.ஐ.மார்டோசுவிட்கிம், வி.எசு.கலினினைம் மற்றும் மங்கோலிய புவியியலர் துமென்பேயரோம் ஆகியோரின் தலைமையில் அமைந்த பல்கான் மாகாண புவியமைப்பு வெள்ளோட்ட ஆய்வுக்க்குழு அடுத்த இருபது மாதங்களுக்குள் அவசியமான நுண் ஆய்வுகளை மேற்கொண்டது. நீள அகலங்கள் 500-1500 , ஆழம் 400 மீட்டர் கொண்டதாக எர்தினெட்டின் குவியல் இருப்பதாக மதிப்பீடு செய்யப்பட்டது\n"}
{"id": "318838", "url": "https://ta.wikipedia.org/wiki?curid=318838", "title": "முல்லைவனம்", "text": "முல்லைவனம்\n\nமுல்லைவனம் 1955 ஆம் ஆண்டு வெளியான இந்திய தமிழ்த் திரைப்படமாகும். வி. கிருஷ்ணன் இயக்கத்தில் உருவான இத்திரைப்படத்தில் ஸ்ரீராம் (மதுரை ஸ்ரீராம் நாயுடு), குமாரி ருக்மிணி ஆகியோர் முக்கிய பாத்திரங்களில் நடித்திருந்தனர்.\n\nSection::::திரைக்கதை.\nபவானி என்ற ஒரு பெண் அஞ்சல் பட்டுவாடா செய்யும் பழைய வண்டி ஒன்றில் பயணம் செய்து கொண்டிருக்கிறாள். கூட வரும் இன்னொரு பயணி அவளுக்கு ஒரு கதை சொல்கிறார். ஒரு இளம் பெண் இருந்தாள். அவள் ஒருவரை விரும்பினாள். ஆனால் கொடுமைக்காரியான அவளது அத்தை அவளைத் தன் தம்பிக்கு வலுக்கட்டாயமாகத் திருமணம் செய்ய முற்படுகிறாள். திருமண வைபவம் நடக்க இருந்த சமயத்தில் தாலி காணாமற் போய் விடுகிறது. அந்த இளம் பெண் அவள் விரும்பியவனைத் திருமணம் செய்வதற்கு என்னவெல்லாம் நடக்கிறது என்பதே மீதிக் கதையாகும்.\n\n\nSection::::தயாரிப்பு விபரம்.\nகோவை அரவிந்த் பிக்சர்ஸ் உரிமையாளர் வி. கிருஷ்ணன் தயாரித்த பல படங்களில் இதுவும் ஒன்று. ராஜேஸ்வரி, லலிதா ராவ் ஆகியோரின் நடனம் இத்திரைப்படத்தில் இடம்பெற்றது. நட்டுவாங்கம் செய்தவர் பிரபல நட்டுவனார் வழுவூர் பி. இராமையா பிள்ளை\n\nSection::::பாடல்கள்.\nதிரைப்படத்துக்கு இசையமைத்தவர் கே. வி. மகாதேவன். பாடல்களை இயற்றியோர்: கு. சா. கிருஷ்ணமூர்த்தி, தஞ்சை ராமையாதாஸ், கே. எம். ஷெரிப், கொ. கு. ஆகியோர். பின்னணி பாடியவர்கள்: எம். கே. விஜயா, குருவாயூர் பொன்னம்மா, ஏ. பி. கோமளா, ராதா ஜெயலட்சுமி, ஜெயசக்திவேல், கஜலட்சுமி, டி. எம். சௌந்தரராஜன் ஆகியோர்.\n\nபின்வரும் பாடல்கள் பட்டியல் \"ஸ்பைசிஆனியன். காம்\" தளத்திலிருந்து தொகுக்கப்பட்டது \n"}
{"id": "318852", "url": "https://ta.wikipedia.org/wiki?curid=318852", "title": "சாது", "text": "சாது\n\nசாது என்பதற்கு தன்னறிவு, இறை பக்தி, தியாகம், வைராக்கியம் மற்றும் சத்தியம், அகிம்சை, தவம், எளிமை ஆகிய நற்குணங்களில், பிறருக்கு முன்மாதிரியாக வாழ்பவர் என இந்து சமய சாத்திரங்கள் கூறுகிறது.\n\nSection::::பெயர்க் காரணம்.\nசாது எனும் சொல், சமசுகிருத மொழியில் சத்தியம் எனப்படும் சத் என்ற வினைச் சொல்லிருந்து பெறப்பட்டுள்ளது. இலத்தீன் மொழியில் \"சாங்டஸ்\" (sanctus) என்பதற்கு \"புனிதமான\" (sacred) என்று பொருள் படும்.\n\n\n\nSection::::மேற்கோள்கள்.\nஆதார நூற்பட்டியல்\n"}
{"id": "318884", "url": "https://ta.wikipedia.org/wiki?curid=318884", "title": "செல்வ மகள்", "text": "செல்வ மகள்\n\nசெல்வ மகள் 1967 ஆம் ஆண்டு வெளியான ஒரு இந்திய தமிழ்த் திரைப்படமாகும். கே. வி. ஸ்ரீநிவாஸ் இயக்கத்தில் உருவான இத்திரைப்படத்தில் ஜெய்சங்கர், ராஜஸ்ரீ ஆகியோர் முக்கிய பாத்திரங்களில் நடித்திருந்தார்கள்\n\nSection::::திரைக்கதை.\nபல திருட்டுக்குற்றங்களை அடுத்து பலராமன் (மேஜர் சுந்தரராஜன்) தன் மனைவி பார்வதியையும் (பண்டரிபாய்) மகனையும் பிரிந்து நாட்டை விட்டு ஓடிப்போகிறான். சந்தர்ப்பவசத்தால் தாயும் மகனும் பிரிகின்றனர். இளம் பையனைக் கண்ட ஒரு நல்லவர் அவனுக்கு சேகர் (ஜெய்சங்கர்) எனப் பெயரிட்டு, வளர்த்து ஆளாக்குகிறார். அவனும் நன்றாகக் கல்வி கற்று முன்னேறுகிறான். சேகர், சாரதா (ராஜஸ்ரீ) என்ற பெண்ணைக் காதலிக்கிறான். சாரதா ஒரு பணக்கார பேங்கரான ரங்கநாதன் (வி. எஸ். ராகவன்) என்பவரின் ஒரே மகள். இந்த நிலையில் பலராமன் நாட்டுக்குத் திரும்பி வந்து பாலசுந்தரம் என்று பெயரை மாற்றிக் கொள்கிறான். தன் இன்னொரு மனைவியின் மகனான மோகன் (ஸ்ரீகாந்த்) என்பவனுடன் சேர்ந்து ஒரு நேர்மையற்ற வியாபாரத்தைத் தொடங்குகிறான். ரங்கநாதனைக் குறி வைக்கிறான். அதே சமயம் மோகன் சாரதா மேல் கண் வைக்கிறான். ஏமாற்றுகளும் தந்திரங்களும் தொடருகின்றன. முடிவில் கடந்த கால உண்மைகள் எவ்வாறு வெளியாகின்றன என்பதே மீதிக் கதையாகும்.\n\nSection::::பாடல்கள்.\nஇத் திரைப்படத்திற்கு எம். எஸ். விஸ்வநாதன் இசையமைத்தார். பாடல்களை கண்ணதாசன், வாலி ஆகியோர் எழுதினர். பின்னணி பாடியவர்கள்: டி. எம். சௌந்தரராஜன், ஏ. எல். ராகவன், பி. சுசீலா, எல். ஆர். ஈஸ்வரி ஆகியோர்.\n"}
{"id": "318887", "url": "https://ta.wikipedia.org/wiki?curid=318887", "title": "துன்னாலை புளியங்கியான் பிள்ளையார் கோவில்", "text": "துன்னாலை புளியங்கியான் பிள்ளையார் கோவில்\n\nதுன்னாலை புளியங்கியான்  பிள்ளையார் கோவில், இலங்கையின் வட மாகாணத்திலுள்ள யாழ்ப்பாண மாவட்டத்தில் வடமராட்சிப் பகுதியிலுள்ள துன்னாலை எனும் ஊரில் உள்ளது. இவ்வாலயத்தின் மூல மூர்த்தியாக பிள்ளையார் உள்ளது\n= அமைவிடம் =\nயாழ்குடாநாட்டின் வடமராட்சியினதும் துன்னாலையினதும் மிகவும் முக்கிய நுழைவாயிலில் பேழை வயிற்று சிதம்பர சிவ விநாயகராக எழுந்தருளியிருப்பவர் புளியங்கியான்  பிள்ளையாராவார். நரசிம்ம வர்மன் (அரசன் ) படையெடுத்த பின்பு சேனாதிபதியாகவிருந்த  பரஞ்சோதி முனிவரால் தென்னிந்தியாவுக்கு விநாயகர்  கொண்டு வரப்பட்டாலும் ஒல்லாந்தர்,போர்த்துக்கேயர் இந்த நாட்டுக்கு புக முன் குடிசையில்   விருட்ஷத்தின் கீழ் வைத்து விளக்கேற்றி வந்த ஓர் ஆலயமாகும்.\n\n= ஆலய வரலாறு =\nஆரம்பத்தில் வல்லிக்கொல்லன் வேலகொல்லன்  என பெயர் சொல்லிக் குறிப்பிடுமளவுக்கு கொல்லர் வம்சத்தினாலும் ஆதரித்து வழிபட்டு வந்த ஸ்தலமாகவும்  இருந்தது எனச் சுவடிகள் மூலமும் செவி வழிவந்த கதைகளின் மூலமும் ஊகித்து உண்மையென கருதப் போதிய இடமுண்டு. மேற்குறிப்பிட்ட வம்சத்தினரின் 6 ம் சந்ததியாகக் கரவெட்டி கிழக்கில் வாழ்கின்ற திருமதி. கிட்டினர் சின்னம்மா - திரு.வேலுப்பிள்ளை செல்லத்துரை ஆகியவர்களும் மேற்கூறியதை உறுதிப்படுத்தியுள்ளார்கள். பிள்ளையாருக்கு அரசமரமாகும் ஆனால் இங்கு வளர்வது வில்பமரமே.ஆரம்பத்தில் இவ்வாலயத்தில் கிழக்கே துன்னாலை அதாவது பருத்தித்துறை - சாவகச்சேரி வீதிக்குக் கிழக்கில் வாழ் பகுதி மக்களாலும் ,மற்றைய கிரான் ஊரிக்காடு என்ற பெயருடைய இடத்து மக்களாலும் (இப்பொது அக் குடிகளில்லை ) வழிபட்டமைக்குச்  சான்றுகள் உண்டு.அதற்கு கிழக்கே செட்டிகாடு என்னும் இடம் வலிகண்டி வரைக்கும் பரந்து காணப்படும் ஊர் மனையாகும் . அங்கே மக்கள் ஒரு காலத்தில் வாழ்ந்தார்கள் .அவர்களும் இவ்வாலயத்தில்  திருப்பணி வேலை செய்து வழிபட்டு வந்துள்ளார்கள்.அத்துடன் செட்டிக்காட்டில் வைரவர் கோவிலைக் கட்டி வழிபட்டமைக்கும் சான்றுகள் உண்டு. இப்பொழுதும் அவ் வைரவர் கோவில் உண்டு.\n\nஅத்துடன் செட்டிகாடு என்னும் பகுதிக்கு வடகிழக்குத் திசையில் வல்லிபுர ஆழ்வார் கோயிலை அண்டி சாயக்காரர் வாழ்ந்ததற்கும் சான்றுகள் உண்டு.\nஇப்பொழுது குறுக்கட்டு பிள்ளையார் என வழங்கப்படும் ஸ்தலத்தில் கேணிக்கருகில் இப்பொழுது பிரதிஷ்டை செய்திருக்கும் பிள்ளையார்  ஓர் மரத்தின் கீழ் வைத்துப் பூசிக்கப்பட்டு வந்தது என்றும்,மாடுகள் மேய்த்து வந்த வல்லிநாச்சி விஷ்ணு சக்கரத்தை பெற முன் இப்பிள்ளையாரை  வணங்கி வந்தார் என்றும் அவர் வழித்தோன்றலாகிய வராத்துப்பிள்ளையில் தற்போது வாழ்ந்த  திருமதி ப.செல்லத்துரை என்னும் பெண்மணி கூறியுள்ளார் . (வல்லிநாச்சியார் வழித்தோன்றல் )இச் சிதம்பர விநாயகர் கோவில் முதலில் ஸ்தாபிக்கப்பட்டதற்கு இன்னுமொரு சான்று உண்டு.அல்வாய்  இலக்கடி என்னும் இடத்தைச் சேர்ந்த எஸ்.வெள்ளிப்பிள்ளை என்னும் ஒருவர் அனுராதபுரத்தில் வாழ்ந்த காலத்தில் சட்டத்திற்குப் புறம்பாக நடந்ததனால் தண்டனையிலிருந்து தன்னைக் காப்பாற்றி கொள்வதற்காகச் செய்யப்பட்ட  நேர்த்திக் கடனுக்காக ஆலயத்தை சுற்றி மதில் கட்டினார் , என்றும் கூறும்பொழுது அல்வாய் வரைக்கும் வணக்கத்துக்குரிய ஆலயமாக இருந்திருக்கிறது என்று கருதவும் இடமுண்டு .\n\nஅதோடு பிள்ளையார் கர்ப்பகப்  பீடத்திற்கு மேலும் வைரவர் சந்நிதியின்  கலசங்களைக் கொண்டும் ஐந்நூறு ஆண்டுகளுக்கு மேற்பட்டது ,என்பதையும் உறுதிப்படுத்தலாம். காங்கேசன்துறை வீதியிலுள்ள திரு.எல். கெங்காதரன் என்னும் சிற்பாச்சாரியார் இக்கலசங்கள் ஆகக்குறைந்தது இருநூறு , முந்நூறு ஆண்டுகளுக்கு நிறைபெறக்கூடியதாக  ஆக்கப்பட்ட கலசங்கள் என்று மன உறுதியோடு புகழ்ந்தார்  இப் புராதன கலசங்களிலிருந்தும் புளியங்கியான்   சிதம்பர  சிவ விநாயகர் கோவில் மிகவும் பழமை வாய்ந்ததென அறுதியிட்டுக்   கூற முடியும்.\n\nஅத்துடன் புலோலி தெற்கு,துன்னாலை முதலிய இடங்களில் வசிப்பவர் ஸ்தாபித்த பழைய ஆலயமாகும் . பின்பு புலோலி வாழ் மக்கள் முறாவில்  பிள்ளையார் கோவில் ஒன்றைத் துன்னாலை எல்லையில் ஸ்தாபித்து வணங்கி வருவதும் குறிப்பிடத்தக்கது.\n\nஅத்துடன் புலோலி உதய கதிர்காமாப்பிள்ளையார் திருப்பணிச்சபை  புளியங்கியான் திருப்பணிக்குப் பண உதவி செய்ததிலிருந்தும் புலோலியாருக்கும்  ஆரம்பத் தொடர்பு இருந்தது என்பதை ஒரு விதத்தில் ஊகிக்கலாம்.\n\n= ஐங்கரன் பெருமைகள் =\nஇந்துக்கள் அனுஷ்ட்டிக்கும் முக்கிய  விரதங்களுக்குள் ஒன்றாக விளங்குவது விநாய சதுர்த்தி . இதனை கணேஷ சதுர்த்தி எனவும் வழங்குவர். இது ஆவணி மாதத்தில் வரும் வளர்பிறையின் 5ம் நாள் அனுஷ்ட்டிக்கப்படுகின்றது . விநாயகருடைய யானைமுகம்  ஞானத்தைக்  குறிப்பதால் வலிமை,விவேகம்,ஞானம் இவற்றை வேண்டி இவ்விரதத்தை விசேட பூசை வழிபாடுகளுடன் இயற்றி வழிபடுவர் மக்கள் .\n\nவிநாயகக் கடவுளின் பிறப்பைப் பற்றி பலவகையான புராணக் கதைகள் காணப்படுகின்றன. ஒரு சமயம் சிவபெருமான் வேட்டையாடச் சென்றிருந்த போது பார்வதி தேவியார் நீராட நினைத்து வாயிலிற் காவற்காரன் ஒருவனைத்  தாமே சிருஷ்டித்துக் காவலுக்குக் கமர்த்தி வைத்து நீராட சென்றார் . விரைவிலே வேட்டையை முடித்துத் திரும்பிய சிவபெருமானை வாயிலில் இருந்த காவற்காரன் உள்ளே செல்ல அனுமதிக்கவில்லை .கோபத்திற்குள்ளான சிவபெருமான் அக்காவற்காரனின் தலையை துண்டித்து விட்டார் . பார்வதி தேவியார் வெளியே வந்து பார்த்த போது காவலாளியின்  தலை துண்டிக்கப்பட்டிருந்ததைக் கண்டு,நடந்தவற்றைக் கூறினார். சிவபெருமான் அக்காவலாளியை உயிர்ப்பிக்கக் கருதி வடக்கே சென்று ,முதலிலே காட்டிற் காணும் மிருகமொன்றின் தலையை கொண்டுவரும்படி தனது ஏவலாளரை அனுப்பினார் . அங்கனம் சென்ற ஏவலாளர் முதலிற் பார்த்ததாக யானையின் தலையைக் கொண்டு வந்து பொருத்தினர் .இவ்வகையில் உருவானவரே  விநாயகர் என வட நாட்டவர் கூறுகின்றனர். பார்வதி  தனது காவலாளியை   உருவாக்கிய நாள் ஆவணி வளர்பிறைச் சதுர்த்தி நாளாகும். இதனால் வடநாடெங்கும்  யாகங்களோடு கூடிய விசேட வழிபாடுகள் இத்தினத்தில் நடைபெறுகின்றன.\n\nவிநாயகா் உருவானதற்கு வேறொரு கதையும் கூறப்படுகின்றது . பார்வதி தேவி குழந்தையொன்று வேண்டுமென ஆசைபட்டுப் பொம்மை ஒன்றை உருவாக்கினார்.அவ்விடம் வந்த விஷ்ணு ,அவளுடைய ஆசையை நிறைவேற்ற எண்ணி அதற்கு உயிர் கொடுத்தார். பரமேஸ்வரன் மகிழ்ச்சியடைந்தார் .தேவர்கள் அந்த அழகான குழந்தையை காண வருகை தந்தனர் .சனீஸ்வரன் தனது கண்களாற்  குழந்தையைப் பார்த்த அளவில் குழந்தையின் தலை விழுந்து விட்டது . வேறு வழியின்றி வடக்கு நோக்கித் துயிலும் எந்த மிருகத்தின் தலையையாவது கொண்டுவரும்படி சிவபெருமான் கட்டளை இடவே, முன்னர்  கூறியது போன்றே யானையொன்றின் தலை கொண்டு வரப்பட்டுப் பொருத்தப்பட்டு, யானைத் தலை கொண்ட விநாயகர் உருவாகினார்.\n\n'பிள்ளையார் பெருங்கதை ' மேலும் சுவாரஷ்யமாகப் பிள்ளையார்   பிறப்பைக் கூறுகின்றது. சிவபெருமான், தன்னுடைய கட்டளைப்படி பூவுலகிற் பெண்ணாக பிறந்த பார்வதியை மணஞ் செய்து வரும்வழியில்,களிறும் பிடியும் விளையாடுவதைக் கண்டு 'பாராதே வா ' எனப் பார்வதிக்குக் கூறியதாகவும் , பார்வதி உடனே திரும்பிப்  பார்த்து இவ்வகையில் நாமும் விளையாடுவோம் எனக் கூறியபோது ,சிவனும் உடன்பட்டமையால் தோன்றியவரே பிள்ளையார் எனக்கூறுகின்றது . இவ்வாறாகப் பிள்ளையாரின் தோற்றத்திற்கு வெவ்வேறான கதைகள் பல கூறப்படுகின்றன .\n\nஆக்கம்  - பண்டிதர் திருமதி.சந்தனா  நல்லலிங்கம்\n\n= கும்பாபிஷேக முறைகளும்  விளக்கமும் =\nஅநாதிமலமுத்த சித்துருவாகிய பரம்பொருள் கற்பனை கடந்த சோதியாகினும், அநாதிமலை பெத்தர்களாகிய  ஆன்மாக்கள் வணங்கிப்போக மோஷங்களை அடைய ஆலயத்தில் நிறுவப்படும் சிவலிங்கத் திருவுருவில் கருணையே உருவாக்கும்படி பிரார்த்தித்து  அபிஷேகித்தலே கும்பாபிஷேகமாகும் .\n\n\"கும்பாபிஷேகம் \" என்பது குடமுழுக்கு, \"குடநன்னீராட்டு விழா \" என்று சொல்லுவார்கள், இது பிரதிஷ்டை என்றும் கூறப்படும். இது நான்கு வகைப்படும். அவையாவன :\n\nஆவர்த்தம் :- புதிதான ஓர் இடத்தில்  சிவலிங்கம் அன்றி மூலமூர்த்தியை வைத்துப் பாலபிரதிஸ்டை செய்து பூஜித்துப் புதிதாகக் கோயில் கட்டி, பாலாலய மூர்த்தியைக் கும்பத்தில் எடுத்துக் பின்னர் மூலஸ்தானத்தில் இருக்கும் மூர்த்தியில்  சேர்த்து அபிஷேகம் செய்வதாம்.\n\nஅனாவர்த்தம் :-வெகுகாலத்துக்கு முன் கோயில் கட்டி பூசையில்லாமல் அழியவிட்டும், சீர் குலைந்தும் இருந்து ,முன்போல் அவைகளைத் திருத்தி ஆலயம் கற்பித்துக்  கும்பாபிஷேகம்  செய்தலாம். \n\nபுனராவர்த்தம் :-கர்ப்பக்கிரகம்,விமானம்,பிரகாரம் ,கோபுரம்,பலிபீடம் முதலியவைகளில் பழுது ஏற்படுதலும்,அட்டபந்தனத்தில்  பழுது நிகழ்ந்தாலும்,வர்ணம் அழிந்து இருந்தாலும்,பாலாலயம் செய்து ஆலயத்தைப் புதுப்பித்து மூலஸ்தானத்தில் பிரதிஷ்டை செய்து கும்பாபிஷேகம்  செய்தலாகும். \n\nஅந்தரீ தகம்  :- ஆலயத்தில் சேரன்,சண்டாளன்,நாய், முதலியன உட்சென்று  தீண்டியதன் காரணமாக மூர்த்தியின் பிரத்தியங்கம்,உபாங்கம் போன்றவைகளில் ஏதாவது பழுது ஏற்பட்டால் அவைகளைத் திருத்தி உடனே செய்வதாகும். இதில் அந்தரீகப் பிரதிஷ்டைக்கு நாள்,நட்ஷத்திரம் பார்க்க வேண்டியதில்லை என்பது குறிப்பிடத்தக்கதாகும்.\n\nஈழத்தில் இப்போது நடக்கும் கும்பாபிஷேகம் அனாவர்த்தம் என்று சொல்லப்படும். அதற்கு :\n\n\nஅனுஞ்ஞை :- இறைவணக்கம் செய்து சர்வ சாதகரிடத்திலும்,பரம்பொருள் இடத்திலும் நான் குறித்த காலத்தில் இந்த மகத்துவமான கும்பாபிஷேகத்தைச் செய்ய உத்தரவு தரவேண்டும் என்று வணங்கி உத்தரவு கேட்பதாம். \n\nதனபூஜை :- புண்ணிய வசத்தால் கிடைத்த திரவியத்தைப் பூஜை செய்தலாகும்.\n\nதிரவிய விபாகம்  :- பூஜை செய்த திரவியத்தை ஒருபாகம் ஆலயக் கட்டட வேலைக்கும் ,இரண்டாவது பாகம் நித்திய பூஜை,மாசாந்த விசேட நட்சத்திர பூஜை,உற்சவம்,ஆபரணாதிகட்கும் இராமாதிவாங்கவும் ,மூன்றாவது பாகத்தை பதினொருபாகம் செய்தல் வேண்டும். அவை : \nமேற்கூறிய பாகமாக பிரித்து முறையே செலவு செய்தல்  திரவிய பாகமாகும்.\n\nஆசாரியவர்ணம் :- பிரதான ஆசாரியரையும்,சர்வசாதகரையும் வணங்கி இத்திரவியத்தைக் கொண்டு மஹாகும்பாபிஷேகம் செய்து இறையருளைப் பெற்றுத்தர வேண்டும் என்று எசமான் குருவை வழிபடுதலாகும் .\n\nகணபதி பூஜை :- எவ்வகையினராலும் முதலில் விநாயகரை வழிபாடு செய்தல் வேண்டும் ; செய்யாவிடில் அவர்களின் காரியத்தை இடையூறு செய் என்று இறைவன் கட்டளை என்பது \"என்னரேயாயினும் \" என்ற திருவிளையாடற் புராணத்தில் விளங்குகின்றது .ஆகவே இங்கு தொடங்கிய மஹா கும்பாபிஷேகம் இடையூறு இன்றி நிறைவேற விநாயகப் பெருமானுக்குப் பூஜை,அபிஷேகம்,ஹோமம்,செய்து முதலில் பிரதான சிவாசாரியார் வழிபடுதல்.\n\nகிராமசாந்தி :- \"சர்வலோக இதம் புண்ணியம் வட்சியே கந்து சடானன கிராம நூதன காலேது ஷேத்திரவா மந்திரேவிவா பிரதிஷ்டோத்துவ காலேச பூஜாம் கருத்துவாவிசேஷவதா  \" என்று காரணாகமம் கூறுகிறது .விளக்கம் சகலலோக சுகத்துக்கும் ,புதிதான பட்டினம் கிராமங்களில் உள்ள அசுர,ராட்ஷத ,பிசாச பிரம ராட்ஷதர்களைத் திருப்தி செய்து சந்தோஷப்படுத்தி,கிராம அதி தேவதையான வைரவரை பூஜித்தலாகும்.\n\nபிரவேச பலி :- நாம் பிரவேசம் செய்து மகா கும்பாபிஷேகம் செய்யும் இடத்தில்  உள்ள எட்டுத்திக்குகளிலும் வசிக்கின்ற இயக்கர் ,இராட்ஷதர் ,பிசாசர் ,பிரம இராட்ஷதர் ,பூத்ர் ,காளி ,சரளி, வைரவர் முதலிய தேவதைகளுக்கு உணவு கொடுத்து எழுப்பி அவர்களை முறையே கடல்,மலை,வனம்,நதி மயானம் முதலிய இடங்களிற் சென்று சுகமாய் வீற்றிருங்கள்  இது சிவன் கட்டளை எனக் கூறித் திருப்தி செய்தலாம் .இது மஹாகும்பாபிஷேகம்,திருவிழா,புதுவீடு குடிபுகல்  போன்ற காரியங்களிற் செய்ய வேண்டும் என்று ஆகமங்கள் கூறுகின்றன .\n\nதிசா ஹோமம் :- நான்கு திக்குகளில் முறையே பாசுபதாஸ்தம் ,அகோராஸ்திரம்,பிரத்தியங்கிராஸ்திரம் , சிவாஸ்திரம் முதலியவர்களைப் பூசித்துக் காவல் செய்யும் படி கட்டளை இடுதலாகும் .\n\nஇரட்சோக்கிர  ஹோமம் :- அசுர ராட்ஷதர்களின் தொல்லை நீங்குவதற்காக மூன்று மேடைகள் அமைத்து ,நடுவில் கும்பம் வைத்து அதில் ரட்சோக்கிர தேவதையை வடவா முகாக்கினிக்குச் சமமாகப் பாவித்துப் பூசை செய்து ,அதன் தென்புறத்தில் வெள்ளை வஸ்திரம் இட்டு ,தேங்காய் ஒன்று வைத்து ,வடக்குப் பக்கத்திற் சிவப்பு வஸ்திரம் வைத்து அதன் மேல் வாள் ஒன்று வைத்து ,தேங்காயில்  சிவனையும் வாளில் கட்கேசுவரனையும் ,வாளைச்சுற்றி அசிதாங்கபைரவர் ருருபைரவர் சண்ட பைரவர் ஆகிய எண்மரைப் பூசித்து ,அவர்களுக்கு உள்ள திரவியங்களாலும் சமித்தாலும்  ஹோமம் செய்து,சம்யோசித்துக் கும்பஜலத்தை ஆலயத்தைச் சுற்றித் தெளித்தலாகும் .\n\nவாஸ்து சாந்தி :- பூமியானது அசத்தாக,ஜடசம்பந்தம் உள்ளதனால் அதை நீக்கிச் சத்பாவம் உண்டாவதற்குச்  செய்வது . அசுத்த சொரூபமான பூமியை பாலாக்கினியால்  தகித்துப் பின்பூமிக்கு அதிபதியான பிரமாவின் மூச்சுக்காற்றினாற் சோதிரூபமாகிச் சுத்தம் செய்வதாம் .நீற்றுப்பூசணிக் காயை பூமியின் வடிவமாகத் தியானித்து ,அதன் விதைகளை அண்டங்களாக நினைத்து, எல்லாவற்றையும் ஹோமம் செய்து ,பின் பூமிக்கு அதிபதியான பிரம்மாவின் கட்டளையினாற் பரிசுத்தமானதாகப் பாவித்தல் வாஸ்து சாந்தியாம் .இச்சாந்தி கும்பாபிஷேகம் பாலஸ்தாபனம்,யாக மண்டப கல்பனம் , கோபுரம்,தடாகம் ,வீடு ,உற்சவம்  போன்ற இடங்களில் அவசியம் செய்ய வேண்டும் .\n\nஆயுஷ்மூர்மம் :- குருமார் செய்து கொள்ளும் தசவித ஸ்நானமாம்.\n\nகோபூஜை :- பசுமாடு , கன்று கட்டுதல்.\n\nவிப்பிரபோஜனம் : - வேதம் அறிந்த பிராமணர் பிருதுவி முதல் சுத்ததத்துவம் வரையுள்ள எல்லாத் தத்துவங்களையும் சுத்தமாக்குகின்றேன் ; ஹோமம் செய்கின்றேன் ; இது நன்கு சுத்தி அடையட்டும் என்று சிதாக்கினியில்  ஹோமம் செய்கின்ற பாவனையில் போசனம் செய்வித்தலால் அந்த இடம் சுத்தியாகும்.\n\nமிருத்சங்கிரகணம் :- கிராமத்துக்கு சாந்தியையும் தேச நன்மையடைவதையும் நினைந்து பூமாதேவியைப்  பிரார்த்தித்து இந்தப் பூமி கண்டங்களாகப் பிரிந்து இருப்பதால் ஒவ்வொரு  கண்டத்துக்கும் பூசை செய்து , பிரார்த்தித்து ,ஞானயாகம் செய்ய முளையிடுவதற்காக மண்வெட்டியை சிவாஸ் திரமாகப் பூசித்து,பூமா தேவியின் வயிற்றில் மூன்று அல்லது ஐந்து முறை மண்ணை எடுத்தலாம் . எடுத்த தோஷம் நீங்க அந்த இடத்துக்கு வேறு மண் போட்டுச் சப்தவாரிதி கும்பத்தால் அபிஷேகம் செய்தலாம் .\n\nஅங்குரார்ப்பணம் :- முளையிடுதல் இந்தப் பூமியானது முன்னர் அமிர்தத் தால் நனைந்து சுத்தமானது .ஆகையால் உலகச் சேமத்தின் பொருட்டு நெல் முதலிய நவ தானியங்களைப்  பாலில் ஊறவிட்டு \"ஒசதி சூக்தம் \" செபித்துச் சந்திரனை வணங்கி முளையிடுதலாகும்.\n\nரக்ஷபந்தனம் :- காப்புக்கட்டுதல்,குழந்தை வருத்தம் தீர,மாதா மருந்துண்ணல் போல, உவக சேமத்திற்காக ஆசாரியார் எடுத்த காரியம் செவ்வனே நிறைவேற இடையூறுகள் தடுக்கா வண்ணம் இறைவியின் கர்ப்ப நாடியில் நின்றும் உண்டான நாகராசனைப் பூசித்து கையில் கங்கணம் கட்டுதலாம்.\n\nஆக்கம் -  பிரதிட்டபூஷணம் நயினை ஐ .கைலாசநாதகுருக்கள்\n\n= துன்னாலை புளியங்கியான்  பிள்ளையார் கோவில் தகவல்கள் =\nஇவ்வாலயம் பற்றிய பொதுத் தகவல்களை போத மக்களும்,எதிர்கால இளம் சந்ததியினரும்,அடியார்களும் அறிய வேண்டும்: அறிந்திருக்க வேண்டும் என்று பெரு ஆய்வுகளின் பின் தெரிந்த தகவல்களை விளம்பரப்படுத்துகின்றேன்.\n\nகோயில் பெயர்                -    புளியங்கியான் பிள்ளையார் ஆலயம்\n\nமறுபெயர்கள்                  -     சிதம்பரத்துப்  பிள்ளையார் ஆலயம் ,சிவ விநாயகர் ஆலயம்\n\nசுவாமியின் திருநாமம்   -  சிவ விநாயகர்\n\nஏனைய சுவாமிகள்      -    தெய்வானை வள்ளி சகிதம் முருகப் பெருமான்,வைரவர், மூஷிகம்,பலிபீடம்,நாகதம்பிரான்,நவகிரகங்கள்,\n\nதம்பப்பிள்ளையார் கருங்கல்லிலானது. (தெய்வானை வள்ளி சகிதம் முருகன், வைரவர், விக்கிரகம், \n\nநாகதம்பிரான்,நவகிரகங்கள் 11.09.2002 ல் புதிதாக ஸ்தாபிக்கப்பட்டது.)\n\nபரிவார மூர்த்திகள் - சிவ விநாயகர்,தெய்வானை வள்ளி சகிதம் முருகன் அங்குசம் - பஞ்சலோகத்தாலானது. 11.09.2002ல் நடந்த \n\nமஹா கும்பாபிஷேகத்தன்று இந்தியாவிலிருந்து வரவழைக்கப்பட்டது .\n\nதல விருட்ஷங்கள்       - வில்பம்,புன்னை ,மருது ,ஆல்\n\nமூல விக்கிரகங்கள் -  6ம் நூற்றாண்டு பழமை வாய்ந்தது .சிவாலயம் என ஸ்தாபிக்க எண்ணியும் தகுந்த \n\nசிவாச்சாரியாரின்மையால்   சிவ விநாயகர் ஆலயம் ஆனது .வெல்லிக்கந்தோட்ட பிள்ளையார் கோவிற்\n\nபின் வீதியில் வாழ்ந்து வந்த காசிலிங்க ஐயர் அவர்களால் இவ்வாலயத்திற்குக் கொண்டு வரப்பட்ட \n\nசிவலிங்கம் கட்டைவேலி பிரதிஷ்டை செய்யப்பட்ட தென்று அறிய முடிகின்றது . ஆனால் இங்கு\n\nவைத்துப் பூஜிக்கப்பட்ட புவனேஸ்வரித் தாயின் விக்கிரகத்தை அக்காலத்தில் வாழ்ந்த மாப்பாணர்\n\nசின்னத்தம்பியார் என்னும் அடியாரால் கொண்டு செல்லப்பட்டு அவர் சொந்தவீட்டில் பூஜிக்கப்பட்ட\n\nஅம்மன் அவவேதான்  வீட்டம்மன் என்ற பெயரில் மடப்பள்ளி ஆலயமாக துன்னாலை வடக்கில் \n\nஇருக்கின்றது .\n\nஆலயம் - தனிச் சுண்ணாம்புக் கட்டிடமாகவும்  இந்தியா- கேரளச் சிற்பாச்சாரியாராக இரட்டைப் பஞ்சாங்கமுறையில்\n\nசிவ ஆலயத்திற்குரிய அமைப்பில் கர்பகப் பீடம் அமைத்து இருந்தது . காலத்தினால் சிதைவுற்று  2001/2002ம்\n\nஆண்டளவில் பொது மக்களின் பணத்தினாலும்  அரசாங்கத்தின் நன்கொடையினாலும் முற்றாகப்   புதிதாகக்\n\nகருவறை,வசந்த மண்டபம்,முருகன் சந்நிதி,யாகஅறை ,வைரவர் சந்நிதி,நவக்கிரக சந்நிதி,மணிக்கூடு \n\nகோபுரம் யாவும் அடங்களாகத் திருப்பணி வேலை செய்யப்பட்டு 11.09.2002ல் கும்பாபிஷேகம் \n\nசெய்யப்பட்டுள்ளது.கர்பகப்பீடம் இரட்டைப் பஞ்சாச்சர முறைப்படியே செய்யப்பட்டுள்ளது.\n\nசொத்துக்கள்\n\n= அபிஷேகம் செய் பயன்கள் =\nவாசனைத்தைலம்,தேன்,மாப்பொடி - கடனைத் தீர்க்கும்\n\nமஞ்சள்பொடி   - ரோகத்தைப் போக்கும்\n\nபஞ்ச கவ்வியம்  - பாபத்தைப் போக்கும்\n\nபஞ்சாமிர்தம்,கருப்பஞ்சாறு,பலாப்பழம்,பசுவின் நெய்   -  மோட்ஷத்தை அளிக்கும்\n\nபசுவின் பால் - ஆயுளைக் கொடுக்கும்\n\nபசுவின் தயிர் - சந்தான விருத்தியைக் கொடுக்கும்\n\nவாழைப்பழம்  - பயிரை வளர்க்கும்\n\nமாம்பழம் - வசியம்\n\nமாதுளை - கோபத்தை போக்கும்\n\nஇளநீர் - போகமளிக்கும்\n\nசந்தனம் - லக்ஷ்மியைக் (செல்வம் ) கொடுக்கும்\n\n= வெளி இணைப்புக்கள் =\nhttps://www.facebook.com/thunnalaipuliyankiyan.kovil?fref=ts\n\n= உசாத்துணை நூல்கள் =\n\n= படங்கள் =\n"}
{"id": "318896", "url": "https://ta.wikipedia.org/wiki?curid=318896", "title": "ஆற்காடு பஞ்சாங்கம்", "text": "ஆற்காடு பஞ்சாங்கம்\n\nSection::::வரலாறு.\nஆற்காட்டைச் சேர்ந்த கா. வெ. சீதாராமய்யர் என்ற சோதிடர் அக்காலத்தில் தமிழகத்து அரச குடும்பங்களான ஆற்காடு நவாபு, சரபோஜி மன்னர் போன்ற குடும்பத்தினருக்கு சோதிடராக இருந்தவர். இவர் ஆண்டுதோறும் அரசர்களுக்கு சோதிடக் குறிப்புகளை கொடுத்துவந்தார். இவர் தமிழ் மாதங்களான சித்திரை முதல் பங்குனி வரை பஞ்சாங்கக் குறிப்பை வெளியிட்டார். அவரது வழியில் அவரது சந்ததியினர் 4-வது தலைமுறையாக தொடர்ந்து 116 ஆண்டுகளாக இந்த பஞ்சாங்கத்தை வெளியிட்டு வருகின்றனர். ஆற்காடு பஞ்சாங்கம் என்ற பெயரில் பல பஞ்சாங்கப் புத்தகங்கள் வெளிவருகின்றன என்பதால் இவர்கள் \"லாவண்யா பதிப்பகம்\" என்ற பெயரில பஞ்சாங்கத்தை வெளியிடுகின்றனர்.\n"}
{"id": "318897", "url": "https://ta.wikipedia.org/wiki?curid=318897", "title": "சத்", "text": "சத்\n\nசத் (Sat) () எனும் சமசுகிருத மொழிச் சொல்லிற்கு உண்மையான, மாறாத, முக்காலங்களில் என்றும் நிலைத்து இருக்கும் பரம்பொருளைக் குறிக்கிறது. \nபண்டைய இந்திய வேதாந்த சாத்திரங்களில், சத்தியம், \"அனந்தம்\" , பிரம்மம், எனும் நிலையான பரம்பொருளைக் குறிக்க \"சத்\" எனும் சொல் முன்னொட்டாக குறிக்கப்படுகிறது. \n\"சத்\" குறித்து பிரகதாரண்யக உபநிடத்தின் 1.3.28 மந்திரத்தில் \"சத்\" எனும் பிரம்மதைக் குறித்து சிறப்பாக விளக்கப்பட்டுள்ளது.\n\nசத்தியம், சத்துவ குணம், உண்மை, தூய்மை, நன்மை ஆகிய சமசுகிருத சொற்களின் அடிச்சொல்லே \"சத்\" ஆகும்.\nஆத்மாவை அறிய உதவும் சாத்திரங்களை, \"சத்-சாத்திரங்கள்\" என்றும், பிரம்மதை அறிய ஆவல் கொண்டவனைச் சத்தியவான் என்றும் அழைக்கப்படுகிறார்கள். \n\nசத் எனும் சொல்லின் எதிர்மறைச் சொல் அசத் ஆகும். அசத் எனும் மாயையால் படைக்கப்பட்ட இந்த பிரபஞ்சமும், சீவராசிகளும் நம் பார்வைக்கு தெரிந்தாலும், அவைகள் அனைத்தும் ஒரு காலத்தில் அழியக் கூடியது, நிலையற்றது, பொய் ஆகும். \n\nSection::::பொருள்.\n\"சத்\" எனும் சொல் இடத்திற்கு ஏற்ற படி பல பொருள்களைத் தருகிறது.\n\n"}
{"id": "318901", "url": "https://ta.wikipedia.org/wiki?curid=318901", "title": "தம்பி சீனிவாசன்", "text": "தம்பி சீனிவாசன்\n\nதம்பி சீனிவாசன் என்பவர் ஒரு தமிழ் எழுத்தாளராவார். இவர் தமிழில் பல குழந்தை இலக்கிய நூல்களை மொழிபெயர்த்துள்ளார், அதே சமயம் புதுப்புனைவாக நாடகம், கதைகள், பாடல்கள் என பல சிறார் இலக்கியங்களைப் படைத்துள்ளார். இவர் சாகித்ய அகாடமியின் மண்டலச் செயலாளராகச் சென்னையில் பணியாற்றியவர்.\n"}
{"id": "318905", "url": "https://ta.wikipedia.org/wiki?curid=318905", "title": "கல்வி கோபாலகிருஷ்ணன்", "text": "கல்வி கோபாலகிருஷ்ணன்\n\nகல்வி கோபாலகிருஷ்ணன் என்பவர் ஒரு தமிழ் எழுத்தாளராவார். தமிழில் குழந்தைகளுக்குத் தொடர்ச்சியாக அறிவியல் நூல்களை எழுதியவர். இவர் 300 க்கும் மேற்பட்ட நூல்களை எழுதியிருக்கிறார்.\n\nஇவர் துவக்கத்தில் பாடப் புத்தகங்களுக்கு ஓவியம் வரையும் வேலையைச் செய்துவந்தவர். பின்னர் ஆசிரியர்கள் மற்றும் குழந்தைகளுக்கு உதவும் வகையில் \"கல்வி\" என்ற இதழைத் துவக்கினார். இந்த இதழில் எழுத எழுத்தாளர் பற்றாக்குறை வந்த காரணத்தினால் தானே முழுமூச்சுடன் எழுதி இதழைக் கொண்டுவந்தார். இந்த இதழின் பெயரான ’கல்வி’ இவரின் பெயருக்கு முன் அடைமொழியாக மாறியது. பல நாட்டுக் குழந்தைகளின் பின்னணியை அறிமுகப்படுத்தும் \"பறக்கும் பாப்பா\" என்ற கதாபாத்திரத்தை 'சுதேசமித்திரன்' தீபாவளி மலரில் அறிமுகப்படுத்தினார். அது பிரபலமடைந்தது இதனால் பறக்கும் பாப்பா கதாபாத்திரத்தைக் கொண்டு குழந்தைகளுக்கான சுவையான பல பொது அறிவு நூல்களை எழுதினார்..\n\n"}
{"id": "318908", "url": "https://ta.wikipedia.org/wiki?curid=318908", "title": "பூவண்ணன்", "text": "பூவண்ணன்\n\nபூவண்ணன் (இயற்பெயர் வே. தா. கோபாலகிருஷ்ணன்) என்பவர் ஒரு தமிழ் எழுத்தாளர் மற்றும் தமிழ்ப் பேராசிரியரராவார். இவர் நூற்றுக்கும் மேற்பட்ட சிறுவர் இலக்கிய நூல்களைப் படைத்துள்ளார். 1955 இல் குழந்தை எழுத்தாளர் சங்கத்தின் சார்பில் நடத்தப்பட்ட நாடகப் போட்டியில் இவர் எழுதிய \"உப்பில்லாத பண்டம்\" முதல் பரிசைப் பெற்றது. மேலும் இவர் எழுதிய \"ஆலம் விழுது\", \"காவேரியின் அன்பு\" ஆகிய இரண்டு சிறார் நெடுங்கதைகளும் \"நம்ம குழந்தைகள்\", \"அன்பின் அலைகள்\" என்ற பெயரில் திரைப்படமாக எடுக்கப்பட்டு. இந்தப்படங்களுக்காக பூவண்ணனுக்கு தமிழக அரசின் சிறந்த திரைப்படக் கதாசிரியர் விருது கிடைத்தது..\n\n\n"}
{"id": "318910", "url": "https://ta.wikipedia.org/wiki?curid=318910", "title": "தென் கொரியாவில் ஆற்றல்", "text": "தென் கொரியாவில் ஆற்றல்\n\nதென் கொரியாவில் ஆற்றல் \"(Energy in South Korea)\" இறக்குமதி செய்கின்ற நிலைமையே அதிகமாகக் காணப்படுகிறது. நாட்டின் எண்ணெய்த் தேவைகள் அனைத்தும் கிட்டத்தட்ட இறக்குமதியே செய்யப்படுகின்றன. உலகின் மிகப்பெரிய திரவமாக்கப்பட்ட இயற்கை எரிவாயு இறக்குமதியாளர்கள் வரிசையில், தென் கொரியா இரண்டாமிடத்தைப் பிடிக்கிறது. நாட்டின் மின்னுற்பத்திக்குப் பிரதானமாக இருப்பது அனல்மின் நிலையங்களில் உற்பத்தி செய்யும் மின்சாரமாகும். நாட்டின் மொத்த மின்னுற்பத்தியில் மூன்றில் இரண்டு பங்கு மின்சாரம் அனல் மின் நிலையங்களிலும் அணுக்கரு ஆற்றலில் இருந்தும் கிடைக்கிறது\n\nதனியார் நிலக்கரிச் சுரங்கங்கள், மற்றும் எண்ணெய் சுத்திகரிப்பு நிலையங்கள் இக்காலகட்டத்தில் இயக்கப்பட்டன என்றாலும் கூட, ஆற்றல் தயாரிப்பாளர்கள், அரசாங்க நிறுவனங்களின் ஆதிக்கத்தில் இருந்தனர், கொரிய தேசிய சட்டமன்றத்தில் 2000 ஆம் ஆண்டில் ஒரு பரந்த மின்சாரத் துறை மறுசீரமைப்பு திட்டம் நடைமுறைப்படுத்தப்பட்டது. ஆனால், இந்த மறுசீரமைப்பு செயல்முறைத் திட்டம் 2004 இல் அரசியல் சர்ச்சைகள் காரணமாக நிறுத்தப்பட்டது. தீவிரமான அரசியல் விவாதத்திற்குரிய ஒரு தலைப்பாக இப்பிரச்சினை இருந்துவருகிறது. \n\nநிரூபிக்கப்பட்ட எண்ணெய் வளம் ஏதும் தென் கொரியாவில் காணப்படவில்லை. 1980 ஆம் ஆண்டுவரை மஞ்சள் கடலில் மேற்கொள்ளப்பட்ட பயணங்களிலும், கொரியா மற்றும் சப்பான் நாடுகளுக்கிடையிலான கண்டத் திட்டுகளிலும் எந்தவிதமான எண்ணெய் வளமும் கண்டறியப்படவில்லை. நாட்டின் நிலக்கரி ஆதாரம் போதுமானதாக இல்லை மற்றும் தரம் குறைந்ததாகவும் இருந்தது, வானிலை மற்றும் பருவகால வேறுபாடுகள் காரணமாக கோடை மழையின் செறிவு மிகவும் குறைவதால் வளமான நீர்மின்சார உற்பத்திக்கும் சாத்தியமில்லை. எனவே கொரிய அரசு அணுக்கரு ஆற்றல் உற்பத்தியில் அதிக கவனம் செலுத்தி வருகிறது\n\nSection::::மீள்பார்வை.\n2010 ஆம் ஆண்டின் ஆற்றல் நுகர்வு மூலங்கள்::\n\nSection::::மின்னாற்றல்.\nSection::::வரலாறு.\nகொரியா மின்னாற்றல் நிறுமம் நாட்டில் (KEPCO) மின்சாரம் வழங்கும் பணியை மேற்கோள்கிறது. இந்நிறுமத்திற்கு முன்னோடித் திட்டமாக 1961 இல் நிறுவப்பட்ட கொரியா மின்சார நிறுமம் ஆண்டுக்கு 1770 கிகாவாட் குதிரைச்சக்தி அளவு மின் உற்பத்தி செய்தது. 1987 இல் இந்த மின்னுற்பத்தி அளவு 73,992 கிகாவாட் குதிரைச் சக்தி அளவை எட்டியது. அந்த ஆண்டின் மொத்த மின்னுற்பத்தியில் 17.9% மின்சாரத்தை, குடியிருப்பு வாடிக்கையாளர்களும், பொது மற்றும் சேவைத்துறை தொழில்கள் 16.2% மின்சாரத்தையும், தொழில்துறை துறை 65,9% மின்சாரத்தையும் பயன்படுத்தினர். முதன்மையான மின் உற்பத்தி ஆதாரங்களாக அணுக்கரு ஆற்றல், நிலக்கரி, எண்ணெய், மற்றும் இயற்கை எரிவாயு முதலியவை இருந்தன. 1985 இல் உற்பத்தி செய்யப்பட்ட 54,885 கிகாவாட் குதிரைச்சக்தி மின்னாற்றலில் 22% அணுக்கருவிலிருந்தும் எஞ்சிய 74% அணுக்கரு அல்லாத நிலக்கரி, எண்ணெய் ஆதாரங்களிலிருந்தும் 4% நீர்மின் சக்தியிலிருந்தும் பெறப்பட்டது. 2000 ஆம் ஆண்டில் இந்த அளவுகள் அணுக்கருவிலிருந்து 44.5%, இயற்கை எரி வாயுவிலிருந்து 10.2%, நிலக்கரியிலிருந்து 22.9%, எண்ணெயிலிருந்து 12.2%, நீரிலிருந்து 10.2% என்ற அமைப்பில் இருக்கலாம் என்று 1988 இல் முன்கணிக்கப்பட்டது. \n\n\nSection::::மூலங்கள்.\nSection::::இணை மின்னுற்பத்தி மற்றும் நீராவி வெப்பம்.\nகொரியா தொலை வெப்பமாக்கல் நிறுமம்: சியோல், தேய்கு நகரங்களுக்கு நீராவியை இந்நிறுமம் அனுப்புகிறது. மேலும் இந்நிறுமம், உலகின் மிகப்பெரிய தொலை வெப்பமாக்கல் நிறுமம் என்ற பெருமைக்குரியது ஆகும்.\n\nSection::::அணுக்கரு ஆற்றல்.\nஅணுக்கரு மின்னுற்பத்திக்கு தென்கொரியா ஒரு வலுவான அழுத்தத்தைக் கொடுக்கிறது. 1977 ஆம் ஆண்டு நாட்டின் முதலாவது அணுக்கரு உலையான கொரி எண் ஒன்று புசானுக்கு அருகில் அமைக்கப்பட்டது. 1987 ஆம் ஆண்டு நிலவரப்படி எட்டு அணுக்கரு உலைகள் தென் கொரியாவில் இயங்கின. 71,158 மில்லியன் கிலோவாட்டு ஆற்றல் இவ்வுலைகளில் இருந்து பெறப்பட்டது. மொத்த மின்னுற்பத்தியில் இது 53.1% ஆகும்.\nSection::::புதுப்பிக்கத்தக்க ஆற்றல்.\nவெளிநாட்டு எண்ணெய் இறக்குமதியைக் குறைக்கும் முயற்சியாக தென்கொரிய அரசாங்கம் 2008 இல் ஒரு முடிவை எடுத்தது. 'சூரிய மின்னுற்பத்தித் திட்டங்களைச் செயற்படுத்தும் பெரு நிறுவனங்களை ஊக்கப்படுத்த எண்ணியது. சூரிய மின்னாற்றல் திட்டங்கள், உயிர் எரிபொருள் தொழில்நுட்பம் முதலானவற்றுக்காக 2008 ஆம் ஆண்டில் 193 மில்லியன் வோன்களை செலவிட்டது.\n\nSection::::புவி வெப்பமாதல்.\nகார்பன் டை ஆக்சைடு பகுப்பாய்வு மையத்தின் தகவல்படி கார்பன் டை ஆக்சைடு வெளியிடுதலில் தென் கொரியா முதல் பத்து இடங்களுக்குள் இருக்கிறது. 1950 முதல் 2005 வரையிலான காலத்தில் கார்பண்டை ஆக்சைடு வெளியீட்டில் தென்கொரியா ஒன்பதாவது இடத்தில் இருந்தது. இதே காலகட்டத்தில் அமெரிக்கா (25%), சீனா (10%) மற்றும் உருசியா (8%) போன்ற நாடுகளும் அப்பட்டியலில் இருந்தன\n"}
{"id": "318915", "url": "https://ta.wikipedia.org/wiki?curid=318915", "title": "முல்லை தங்கராசன்", "text": "முல்லை தங்கராசன்\n\nமுல்லை தங்கராசன் என்பவர் தமிழ் எழுத்தாளர், பத்திரிக்கை ஆசிரியராவார். வாகன ஓட்டுநராகத் தன் வாழ்க்கையைத் துவக்கியவர் முல்லை தங்கராசன். இவர் மாயாஜாலக் கதைகள் எழுதுவதிலும் தனிச்சிறப்பு பெற்றவர்.\nதமிழ் சிறார் காமிக்ஸ் உலகில் குறிப்பிடத்தக்க சாதனையாளர் முல்லை தங்கராசன். இவர் முதலில் \"டிரைவர்\" என்ற மாத இதழை நடத்தினார். நான்கு சக்கர வாகன ஓட்டுநர்களுக்கான குறிப்புகள், சாலை விதிகள் உள்ளிட்ட விஷயங்களைத் தாங்கிவந்த இதழ் அது. 1970 களில் வெளிவந்த மணிப்பாப்பா (1976), ரத்னபாலா (1979) என்கிற இரண்டு பிரபல சிறார் இதழ்களுக்கு ஆசிரியராகச் செயல்பட்டார். முத்து காமிக்ஸ் நிறுவனத்தில் பதிப்பாசிரியராகப் பணிபுரிந்தார். அந்நிறுவனத்திலிருந்து வெளியே வந்த பின்னர் மாயாவி என்ற பெயரில் காமிக்ஸ் புத்தகங்களை வெளியிட்டார். இவர் ஆசிரியராக இருந்த சிறார் இதழ்களில் சுவாரசியமான, நகைச்சுவையான, சாகசக் கதைகள் வெளியாகின.\n"}
{"id": "318930", "url": "https://ta.wikipedia.org/wiki?curid=318930", "title": "கோவிந்தன்", "text": "கோவிந்தன்\n\nகோவிந்தன் அல்லது கோபாலன் (Sanskrit/Hindi: , ) என்பது விஷ்ணுவின் ஆயிரம் பெயர்களில் ஒன்றாகும். இப்பெயர்களுக்கு, வேதத்தைக் காண்பவர் என்றும் வேதத்தைக் காப்பவன் என்றும் பொருள். கோவிந்தன் அல்லது கோபாலன் எனும் பெயரில் உள்ள கோ என்பதற்கு ஆநிரைகள் என்றும், அதனை காப்பவன் என்றும் பொருள்படும். பொதுவாக இப்பெயர்கள் ஆநிரைகளை மேய்த்த கிருட்டிணனைக் குறிக்கும்.\n\nவிஷ்ணுவின் ஆயிரம் பெயர்களில், கோவிந்தன் அல்லது கோபாலன் எனும் பெயர்கள் 187 மற்றும் 539-வது வரிசையில் காணப்படுகிறது. \n\nSection::::தோத்திரங்கள்.\nகோவிந்தனைத் தொழுபவர்கள் பிறப்பு, இறப்பு எனும் பிறவிச்சுழற்சியிலிருந்து விடுபடுகிறார்கள் என பஜ கோவிந்தம் எனும் நூலில் ஆதிசங்கரர் கூறுகிறார்.\n\n"}
{"id": "318932", "url": "https://ta.wikipedia.org/wiki?curid=318932", "title": "ஜெனார்தனன்", "text": "ஜெனார்தனன்\n\nஜெனார்தனன் (Janardana) (சமசுகிருதம்: जनार्दन IAST /janārdana/) விஷ்ணுவின் ஆயிரம் பெயர்களில் ஒன்றாகும். இப்பெயர் விஷ்ணு சஹஸ்ரநாமத்தில் 126-வது வரிசையில் உள்ளது. மேலும் மகாபாரதத்தில், கிருஷ்ணனும் ஜெனார்தனன் என்ற பெயரிலும் அறியப்படுகிறார்.\n\nஜெனார்தனன் என்ற பெயருக்குத் தீயவர்களைத் தண்டிப்பவர் என்றும், தன் மீது பக்தி கொண்டவர்களுக்கு வெற்றியும், பிறவிச்சுழற்சியிலிருந்து விடுதலையும் அளிப்பவர் என்றும் பொருள்.\n\n\n"}
{"id": "318936", "url": "https://ta.wikipedia.org/wiki?curid=318936", "title": "காட்மாண்டுப் போர்", "text": "காட்மாண்டுப் போர்\n\nகாட்மாண்டுப் போர் \"(Battle of Kathmandu)\" நேவாரிகளிடமிருந்து காட்மாண்டு நகரத்தை கோர்க்காலிகள் கைப்பற்றிய போது நிகழ்ந்த ஒரு போர் ஆகும். 1768 ஆம் ஆண்டு காட்மாண்டுவில் இப்போர் நடைபெற்றது . போரின் முடிவில் நேவார் குல காட்மாண்டு மன்னர் செயப்பிரகாசு மல்லா, பக்கத்திலிருந்த கோர்க்கா நாட்டு மன்னர் பிரிதிவி நாராயணன் ஷா என்பவரால் தோற்கடிக்கப்பட்டார்.\n\nபிரிதிவி நாராயணன் ஷா தலைமையில் பெற்ற வெற்றியில் காத்மாண்டு சமவெளியில் நலிவடைந்த நிலையில் இருந்த நேவார் அரசகுலத்தின் ஆட்சி முடிவுக்கு வந்து ஷா வம்சத்து ஆட்சி நிறுவப்பட்டது. கலாச்சாரம் மற்றும் வர்த்தக நோக்கத்தில் ஈடுபாடு கொண்டு அமைதியாக ஆட்சிசெய்து கொண்டிருந்த நேவார்கள், நாட்டை விரிவுபடுத்தும் எண்ணமும் சூறையாடும் நோக்கமும் மிகுந்த கோர்க்காலிகளிடம் தோல்வியுற்றனர்\n\nSection::::முற்றுகை.\nகாட்மாண்டு (மாற்று பெயர்கள்: யென் தேசா येँ देस, காந்திப்பூர்) நகரம் காட்மாண்டு பள்ளத்தாக்கில் இருந்த மூன்று தலைநகரங்களில் ஒரு நகரமாகும். லலித்பூர், பக்தபூர் என்பன மற்ற இரண்டு தலை நகரங்களாகும். திபெத்திய எல்லைக்கு வடக்கே 12 முதல் 13 நாட்கள் பயணத் தொலைவு வரைக்கும் காத்மாண்டு சமவெளி நீடித்திருந்தது. மேற்கில் காட்மாண்டு மற்றும் கோர்க்கா இடையே திரிசூலி ஆறு எல்லையாக அமைந்திருந்தது\n\nகாட்மாண்டு நகரத்தின் வளமான பண்பாடு, வர்த்தகம், தொழில் மற்றும் விவசாயம் ஆகியனவற்றின் மீது கொண்ட ஆசையே காட்மாண்டு பள்ளத்தாக்கைக் கோர்க்காலிகள் விரும்பியதற்குக் காரணமாகும். 1736 ஆம் ஆண்டில் கோர்க்காலி மன்னர் நாரா பூபால ஷா, காட்மாண்டு பள்ளத்தாக்கின் வடமேற்கில் ஒரு கோட்டையாகவும் எல்லை நகரமாகவும் திகழ்ந்த நுவாகோட் மீது ஒரு தாக்குதலைத் தொடுத்தார். ஆனால் அத்தாக்குதல் முற்றிலுமாக முறியடிக்கப்பட்டது\n\nஅவரது மகன் பிரிதிவி நாராயணன் ஷா 1742 இல் மன்னராக முடிசூடிக் கொண்ட பிறகு மீண்டும் இத்தாக்குதல் நடவடிக்கைகள் தொடங்கப்பட்டன. பலமான போரால் மட்டுமே காட்மாண்டுவை வெற்றி கொள்ள முடியும் என்பதை பிரிதிவி நாராயணன் ஷா உறுதியாக நம்பினார். முக்கியமான வர்த்தகப் பாதைகளைக் கைப்பற்றினால் மட்டுமே காட்மாண்டுவைப் பிடிக்க இயலும் என்றும் கருதினார். அவருடைய படைகள் காட்மாண்டுவைச் சுற்றியுள்ள மலைப் பாதைகளை ஆக்கிரமிப்பு செய்தது. திபெத் மற்றும் இந்தியாவை இணைக்கும் வர்த்தகப் பாதைகள் முடக்கப்பட்டன.\n\n1744 ஆம் ஆண்டில் பிரிதிவி நுவாகோட் நகரைப் பிடித்து நேபாளத்திற்குள் காலடி வைத்தார். இவ்வெற்றியால் இமயமலைத்தொடரில் அமைந்திருந்த வர்த்தக சாலைகளில் நடைபெற்ற நேபாளத்தின் வியாபார நடவடிக்கைகளைத் தடுத்தார். படிப்படியாக காட்மாண்டு பள்ளத்தாக்கின் மேற்கு, தெற்கு மற்றும் கிழக்குப் பகுதிகளைச் சுற்றிலுமிருந்த மாக்வான்பூர், துலிக்கேல் பகுதிகளை 1762 மற்றும் 1763 ஆம் ஆண்டுகளில் கோர்க்காலிகள் பிடித்தனர்.\n\nநாட்டில் பஞ்சம் ஏற்படுத்தும் ஒரு முயற்சியாக இவர் பள்ளத்தாக்கில் முற்றுகை அமைந்தது. தானியங்கள் எதுவும் பள்ளத்தாக்கிற்குள் செல்ல முடியாதபடி தடுத்தார். தப்பியோடியவர்களைப் பிடித்து சாலையோர மரங்களில் தூக்கிலிட்டார்.. இதனால் காட்மாண்டுவில் 18000 குடும்பங்களும், இலலித்பூரில் 24000 குடும்பங்களும், பக்தபூரில் 12000 குடும்பங்களும் திமியில் 6000 குடும்பங்களும் பஞ்சத்தில் சிக்கி பட்டினியால் தவித்தனர்.\n\nSection::::பிரித்தானியர்கள் வருகை.\nதொடர்ச்சியாக நடைபெற்ற இத்தகைய முற்றுகைகளால், கோர்க்காலிகளை சமாளிக்க அரசர் மல்லா பிரித்தானியாவின் கிழக்கிந்திய நிறுவனத்தின் உதவியை நாடினார். கிழக்கிந்தியக் கம்பெனியின் ஆங்கிலேயப் படைகள் உதவிக்கு வருகிறது என்று கிடைத்த செய்திகளால் நேவார் மக்கள் புத்துணர்ச்சி பெற்றனர்\nஆகத்து மாதம் 1767 ஆம் ஆண்டில் தளபதி சியார்ச்சு கின்லோச்சு, முற்றுகைகளால் நொந்து போயிருந்த குடிமக்களைக் காப்பாற்ற காட்மாண்டு நோக்கி ஒரு பிரித்தானியப் படையுடன் வந்தார். காட்மாண்டுவிற்குள் 75 கி.மீ தொலைவு வரை வந்த அவர் சிந்துலி, அரிகர்பூர் கோட்டைகளைக் கைப்பற்றினார், ஆனால் சர்தார் பன்சு குருங்கின் நீடித்த இரண்டு எதிர்தாக்குதல்களால் பிரித்தானியப் படை பின்வாங்கியது.\n\nSection::::ஊடுருவல்.\nகாத்மாண்டுவை தொடர்ந்து முற்றுகையிட்டு வந்த கோர்க்காலிகள் 1767 இல் நடந்த கீர்த்திப்பூர் போரில் \nகீர்த்திபூர் நகரத்தைக் கைப்பற்றினர். குருதி தோய்ந்த சண்டை மற்றும் காட்டுமிராண்டித்தனம் மிகுந்த அப்போரில் காட்மாண்டுவிற்கு மேற்கில் அமைந்துள்ள இம்மலை உச்சி நகரத்தின் வீழ்ச்சி, காட்மாண்டு பள்ளத்தாக்கின் பாதுகாப்புக்கு ஒரு பின்னடைவாக அமைந்தது.\n\nபின்னர் பிரிதிவி நாராயணன் ஷா தன் கவனத்தைக் காட்மாண்டுவின் பக்கம் திருப்பினார். நகரத்திற்குள் ஊடுருவிச் சென்று பிரச்சாரங்கள் நடத்துவதன் மூலம் நேவார்களிடையே பிரிவினைகள் உருவாக்குவதற்காக அவரது முகவர்களை அனுப்பினார். பல மாதங்களுக்கு பிறகு, ராசாவுக்கும் காட்மாண்டு நகரப் பிரபுக்களுக்கும் இடையே பிளவை ஏற்படுத்தி அவர்கள் வெற்றி பெற்றனர்.\n1768 செப்டம்பர் மாதத்தில் கோர்க்காலிகள் காட்மாண்டு நகருக்குள் நுழைந்தனர். நகரைச் சுற்றியிருந்த பீம்சென்தான், நாராதேவி மற்றும் துண்டிக்கேல் ஆகிய இடங்களிலிருந்து மும்முனைத் தாக்குதலை அவர்கள் நிகழ்த்தினர். பீம்சென்சிதான் நகரத்துப் பெண்கள் அவர்களின் இல்லத்து சன்னலில் நின்று கோர்க்காலிகள் மீது மிளகாய்ப் பொடி கலந்த தண்ணிரைத் தெளித்து போரிட்டனர். ஆண்கள் தெருக்களில் இறங்கி கோர்க்காலிகளை எதிர்த்துப் போரிட்டனர். நகரப் பிரமுகர்களால் வஞ்சிக்கப்பட்ட மல்லர் வம்சம்|மல்ல வம்ச]] மன்னர் செயப்பிராகாசு மல்லா நிலைமையை உணர்ந்து நம்பிக்கைக்குரிய சிறு படையுடன் லலித்பூருக்கு தப்பியோடினார். காட்மாண்டு வீழ்ந்தது. \nதொடர்ச்சியாக நிகழ்ந்த போரினால் சில மாதங்களில் பிரிதிவி இலலித்பூரையும் வெற்றி கொண்டார். தோல்வியடைந்த மல்ல வம்ச மன்னர்கள் மூவரும் பக்தபூரில் இறுதி முயற்சியாக சாவை எதிர்த்துப் போரிட்டனர். ஆனால் பிரிதிவி நாராயணன் ஷா பக்தபூரையும் 1769 இல் கைப்பற்றினார். நேபாளத்தில் ஷா வம்சத்தை நிறுவி ஆட்சிபுரிந்தார். 2008 ஆம் ஆண்டு நேபாளத்தில் மன்னராட்சி முறை ஒழிக்கும் வரை இந்த ஆட்சி நீடித்தது\n"}
{"id": "318952", "url": "https://ta.wikipedia.org/wiki?curid=318952", "title": "புக்ராயான் தொடருந்து விபத்து", "text": "புக்ராயான் தொடருந்து விபத்து\n\nபுக்ராயான் தொடருந்து விபத்து \"(Pukhrayan train derailment)\" என்பது 20 நவம்பர் 2016 அன்று, இந்தூர் - இராஜேந்திர நகர் விரைவு வண்டி தடம்புரண்டு ஏற்பட்ட விபத்தினைக் குறிக்கும். இந்தூர் நகரிலிருந்து பாட்னா நகருக்கு சென்று கொண்டிருக்கும்போது அதிகாலை 3 மணி அளவில் ஏற்பட்ட இந்த விபத்தில் சுமார் 130 பேர் உயிரிழந்தனர்; 200 பேர் காயமடைந்தனர். இராசேந்திர நகர் தொடருந்து நிலையம் பாட்னா நகரின் மையத்தில் உள்ளது. இவ்விபத்தில் 14 பெட்டிகள் தடம் புரண்டன. புக்ராயான் கான்பூர் நகரிலிருந்து 65 கிமீ தொலைவில் உள்ளது. அதிக உயிர் சேதம் எசு 1, எசு 2 என்ற இரு தூங்கும் வசதியுடைய பெட்டிகளில் ஏற்பட்டதாக அதிகாரிகள் தெரிவித்தனர்.\n\nஉத்திரப் பிரதேசத்தில் இதுவரை நடந்த தொடருந்து விபத்துகளில் இந்த விபத்தே மோசமான விபத்தாகும். இது 2010ஆம் ஆண்டு மேற்கு வங்காளத்திலுள்ள மேற்கு மிட்னாபூரில் நடந்த ஜானேசுவரி விரைவு தொடருந்தின் விபத்திற்குப் பிறகு இந்தியாவில் ஏற்பட்டுள்ள மோசமான விபத்தாகும்.விபத்தில் இறந்த பெரும்பாலானவர்கள் உத்திரப் பிரதேசத்தையும் மத்தியப் பிரதேசத்தையும் சேர்ந்தவர்கள்.\n\nஇறந்தவர்களுக்கு பிரதமர் நரேந்திர மோதி 2 இலட்சமும், தொடருந்துத் துறை 2 இலட்சமும் காயமுற்றவர்களுக்கு 50 ஆயிரமும் சிறு காயமுற்றவர்களுக்கு 25 ஆயிரமும் (இது இரயில்வே ஆணையம் வழங்குவது அல்லாமல்), உத்திரப் பிரதேச முதல்வர் அகிலேசு யாதவ் 5 இலட்சமும், மத்தியப் பிரதேச முதல்வர் சிவ்ராஜ் சிங் சௌஃகான் 2 இலட்சமும், பீகார் முதல்வர் நிதிசு குமார் (பீகார் மக்கள் இறந்திருந்தால் காயமுற்று இருந்தால்) 2 இலட்சமும் காயமுற்றவர்களுக்கு 50 ஆயிரமும் அறிவித்தார்கள்.\n\nஉடனடியாக காயமுற்றவர்களுக்கு கொடுக்கப்பட்ட 5,000 ரூபாயில், அண்மையில் செல்லாததாக அறிவிக்கப்பட்ட 500 ரூபாய்கள் இருந்தன என குற்றம் சாட்டப்படுகிறது.\n\nSection::::விசாரணைகள்.\nதண்டவாளத்தில் ஏற்பட்டிருந்த விரிசல் காரணமாக தொடருந்து தடம்புரண்டிருக்கலாம் என ஆரம்பகட்ட விசாரணை தெரிவிக்கிறது. தொடருந்தில் அளவுக்கதிகமான மக்கள் பயணித்ததாகவும் அறியப்பட்டுள்ளது.\n"}
{"id": "318978", "url": "https://ta.wikipedia.org/wiki?curid=318978", "title": "விடுதலை", "text": "விடுதலை\n\nவிடுதலை என்பது மெய்யியலில் தன்விருப்புக் கொள்கை பற்றிய ஒரு விடயமாகவும் நியதிக் கொள்கையுடன் வேறுபட்டதாகவும் உள்ளது. இது அரசியலில் எல்லோரும் சமூக, அரசியல் விடுதலைக்கு ஏற்புடையவர்கள் என கருதப்படுகிறது. இறையியல்யியலில், விடுதலை என்பது பாவ அடிமைத்தனத்திலிருந்து விடுபடல் எனக் கருதப்படுகிறது.\n\n\n"}
{"id": "318989", "url": "https://ta.wikipedia.org/wiki?curid=318989", "title": "வாட் சாய்வத்தாநரம்", "text": "வாட் சாய்வத்தாநரம்\n\nவாட் சாய்வத்தாநரம் (Wat Chaiwatthanaram) தாய்லாந்து நாட்டின் கோயில் நகரமான அயூத்தியாவில் அமைந்த பௌத்த கோயில் தொகுதிகளில் ஒன்றாகும். புகழ் பெற்ற இக்கோயில், சாவோ பிரயா ஆற்றின் மேற்கு கரையில், ஆயூத்தயா தீவு நகரத்தின் வெளிப்புறத்தில் அமைந்துள்ளது. இது பன்னாட்டுச் சுற்றுலாப் பயணிகளை ஈர்க்கக் கூடிய பௌத்தக் கோயிலாகும். இக்கோயிலை உலகப் பாரம்பரியக் களங்களில் ஒன்றாக யுனேஸ்கோ நிறுவனம் அறிவித்துள்ளது.\nSection::::வரலாறு.\nதாய்லாந்து நாட்டு மன்னர் பிரசாத் தோங், தனது தாயின் நினைவாக இக்கோயிலை கி பி 1630இல் கட்டினார். கம்போடியாவின் கெமர் கட்டிடக்கலை பாணியில் வாட் சாய்வத்தாநரம் கோயில் கட்டப்பட்டது. 1767இல் தாய்லாந்து மீது படையெடுத்த பர்மியர்களால் இக்கோயில் சிதைக்கப்பட்டது. பின்னர் 1987இல் இக்கோயில் மறுசீரமைக்கப்பட்டு, 1992 முதல் பொதுமக்கள் பார்வைக்குத் திறந்து விடப்பட்டது.\n\nSection::::அமைப்பு.\nவாட் சாய்வத்தாநரம் கோயில் 35 மீட்டர் உயரம் கொண்ட கோபுரமும், அதனைச் சுற்றி நான்கு சிறு கோபுரங்களுடனும் கட்டப்பட்டது. முழுக் கட்டுமானமும் செவ்வக அமைப்பு கொண்ட மேடையில் அமையும் படி நிறுவப்பட்டுள்ளது. கோபுரத்தின் மீது ஏறிச் செல்வதற்கு மறைமுகமாக இடங்களில் படிக்கட்டுகள் அமைக்கப்பட்டுள்ளன.\n\nசெவ்வக மேடையைச் சுற்றிலும் எட்டு தூபிகள் வடிவ வழிபாட்டு கூடங்கள் நிறுவப்பட்டுள்ளன. இக்கோயில் சுவர்களில் கருப்பு மற்றும் பொன் வண்ணத்தில் 120 புத்தர் சிலைகள் அமர்ந்த நிலையில் உள்ளன. கோயில் உட்புறச்சுவர்களில் புத்தரின் ஜாதகக் கதைகளின் காட்சிகள் ஓவியமாக தீட்டப்பட்டுள்ளது.\n\n\n"}
{"id": "318994", "url": "https://ta.wikipedia.org/wiki?curid=318994", "title": "மாதவன் (விஷ்ணு)", "text": "மாதவன் (விஷ்ணு)\n\nமாதவன் (Madhava) () விஷ்ணுவின் ஆயிரம் பெயர்களில் ஒன்றாகும். விஷ்ணு சகஸ்ரநாமத்தில் மாதவன் எனும் பெயர், 72, 167 மற்றும் 735-வதாக வருகிறது. மேலும் மகாபாரதத்தில், ஸ்ரீகிருஷ்ணரை மாதவன் என அருச்சுனன் அழைக்கிறான். \n\nபகவத் கீதையின் முதல் அத்தியாயம், 36வது சுலோகத்தில், மகாலட்சுமியின் கணவரான மாதவனே என விளித்து, போர்க் களத்தில் எதிரில் நிற்கும் நம் உறவினர்களையும், குருமார்களையும் கொல்வதால் என்ன பயன்? என விஷ்ணுவின் அவதாரமான கிருஷ்ணரை நோக்கி அருச்சுனன் கேட்கிறான். (Bhagavad-Gita 1.36)\n\nSection::::பெயர்க் காரணம்.\nஅனைத்து நிதிகளின் அதிபதி என்பதாலும், மது எனும் அரக்கனை கொன்றதாலும் விஷ்ணுவிற்கு மாதவன் எனப் பெயராயிற்று.\n\nமாதவன் என்பதற்கு மகாலட்சுமியை மணந்தவர் என்றும், மது வித்தையின் மூலம் அறியத் தக்கவன் எனவும், ஆதிசங்கரர் தனது விஷ்ணு சஹஸ்ரநாமத்திற்கான விளக்க உரையில் குறிப்பிட்டுள்ளார்.\nபண்டைக் காலம் முதல் ஒடிசாவில் மாதவனுக்கு நீல-மாதவன், இராதா-மாதவன், துர்கா-மாதவன் போன்ற பெயர்களில் வழிபாடுகள் இருந்து வருகிறது.\n\n\n"}
{"id": "318995", "url": "https://ta.wikipedia.org/wiki?curid=318995", "title": "பக்தபூர் போர்", "text": "பக்தபூர் போர்\n\nபக்தபூர் போர் \"(Battle of Bhaktapur)\" காத்மாண்டு சமவெளியை, கோர்க்காலிகள் கைப்பற்றிய போது நிகழ்ந்த இறுதிப்போர் ஆகும். 1769 ஆம் ஆண்டு காட்மாண்டுவில் இப்போர் நடைபெற்றது. போரின் முடிவில் மல்லர் வம்சத்தின் காத்மாண்டு சமவெளியில் மன்னர் செயப்பிரகாசு மல்லா, பக்கத்திலிருந்த கோர்க்கா நாட்டு மன்னர் பிரிதிவி நாராயணன் ஷாவால் தோற்கடிக்கப்பட்டார். காத்மாண்டு சமவெளியும், அதனுடன் இணைந்த பிற பகுதிகள் முழுவதும் பிரிதிவி நாராயண் சாவின் கட்டுப்பாட்டுக்குள் வந்தது.\n\nபிரிதிவி நாராயண் சா பெற்ற வெற்றியில் நேபாளத்தில் நலிவடைந்த நிலையில் இருந்த நேவாரி அரசகுலத்தின் ஆட்சி முடிவுக்கு வந்து சா வம்சத்து ஆட்சி நிறுவப்பட்டது. கலாச்சாரம் மற்றும் வர்த்தக நோக்கத்தில் ஈடுபாடு கொண்டு அமைதியாக ஆட்சிசெய்து கொண்டிருந்த நேவார்கள், நாட்டை விரிவுபடுத்தும் எண்ணமும் சூறையாடும் நோக்கமும் மிகுந்த கோர்க்காலிகளிடம் தோல்வியுற்றனர். தோல்வியுற்ற மன்னர் மல்லா நாடு கடத்தப்பட்டார்\n\nSection::::முற்றுகை.\nபக்தபூர் நகரம், காத்மாண்டு சமவெளியில் இருந்த மூன்று தலைநகரங்களில் ஒரு நகரமாகும். லலித்பூர், காட்மாண்டு என்பன மற்ற இரண்டு தலைநகரங்களாகும். பக்தபூரின் கிழக்கு எல்லை, கிழக்கில் 5 முதல் 6 நாட்கள் பயணத் தொலைவு வரைக்கும் நீட்டிக்கப்பட்டிருந்தது. பக்தபூர் நகரில் 12000 குடும்பங்கள் வாழ்ந்தனர்\n\nகாட்மாண்டு நகரத்தின் வளமான பண்பாடு, வர்த்தகம், தொழில் மற்றும் விவசாயம் ஆகியனவற்றின் மீது கொண்ட ஆசையே காட்மாண்டு பள்ளத்தாக்கை கோர்க்காலிகள் விரும்பியதற்குக் காரணமாகும். 1736 ஆம் ஆண்டில் கோர்க்காலி மன்னர் நாரா பூபால் சா, காட்மாண்டு பள்ளத்தாக்கின் வடமேற்கில் ஒரு கோட்டையாகவும் எல்லை நகரமாகவும் திகழ்ந்த நுவாகோட் மீது ஒரு தாக்குதலைத் தொடுத்தார். ஆனால் அத்தாக்குதல் முற்றிலுமாக முறியடிக்கப்பட்டது . அவரது மகன் பிரிதிவி நாராயண் சா 1742 இல் மன்னராக முடிசூடிக் கொண்ட பிறகு இத்தாக்குதல் நடவடிக்கைகள் மீண்டும் தொடங்கப்பட்டன. \n\nபலமான போரால் மட்டும் காட்மாண்டுவை வெற்றி கொள்ள முடியாது என்பதை பிரிதிவி உறுதியாக நம்பினார். முக்கியமான மற்றும் வர்த்தகம் நிகழ்ந்த பாதைகளைக் கைப்பற்றினால் மட்டுமே காட்மாண்டுவைப் பிடிக்க இயலும் என்றும் கருதினார். அவருடைய படைகள் காட்மாண்டுவைச் சுற்றியுள்ள மலைப் பாதைகளை ஆக்ரமித்தன. திபெத் மற்றும் இந்தியாவை இணைக்கும் வர்த்தகப் பாதைகள் முடக்கப்பட்டன. \n\n1744 ஆம் ஆண்டில் பிரிதிவி நாராயணன் ஷா, நுவாகோட் நகரைப் பிடித்து நேபாளத்திற்குள் காலடி வைத்தார். இவ்வெற்றியால் இமயமலைத்தொடரில் அமைந்திருந்த வர்த்தக சாலைகளில் நடைபெற்ற நேபாளத்தின் வியாபார நடவடிக்கைகளைத் தடுத்தார் . படிப்படியாக காட்மாண்டு பள்ளத்தாக்கின் மேற்கு, தெற்கு மற்றும் கிழக்குப் பகுதிகளைச் சுற்றிலுமிருந்த மக்வான்பூர், துலிக்கேல் பகுதிகளை 1762 மற்றும் 1763 ஆம் ஆண்டுகளில் கோர்க்காலிகள் பிடித்தனர்\nநாட்டில் பஞ்சம் ஏற்படுத்தும் ஒரு முயற்சியாக இவரது காத்மாண்டு சமவெளியின் முற்றுகை அமைந்தது. உணவு தானியங்கள் எதுவும் சமவெளி பகுதிக்கு செல்ல முடியாதபடி தடுத்தார். தப்பியோடியவர்களைப் பிடித்து சாலையோர மரங்களில் தூக்கிலிட்டனர்.தொடர்ச்சியாக நடைபெற்ற இத்தகைய முற்றுகைகளால், கோர்க்காலிகளைச் சமாளிக்க அரசர் மல்லா பிரித்தானியாவின் கிழக்கிந்திய நிறுவனத்தின் உதவியை நாடினார். ஆகத்து மாதம் 1767 ஆம் ஆண்டில் தளபதி சியார்ச்சு கின்லோச்சு முற்றுகைகளால் நொந்து போயிருந்த குடிமக்களைக் காப்பாற்ற காட்மாண்டு நோக்கி ஒரு பிரித்தானியப் படையுடன் வந்தார். காட்மாண்டுவிற்குள் 75 கி.மீ தொலைவு வரை வந்த அவர் சிந்துலி, அரிகர்பூர் கோட்டைகளைக் கைப்பற்றினார். ஆனால் சர்தார் பன்சு குருங்கின் இரண்டு நீடித்த எதிர்தாக்குதல்களால் பிரித்தானியப் படை பின்வாங்கியது\n\nSection::::இறுதிப்போர்.\nகாத்மாண்டுவைத் தொடர்ந்து முற்றுகையிட்டு வந்த கோர்க்காலிகள் 1767 இல் நடந்த கீர்த்திப்பூர் போரில் காத்மாண்டு சமவெளியின் கீர்த்திபூர் நகரத்தை கைப்பற்றினர். குருதி தோய்ந்த சண்டை மற்றும் காட்டுமிராண்டித்தனம் மிகுந்த அப்போரில் காட்மாண்டுவிற்கு மேற்கில் அமைந்துள்ள இம்மலையுச்சி நகரத்தின் வீழ்ச்சி, காட்மாண்டு பள்ளத்தாக்கின் பாதுகாப்புக்கு ஒரு பின்னடைவாக அமைந்தது. \n\nபின்னர் பிரிதிவி நாராயணன் ஷா தன் கவனத்தைக் காட்மாண்டுவின் பக்கம் திருப்பினார். நகரத்திற்குள் ஊடுருவிச் சென்று பிரச்சாரங்கள் நடத்துவதன் மூலம் நேவார்களிடையே பிரிவினைகள் உருவாக்குவதற்காக அவரது முகவர்களை அனுப்பினார். தொடர்ச்சியாக நிகழ்ந்த போரினால் சில மாதங்களில் மன்னர் பிரிதிவி நாராயணன் லலித்பூர் நகரத்தையும் வெற்றி கொண்டார். தோல்வியடைந்த காட்மாண்டு, இலலித்பூர் மன்னர்கள் செயப்பிரகாசு மல்லா மற்றும் தேச் நரசிங் மல்லா இருவரும் பக்தபூரில் தஞ்சம் புகுந்தனர். இறுதி முயற்சியாக பக்தபூர் மன்னருடன் இணைந்து மூவரும் பிரிதிவி நாராயணன் ஷாவை சாவை எதிர்த்துப் போரிட்டனர். ஆனால் மீண்டும் உள்ளூர் பிரபுக்களின் வஞ்சத்தால் அவர்கள் தோற்கடிக்கப்பட்டனர். கோர்க்க மன்னர் பிரிதிவி நாராயணன் ஷா பக்தபூரையும் 1769 இல் கைப்பற்றினார். \n\nவஞ்சகம் மிக்க பக்தபூர் பிரபுக்கள் போரின் போது நகரத்து வாசல்களை கோர்க்காலிகளுக்காக திறந்து விட்டனர். பிரிதிவியின் துருப்புக்களிடம் வாள், வில், அம்பு போன்ற ஆயுதங்களுடன் கூடுதலாக, குழல் துப்பாக்கியும் இருந்தன. அரண்மனைக்கு முன் கடுமையான சண்டை நிகழ்ந்தது. ஆனால் படையெடுப்பாளர்கள் இறுதியாக அரண்மனை வாயில்களை உடைத்து முன்னேறினர். \n\nபிரிதிவி நாராயணன் ஷாவின் படைகள் 1769 நவம்பர் 25 இரவில் பக்தபூரைக் கைப்பற்றியபோது 2001 நபர்கள் கொல்லப்பட்டதாகவும் 501 வீடுகள் தீயிட்டு கொளுத்தப்பட்டதாகவும் காட்மாண்டு யானா பாகா மடாலயத்தில் இருக்கும் குறிப்புகள் தெரிவிக்கின்றன\n\nஇரஞ்சித் மல்லா வயதுமுதிர்வின் காரணமாக வாரணாசிக்கு செல்ல அனுமதிக்கப்பட்டார். செயப்பிரகாசு மல்லா குண்டு துளைக்கப்பட்டு இறந்தார். தேச் நரசிங் சாகும்வரை சங்கிலியால் பிணைக்கப்பட்டு இறந்தார்\nமல்ல வம்சத்தின் முடிவுக்கு பக்தபூர் போர்தான் காரணம் என்ற குறிப்பு வரலாற்றில் நிலைபெற்றது. நேபாளத்தில் ஷா வம்சம் நிறுவப்பட்டது. 2008 ஆம் ஆண்டில் நேபாள இராச்சியம் குடியரசு நாடாக மலரும் வரை ஷா வம்ச ஆட்சி நீடித்தது\n"}
{"id": "319002", "url": "https://ta.wikipedia.org/wiki?curid=319002", "title": "அச்சுதன் (விஷ்ணு)", "text": "அச்சுதன் (விஷ்ணு)\n\nஅச்சுதன் (Achyuta) விஷ்ணுவின் ஆயிரம் பெயர்களில் ஒன்றாகும். விஷ்ணு சகஸ்ரநாமத்தில் அச்சுதன் என்ற பெயர் 100 மற்றும் 318வது பெயராக வருகிறது. \nபகவத் கீதை நூலில், விஷ்ணுவின் அவதாரமான கிருஷ்ணரை பல முறை அச்சுதன் என்றே அருச்சுனன் அழைத்துள்ளார். (பகவத் கீதை அத்தியாயம் – 1, சுலோகம் 21-22)\n\nSection::::பெயர்க் காரணம்.\nஅச்சுதன் எனும் சொல்லுக்கு அசையாதவன், மாறாதவன், வீழ்ச்சியடையாதவன் என்று பொருள்.\n\nவிஷ்ணு சகஸ்ரநாம நூலின் விளக்க உரையில், ஆதிசங்கரர், அச்சுதன் என்பதற்கு, உள்ளார்ந்த இயல்பு மற்றும் சக்திகளை என்றும் இழக்காதவன் என்றும், மேலும் மாறாத்தன்மை கொண்டவன் என்றும், நிலையானவன் என்றும் குறிப்பிடுகிறார். \n\n"}
{"id": "319036", "url": "https://ta.wikipedia.org/wiki?curid=319036", "title": "புரோமோ மலை", "text": "புரோமோ மலை\n\nபுரோமோ மலை (\"ஆங்கிலம்: Mount Bromo; இந்தோனேசியம்: Gunung Bromo\") இது, தென்கிழக்காசியாவில் உள்ள இந்தோனேசியாவின் கிழக்கு சாவகம் பகுதியில் அமைந்துள்ளது. மேலும் இம்மலை, செயலாற்றும் எரிமலையாகவும், \"டெங்கிர்\" என்னும் (\"Tengger massif\") மலைநாட்டு பகுதியாகவும் உள்ளது. 2,329 மீட்டர்கள் (7,641 அடி) உயரமுள்ள இது, சிகரம் அல்லாத மிக உயர்ந்த மலை முகட்டுத்திரள் கொண்டுள்ள ஆனால் மிகவும் பிரபலமாக நன்கு அறியப்பட்டதாகும். இந்தோனேசியாவின் கிழக்கு சாவகம் பகுதியிலுள்ள இந்த புரோமோ மலையின் முகட்டுதிரளைக் காண, பெருமளவு மக்கள் வருகைதரும் சுற்றுலா தளங்களில் ஒன்றாக விளங்குகிறது. \"புரோமோ டெங்கெர் செமெரு தேசிய பூங்காவுக்கு\" (\"Bromo Tengger Semeru National Park\") சொந்தமான இந்த மலையின் புரோமோ என்னும் பெயர், இந்து சமய உருவாக்கும் கடவுளான பிரம்மாவின் பெயரை ஜாவானீஸ் மொழியில் இருந்து பெறப்பட்டதாகும். \n\nSection::::பின்புலம்.\nபுரோமோ மலையின் மத்தியில் உள்ள ஒரு வெற்றிடப் பகுதியான, \"மணல் கடல்\" (\"Sea of Sand (Erg) இந்தோனேசியம்: \"லாடன் பாசிர்\" (Lautan Pasir) அல்லது சாவக மொழியில்: \"செகரா வேடி\" Segara Wedi \") எனப்படும் இப்பகுதி, 1919 ஆம் ஆண்டில் இருந்து பாதுகாக்கப்பட்ட இயற்கை இருப்புப் பகுதியாகும். கிழக்கு சாவகம் பிராந்தியத்தில், கடல் மட்டத்திலிருந்து 2,217 மீட்டர் உயரத்தில் வடக்கு-கிழக்காக அமைந்துள்ள \"செமாரோ லாவாங்\" (\"Cemoro Lawang\") என்னும் மலை கிராமத்திலிருந்து புரோமோ மலைக்கு ஒரு பொதுவழி உள்ளது. அக்கிராமத்தில் இருந்து சுமார் 45 நிமிட நடைப் பயணத்தில் புரோமோ எரிமலைப் பகுதியை சென்றடையலாம், ஆனாலும் \"பொறி வண்டி\" (\"Jeep\") வசதியையும் ஏற்படுத்தி பயணத்தை மேற்கொள்ளலாம். பொறி வண்டிப் பயணம் மேற்கொள்ளும் பட்சத்தில், ஒரு நிறுத்தத்தில் (2,770 மீட்டர் அல்லது 9.088 அடி) உயரமுடைய \"பெனஞ்சகன் மலை\" (\"Mount Penanjakan, இந்தோனேசியம்: குனுங் பெனஞ்சகன்\") என்னும் மலையைப் பார்த்துச் செல்லலாம். பெனஞ்சகன் மலைக்கு சுமார் 2 மணிநேரம் நடந்து சென்றால், அம்மலையை அடையலாம். எரிமலையின் செயல்பாட்டு அளவைப் பொறுத்து, இந்தோனிசியாவின் எரிமலை ஆய்வு மற்றும் பேரிடர் நடுவம், சில நேரங்களில் புரோமோ மலைப் பகுதியின் வருகைக்கு எதிராக எச்சரிக்கைகள் வெளியிடுகிறது.\n\nSection::::செயற்பாடு.\nSection::::2004 வெடிப்புகள்.\nபுரோமோ எரிமலை, 2004 ஆம் ஆண்டு வெடித்துச் சிதறியது. அந்த வெடிப்பு அத்தியாயத்தில், வெடிப்பிலிருந்து பெரும்பகுதியில் பாறைகள் தூக்கியெறியப்பட்ட நிகழ்வில் இரண்டு பேர்கள் இறந்து போயினர் மற்றும் குறைந்தது ஐந்து பேர்கள் காயமடைந்தனர். மேலும், எந்நேரமும் நிகழக்கூடிய இந்த எரிமலை செயல்பாட்டு எச்சரிக்கைகளுக்கு இடையில், சுமார் 15,000 க்கும் மேற்பட்ட மக்களை அப்பகுதியில் இருந்து வெளியேற்றப்பட்டனர்.\n\nSection::::2010 வெடிப்புகள்.\n2010 ஆம் ஆண்டு நவம்பர் 23, செவ்வாய்க்கிழமை, 16.30 மணிக்கு (மேற்கு இந்தோனேசிய நேரம், (\"WIB\"), இந்த மலையின் நடுக்கத்தின் செயற்பாடுகள் மற்றும் மேலோட்டமான எரிமலை பூகம்பங்கள் அதிகரித்ததன் காரணமாக, இந்தோனிசியாவின் \"எரிமலை மற்றும் புவியியல் பேரிடர் நீக்க மையம்\" (\"CVGHM\"), புரோமோ மலையின் செயல்பாட்டு நிலையை உறுதிப்படுத்தி எச்சரிக்கை விடுத்தது. மேலும் இதுகுறித்து, எரிமலை வெடிப்பு நேரிட வாய்ப்பு இருக்கலாம் என்று கவலைகள் எழுப்பப்பட்டன. அதைத்தொடர்ந்து ஒரு முன்னெச்சரிக்கை நடவடிக்கையாக உள்ளூர் மற்றும் அகன்ற எரிமலைவாய் பகுதிக்கு வருகை தந்த சுற்றுலா பயணிகள், மற்றும் அகதிகள் முகாம்கள் இருந்து பகுதியென மூன்று கிலோமீட்டர் சுற்றளவில் தங்கியிருந்த அனைவரையும் வெளியேறும்படி ஒரு தெளிவான உத்தரவு பிறப்பிக்கப்பட்டது. புரோமோ, மற்றும் \"டேக்கேரா\" Teggera என்ற அகன்ற எரிமலைவாய் சுற்றியுள்ள எஞ்சிய பகுதி முழுவதும் பார்வையாளர்களை எல்லையில் இருந்தது அப்புறப்படுத்தப்பட்டனர்.\n\nபுரோமோ எரிமலை, 2010, நவம்பர் 26 ஆம் நாள், வெள்ளிக்கிழமை அன்று சாம்பல் உமிழ்ந்தவாறு வெடிக்க தொடங்கியது.\n"}
{"id": "319037", "url": "https://ta.wikipedia.org/wiki?curid=319037", "title": "வைகறை", "text": "வைகறை\n\nவைகறை (\"Dawn\") அல்லது விடியற் காலை சூரியோதயத்திற்கு முன் ஏற்படும் மெல்லொளிக்கு முன்னான நேரமாகும். இக்காலம் முன் சூரியோதய சந்தியொளி அல்லது சூரியோதய காலம் எனவும் அழைக்கப்படும். இது சூரிய ஒளியின் மெல்லிய ஒளியாக, சந்தியொளியின் ஆரம்பமாக அடையாளப்படுத்தப்படுகிறது. இவ்வேளையில் சூரியன் அடிவானத்தின் கீழ் இருக்கும்.\n\n\n"}
{"id": "319038", "url": "https://ta.wikipedia.org/wiki?curid=319038", "title": "பொழுது புலர்தல்", "text": "பொழுது புலர்தல்\n\nபொழுது புலர்தல் அல்லது ஞாயிறு மறைதல் அல்லது சூரிய அத்தமனம் (\"Sunset\") என்பது சூரியன் புவியின் சுழற்சி காரணமாக அடிவானத்தின் கீழ் மறையும் நாளாந்த நிகழ்வாகும். சூரியன் வசந்தகாலத்தில் சரியான மேற்கில் மறைய, இலையுதிர்காலத்தில் சம இரவு நாளில் மறைவது வருடத்திற்கு ஒரு முறை இடம்பெறும்.\n\nSection::::வரலாறு.\n16 ஆம் நூற்றாண்டு வானியல் வல்லுநர் நிக்கோலாஸ் கோப்பர்னிக்கஸ், சூரியன் சுற்றுகிறது என்பதில் இருந்து வேறுபட்டு, சூரியன் நிற்க புவி சுற்றுகிறது என்பதற்கான கணித மாதிரியை முன்வைத்து முதலாவதாக பரவலாக ஏற்றுக்கொள்ளப்பட்டவராவார்.\n\n\n"}
{"id": "319039", "url": "https://ta.wikipedia.org/wiki?curid=319039", "title": "விடியல்", "text": "விடியல்\n\nவிடியல் அல்லது சூரிய உதயம் அல்லது புலர் (\"Sunrise\") என்பது காலையில் அடிவானத்தின் மேலாக சூரியன் தோன்றும் நிகழ்வாகும். அதிலும் குறிப்பாக சூரியனின் மேற்பரப்பு தெரிவதைக் குறிக்கும். ஆயினும் சூரியானின் முழுப் பகுதியும் அடிவானத்தில் மேலெழும் நிகழ்வையும்ஈ அதனுடன் கூடிய சூழ்நிலை மாற்றங்களையும் (காட்சிகள்) விடியல் எனக் குறிப்பிடப்படுகிறது.\n\nசூரியன் வசந்தகாலத்தில் சரியாக கிழக்கில் உதிக்க, இலையுதிர்காலத்தில் சம இரவு நாளில் உதிப்பது வருடத்திற்கு ஒரு முறை இடம்பெறும்.\n\n\n"}
{"id": "319041", "url": "https://ta.wikipedia.org/wiki?curid=319041", "title": "மெல்லொளி", "text": "மெல்லொளி\n\nமெல்லொளி அல்லது சந்தியொளி (\"Twilight\") என்பது அடிவானத்தின் கீழ் சூரியன் இருக்கும்போது, நேரடியாகத் தெரியாதபோது ஏற்படும் புவியின் கீழ் சூழலில் ஏற்படும் வெளிச்சமாகும். மெல்லொளி மேல் வளிமண்டல சூழலில் சூரிய ஒளியின் சிதறிய கதிர்வீச்சு மூலம் உருவாகின்றது. இதனால் கீழ் வளிமண்டலச் சூழலில் ஏற்படும் வெளிச்சம் புவியின் மேற்பரப்பில் முற்றிலும் ஒளியாகவோ அல்லது இருளாகவோ இல்லாது இருக்கும். மெல்லொளி என்பது ஒளி படரும் காலத்தைக் குறிக்கவும் பயன்படுகிறது.\n\n"}
{"id": "319043", "url": "https://ta.wikipedia.org/wiki?curid=319043", "title": "அரையிருள்", "text": "அரையிருள்\n\nஅரையிருள் அல்லது மாலை இருள் அல்லது கருக்கல் (\"Dusk\") என்பது மெல்லொளியின் கரிய நிலைச் செயற்பாடாகும். அல்லது அதனை இரவுக்கு முன்னரான மெல்லொளியின் வளிமண்டலச் சூழலின் இறுதி நிலை எனவும் குறிப்பிடலாம். முன் அரையிருள் மெல்லொளியின் ஆரம்பம் முதல் இடைவரையிலும் ஏற்பட்டு, குறிப்பிட்டளவு போதுமான ஒளியை வழங்கி, செயற்கை ஒளியின்றி பார்க்கக்கூடியவாறு இருக்கும். ஆனால் முடிவில் சூரியனின் மையத்தில் புவி சுழற்சி 6° இற்கு கீழாக அடிவானத்தில் இருக்கும்போது செயற்கை ஒளி தேவையாகின்றது. \"அரையிருள்\" இரவு தொடங்குவதற்கு முன்னான மெல்லொளிப் பகுதியாகும்.\n\n"}
{"id": "319072", "url": "https://ta.wikipedia.org/wiki?curid=319072", "title": "த லொஸ்ட் வேர்ல்ட்: ஜுராசிக் பார்க்", "text": "த லொஸ்ட் வேர்ல்ட்: ஜுராசிக் பார்க்\n\nத லொஸ்ட் வேர்ல்ட்: ஜுராசிக் பார்க் (The Lost World: Jurassic Park) என்பது 1997 ஆம் ஆண்டு வெளிவந்த அமெரிக்க அறிபுனை சாகசத் திரைப்படம் ஆகும். இது ஜுராசிக் பார்க் திரைப்படத் தொடரின் இரண்டாவது படமும் ஆகும்.1993 ஆம் ஆண்டில் வெளிவந்த ஜுராசிக் பார்க்-கின் தொடர்ச்சியான இப்படம், ஸ்டீவன் ஸ்பில்பேர்க்-கின் இயக்கத்தில் டேவிட் கோப்-பின் எழுத்தில் உருவானதாகும். மேலும் அமெரிக்க எழுத்தாளர் மைக்கேல் கிரைட்டன் எழுதிய தி லாஸ்ட் வேர்ல்ட் புதினத்தை அடிப்படையாகக் கொண்டதாகும்.\n\nமுந்தைய படத்தில் கணித வல்லுநர் இயான் மால்கம்மாக நடித்த ஜெஃப் கோல்ட்ப்ளும் மீண்டும் அப்பாத்திரத்தில் தோன்றியுள்ளார். பிற நடிகர்களான ஜூலியான் மூர், பீட் போஸ்ட்லெத்வெய்ட்,\nவின்ஸ் வான், வனேசா லீ செஸ்டர், ஆர்லிஸ் ஹோவர்ட் ஆகியோர் புதுமுகங்களாவர்.\nமேலும் சிறப்புத் தோற்றத்தில் ரிச்சர்ட் ஆட்டன்பரோ, ஜோசெஃப் மெஸெல்லோ மற்றும் அரியானா ரிச்சர்ட்ஸ் ஆகியோர் மீண்டும் நடித்துள்ளனர்.\n\nமுதல் படத்தின் நிகழ்வுகளுக்குப் பிறகு நான்காண்டுகள் கழிந்த நிலையில் இப்படத்தின் நிகழ்வுகள் நடைபெறுகின்றன. இதன் கதைக்களமானது நடு அமெரிக்க நாடான கோஸ்ட்டா ரிக்காவின் அருகிலுள்ள ஈஸ்லா சோர்னா என்ற கற்பனைத் தீவில் அமைந்துள்ளது. அங்கு ஜான் ஹேமன்டின் இன்-ஜென் நிறுவனம் படியெடுப்பு முறையில் மீளுருவாக்கிய தொன்மாக்கள் (Dinosaurs) தங்கள் சொந்த சூழல் மண்டலத்தில் சுதந்திரமாக உலாவுகின்றன. இன்-ஜென்னைத் தனது கட்டுப்பாட்டுக்குள் கொண்டு வந்திருக்கும் தன் மருமகன், அத்தொன்மாக்களையும் சிறைப்பிடித்துத் தலைநிலத்துக்குக் கொண்டுவரத் திட்டமிட்டிருப்பதை அறியும் ஹேமன்ட், இயான் மால்கம்மின் தலைமையில் ஒரு பயணக் குழுவை முன்கூட்டியே அத்தீவுக்கு அனுப்புகிறார். பேரிடர்ச் சூழலில் சந்தித்துக்கொள்ளும் இவ்விரு குழுவினரும் உயிர்பிழைக்கவேண்டி ஒன்றாக இணைகின்றனர். இதுவே இப்படத்தின் கதைக்கருவாகும்.\n\nமுதல் புதினம் வெளியாகி அதன் திரைப்படத் தழுவலும் வெற்றியடைந்த பின் கிரைட்டன், ஸ்பில்பேர்க்\nஆகிய இருவரையும் அவற்றின் தொடர்ச்சிகளை உருவாக்குமாறு வாசகர்கள் வற்புறுத்தினர். அவர்களின் வேண்டுகோளுக்கிணங்க 1995-ஆம் ஆண்டு கிரைட்டனின் \"த லொஸ்ட் வேர்ல்ட்\" புதினம் வெளியானபின்னர் திரைப்படத் தொடர்ச்சியின் தயாரிப்புப் பணி துவங்கியது. இத்தொடர்ச்சியின் கதையும் காட்சிப்புலனும் முந்தைய படத்தை விடக் கணிசமான அளவில் இருண்டதாக உள்ளன. மேலும் இப்படம், தொன்மாக்களைச் சித்தரிக்க கணினியால் உருவாக்கப்பட்ட உருவங்களையும் அனிமேட்ரானிக்ஸ் மாதிரிகளையும் விரிவான அளவில் கையாண்டுள்ளது. கலவையான விமர்சனங்களைப் பெற்றபோதிலும் இப்படம் உலகம் முழுவதும் $ 61.8 கோடிக்கு அதிகமான \nவசூலைப் பெற்று ஒரு பாக்ஸ் ஆபீஸ் வெற்றிப்படமாக அமைந்தது.\n\nஇதன் தொடர்ச்சியாக, ஜுராசிக் பார்க் III என்ற திரைப்படம், ஜூலை 18, 2001 அன்று வெளியானது.\n\nSection::::கதைச் சுருக்கம்.\nநடு அமெரிக்கத் தீவான ஈஸ்லா நுப்லாரிலிருந்த ஜுராசிக் பார்க்கைத் தொன்மாக்கள் ஆக்கிரமித்து நான்காண்டுகள் கடந்துவிட்டன. இந்நிலையில் அருகமைத் தீவான ஈஸ்லா சோர்னாவுக்கு (Isla Sorna) தன் குடும்பத்தோடு விடுமுறையைக் கழிக்க வந்துள்ள கேத்தி போமேன் என்ற சிறுமியை காம்ப்ஸோக்னாதஸ் என்ற தொன்மாக்கள் தாக்கிக் காயப்படுத்துகின்றன. அச்சிறுமியின் பெற்றோர், இன்-ஜென் மரபியல் நிறுவனத்தின்மீது வழக்குத் தொடுக்கின்றனர். அதன் புதிய தலைவரும் ஹேமன்டின் மருமகனுமான பீட்டர் லுட்லோ, ஈஸ்லா சோர்னாவைப் பயன்படுத்தி நிதி இழப்புகளிலிருந்து அந்நிறுவனத்தை மீட்கத் திட்டமிடுகிறார்.\n\nஇதற்கிடையில் கணித வல்லுநர் இயான் மால்கம், ஹேமன்டை அவரது மாளிகையில் சந்திக்கிறார்.\n\"ஈஸ்லா நுப்லாரிலிருந்த ஜுராசிக் பார்க் பூங்காவின் தொன்மாக்கள், முதலில் இன்-ஜென் நிறுவனத்தால் ஈஸ்லா சோர்னாவில் உருவாக்கப்பட்டன. அத்தீவு பல ஆண்டுகளுக்கு முன்பு ஏற்பட்ட ஒரு சூறாவளியின் போது கைவிடப்பட்டது\" என அவரிடம் ஹேமன்ட் விளக்குகிறார். மேலும் அத்தீவுக்கு ஒரு குழுவை அனுப்பி அங்குள்ள தொன்மாக்களை ஆவணப்படுத்தினால் அங்கு நிகழவிருக்கும் மனிதக் குறுக்கீடுக்கு எதிராக பொது ஆதரவைத் திரட்டவும் இன்-ஜென்னைத் தடுக்கவும் \nஇயலும் என அவர் நம்புகிறார். அக்குழுவின் உறுப்பினரும் தன் தோழியுமான தொல்லுயிரியலாளர்\nசாரா ஹார்டிங் ஏற்கனவே அங்கு சென்றிருப்பதை அறியும் மால்கம் (அவரை மீட்டெடுக்கும் ஒரே நோக்கத்துடன்) ஈஸ்லா சோர்னாவுக்குச் செல்ல ஒப்புக்கொள்கிறார்.\n\nபின்பு மால்கம் தனது அணியினரான எட்டி கார்ர் மற்றும் நிக் வான் ஓவென் ஆகியோரைச் சந்திக்கிறார்.\nஇவர்கள் ஈஸ்லா சோர்னாவை அடைந்தபின் ஹார்டிங்கைக் கண்டுபிடிக்கின்றனர். மேலும் அவர்கள், மால்கம்மின் மகளான கெல்லி, தங்களின் நடமாடும் டிரெய்லர் ஒன்றில் மறைந்து வந்துள்ளதையும் அறிகின்றனர். பின்னர் அவர்கள், அங்குள்ள தொன்மாக்களைச் சிறைப்பிடிக்க லுட்லோ தலைமையில் கூலிப்படையினர், வேட்டைக்காரர்கள் மற்றும் தொல்லுயிர் ஆய்வாளர்கள் அடங்கிய ஒரு இன்-ஜென் குழு வருவதைக் காண்கின்றனர்.\n\nஇதற்கிடையில், இன்-ஜென் குழுவின் தலைமை வேட்டைக்காரர் ரோலன்ட் டெம்போ, ஒரு ஆண் டைரனோசாரஸை (டி ரெக்ஸ்) அதன் குட்டியின் அழுகுரலைப் பயன்படுத்திக் கவரத் திட்டமிடுகிறார்.\n\nஅன்றிரவில் மால்கம் அணியினர் இன்-ஜென் முகாமுக்குள் இரகசியமாக நுழைகின்றனர். சிறைப்பிடிக்கப்பட்ட தொன்மாக்கள், சான் டியேகோ நகரில் புதிதாக முன்மொழியப்பட்ட தீம் பார்க்குக்குக் கொண்டு வரப்படும் என அவர்கள் அறிகின்றனர். இதனால் ஹார்டிங்கும் ஓவெனும் அங்கு கூண்டுகளில் அடைபட்டுள்ள தொன்மாக்களை விடுவிக்கின்றனர். அவ்விலங்குகள் அம் முகாமை முழுவதுமாக அழித்துவிடுகின்றன.\n\nடி-ரெக்ஸ் குட்டியை மீட்கும் ஓவென், அதன் உடைந்த காலைச் சீர் செய்வதற்காக டிரெய்லருக்குக் கொண்டு வருகிறார். கெல்லியை எட்டியின் பாதுகாப்பில் விடும் மால்கம், டி ரெக்ஸ் குட்டி தன் பெற்றோரால் தேடப்படுவதை உணர்ந்து டிரெய்லருக்கு விரைகிறார். அவர் அங்கு சென்ற சிறிது நேரத்தில் பெற்றோர் ரெக்ஸ்கள் டிரெய்லரின் இருபுறமும் வெளிப்படுகின்றன. அவற்றிடம் குட்டி விடப்பட்டபின்னர் எதிர்பாராவிதமாக அவையிரண்டும் டிரெய்லரைத் தாக்கி அருகிலுள்ள குன்றின் விளிம்பிலிருந்து தள்ளிவிடுகின்றன.\n\nவிரைவில் அங்கு வரும் எட்டி, ஒரு SUV-ஐக் கொண்டு அந்த டிரெய்லரை விளிம்பின் மீது மீண்டும் இழுத்து நிறுத்த முயலுகையில் பெற்றோர் ரெக்ஸ்கள் திரும்பி வந்து அவரைக் கொன்று உண்கின்றன. இதன் விளைவாக டிரெய்லர், SUV இரண்டுமே குன்றிலிருந்து விழுந்துவிடுகின்றன. மால்கம், ஹார்டிங், ஓவென்,கெல்லி ஆகிய நால்வரும் இன்-ஜென் குழுவினரால் மீட்கப்படுகின்றனர். தங்களின் தளவாடங்கள் (தகவல் தொடர்பு சாதனங்கள் மற்றும் வாகனங்கள்) அனைத்தும் அழிந்துவிட்டதால் இரு குழுவினரும் இணைந்து அத்தீவிலுள்ள இன்-ஜென் வானொலி நிலையத்தை நோக்கி கால்நடையாகப் பயணிக்கின்றனர்.\n\nஹார்டிங்கின் மேலாடையில் இருந்த குட்டியின் இரத்த வாசனையை மோப்பம் பிடிக்கும் பெற்றோர் ரெக்ஸ்கள் அதனைப் பின்தொடர்ந்து மறுநாள் இரவில் அக் குழுவின் முகாமைக் கண்டுபிடித்துவிடுகின்றன. பெண் டி-ரெக்ஸானது அவர்களை ஒரு நீர்வீழ்ச்சி குகைக்குத் துரத்திச் செல்கிறது. இச்சமயத்தில் ரோலன்ட் டெம்போ, ஆண் டி ரெக்ஸுக்கு மயக்க மருந்து செலுத்துகிறார்.\n\nஇன்-ஜென் குழுவின் பிற உறுப்பினர்கள் ஒரு உயரமான புல்வெளியின் வழியாகத் தப்பிச் செல்கையில் வெலாசிராப்டர்களால் கொல்லப்படுகின்றனர். தலைநிலத்திலுள்ள இராணுவத்தை உதவிக்கு அழைக்கும் நோக்கத்துடன் ஓவென், இன்-ஜென் தொழிலாளர்கள் சிற்றூரிலுள்ள செய்தித்தொடர்பு மையத்துக்கு விரைகிறார். அவரைத் தொடர்ந்து சிறிது நேரத்தில் அங்கு வரும் மால்கம், ஹார்டிங், கெல்லி ஆகிய மூவரையும் வெலாசிராப்டர்கள் தாக்குகின்றன. அவ்விலங்குகளை ஒருவாறாக சமாளித்தபின் அவர்கள் அனைவரும் அங்கு வரும் உலங்கு வானூர்தியில் ஏறி ஈஸ்லா சோர்னாவை விட்டு வெளியேறுகின்றனர்.\n\nஆண் டி-ரெக்ஸை ஒரு சரக்குக் கப்பல், தலைநிலத்துக்கு அழைத்துச் செல்கிறது. ஆனால் அதிலுள்ள பிற தொன்மாக்கள் (அநேகமாக வெலாசிராப்டர்கள்) அதன் மாலுமிகளைக் கொன்று விடுவதால் அக் கப்பல், சான் டியேகோ கப்பல்துறையில் மோதி விபத்துக்குள்ளாகிறது. அக் கப்பலின் சரக்குக் கிடங்கைத் திறக்கும் காவலர் ஒருவர், தற்செயலாக டி-ரெக்ஸை விடுவித்துவிடுகிறார். அவ் விலங்கு\nநகருக்குள் புகுந்து பேரழிவை விளைவிக்கிறது.\n\nமால்கம்மும் ஹார்டிங்கும் டி ரெக்ஸ் குட்டியை ஒரு பாதுகாப்பான இன்-ஜென் கட்டிடத்தில் இருந்து மீட்டெடுத்து, பெரிய டி-ரெக்ஸை மீண்டும் கப்பலுக்குள் கவர்வதற்காகப் பயன்படுத்துகின்றனர். இச்செயலில் குறுக்கிட முயலும் லுட்லோவைப் பெரிய டி-ரெக்ஸ் சரக்குக் கிடங்கினுள் சிறைப்பிடிக்கிறது. பிறகு அவர் குட்டியினால் கொல்லப்படுகிறார். பெரிய டி-ரெக்ஸ் மீண்டும் தப்புமுன் ஹார்டிங் அதற்கு மயக்க மருந்து செலுத்துகிறார். பின்பு மால்கம் கிடங்கை மூடுகிறார்.\n\nஅவ்விலங்குகள் மீண்டும் ஈஸ்லா சோர்னாவுக்கு அழைத்துச் செல்லப்படுகின்றன. இதனைத் தொடர்ந்து ஒரு தொலைக்காட்சி நிகழ்ச்சியில் பேசும் ஹேமன்ட், அமெரிக்க மற்றும் கோஸ்டா ரிக்க அரசுகள் ஈஸ்லா சோர்னாவை ஒரு இயற்கைக் காப்பகமாகப் பராமரிக்க ஒப்புக்கொண்டுள்ளதாக அறிவிக்கிறார். மேலும் \"வாழ்க்கை, சமாளித்துக்கொள்ளும்\" (life will find a way) எனக் கூறி முடிக்கிறார்.\n\nSection::::நடித்தவர்கள்.\nமுதன்மைக் கட்டுரை: ஜுராசிக் பார்க் திரைப்படத் தொடரில் தோன்றிய கதாபாத்திரங்களின் பட்டியல்\n\nSection::::திரையில் தோன்றிய உயிரினங்கள்.\nமேலும் பார்க்க: ஜுராசிக் பார்க் திரைப்படத் தொடரில் தோன்றிய விலங்குகளின் பட்டியல்\n\n\"ஜுராசிக் பார்க்\" திரைப்படத்தில் பெரும்பாலும் ஸ்டான் வின்ஸ்டன் குழுவினர் உருவாக்கிய அசைவூட்டத் தொன்மாக்களே இடம்பெற்றிருந்தன. ஆனால் \"த லொஸ்ட் வேர்ல்ட்\" படம், இண்டஸ்ட்ரியல் லைட் & மேஜிக் நிறுவனத்தின் CGI தொழில்நுட்பத்துக்கு அதிகளவில் முக்கியத்துவம் அளித்தது. எனவே டிஜிட்டல் கலைஞர்கள் தொன்மாக்களைச் சேர்ப்பதற்கு\nவசதியாகப் பெரிய ஷாட்கள் படமாக்கப்பட்டன.\n\n\nஸ்டான் வின்ஸ்டன் குழுவினரால் \"காம்பீஸ்\" (Compies) என்றழைக்கப்பட்ட இவ்விலங்குகள், குழுவாக வேட்டையாடும் ஊனுண்ணி தெரொபோட் வகையினவாகும். காட்சி விளைவுகளுக்கான மேற்பார்வையாளர் டென்னிஸ் முரென், இவற்றை மிகவும் சிக்கலான டிஜிட்டல் தொன்மாக்களாகக் கருதினார். ஏனெனில் சிறிய அளவிலான இவ்விலங்குகள் திரையில் முழுதும் தெரியக்கூடியனவாக\nஇருந்தமையால் ஈர்ப்பு விசை மற்றும் எடை சார்ந்த உயர்ந்தபட்ச உணர்வு தேவைப்பட்டது.\n\nபடத்தின் துவக்கக் காட்சியில் இவ்விலங்கின் எளிய பொம்மை மாதிரி ஒன்று இடம்பெற்றது. டீட்டர் ஸ்டார்க், காம்ப்ஸோக்னாதஸ் குழுவால் கொல்லப்படும் காட்சியில் அப்பாத்திர நடிகரான பீட்டர் ஸ்டோர்மேர், பல்வேறு ரப்பர் காம்பிக்கள் இணைக்கப்பட்ட மேலாடை ஒன்றை அணிந்திருந்தார்.\n\n\nஇவை, இன்-ஜென் வேட்டைக்குழுவிடமிருந்து தப்பியோடுவனவாகக் காட்டப்பட்டுள்ளன.\n\n\nஇயான் குழுவினர் ஈஸ்லா சோர்னாவில் கால் பதிக்கும்பொழுது இவை சுருக்கமாகக் காட்டப்பட்டுள்ளன.\n\n\nஇவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.\n\n\nஇவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.\n\n\nஇயக்குநர் ஸ்பில்பேர்க், இத் தொன்மாக்களை \"பொது வேண்டுகோளுக்கிணங்க சேர்க்கப்பட்டவை\" என்று வருணித்தார். ஸ்டான் வின்ஸ்டன் குழுவினர் குட்டி, பெரிய விலங்கு ஆகிய இரு முழு உருவ ஸ்டெகோசாரஸ் மாதிரிகளை உருவாக்கினர். ஆயினும் நகர்வுத்தன்மையைக் கருத்தில்கொண்ட ஸ்பில்பேர்க், இறுதியில் பெரிய விலங்குகளுக்காக டிஜிட்டல் மாதிரிகளைக் கையாள முடிவுசெய்தார்.\n\n\nஇவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.\n\n\nஇவை, இரு பெரிய விலங்குகள் மற்றும் ஒரு குட்டி அடங்கிய ஒரு குடும்பமாகக் காட்சிப்படுத்தப்பட்டுள்ளன. இரு செயல்வடிவ மாதிரிகள் இடம்பெற்றதால் இருமடங்கு உழைப்பு தேவைப்பட்டது. ஒலிப்பதிவுத் தளத்தைவிட்டு அசைவூட்ட மாதிரிகள் வெளியேறும் அவசியத்தைத் தவிர்க்கும் நோக்குடன் அவற்றைச் சுற்றி செட்கள் கட்டமைக்கப்பட்டன.\n\nகுட்டிக்கு இரு வெவ்வேறு செயல்வடிவ மாதிரிகள் இருந்தன. அவை:\n\n1. நடிகர்கள் எளிதில் கையாளக்கூடிய, தன்னிறைவு கொண்ட தொலையியக்கி மாதிரி\n2. நீரியல் மற்றும் கம்பி வடங்களால் இயக்கப்பட்ட கலப்பு மாதிரி.\n\n\nஇத் தொன்மாக்களுக்காக, உடலின் மேல் பாதியைக் காட்டும் ஒரு இயந்திர மாதிரியும், ஒரு டிஜிட்டல் முழுநீள கணினி மாதிரியும் உருவாக்கப்பட்டன.\n\n\nஇவ்விலங்குகள், திரைப்படத்தின் இறுதியில் சுருக்கமாகத் தோன்றுகின்றன.\n\n\nஇத் தொன்மாவின் மண்டையோடு மட்டுமே காட்சிப்படுத்தப்பட்டுள்ளது.\n"}
{"id": "319082", "url": "https://ta.wikipedia.org/wiki?curid=319082", "title": "களஞ்சேரி", "text": "களஞ்சேரி\n\nகளஞ்சேரி என்பது தஞ்சாவூர் மாவட்டத்தின் பாபநாசம் வட்டம், அம்மாபேட்டை ஊராட்சி ஒன்றியத்தில் உள்ள ஓர் சிறிய கிராமம் ஆகும்.\nSection::::மக்கள் தொகை.\nகளஞ்சேரியின் மொத்த மக்கள் தொகை 2011 கணக்கெடுப்பின் படி 1017 மக்கள். அதனில் 511 ஆண்களும் 506 பெண்களும் அடங்குவர்.எழுத்தறிவு விகிதம் 87.17% ஆகும்.\n"}
{"id": "319086", "url": "https://ta.wikipedia.org/wiki?curid=319086", "title": "கில்லா அப்துல்லா மாவட்டம்", "text": "கில்லா அப்துல்லா மாவட்டம்\n\nகில்லா அப்துல்லா \"(Killa Abdullah)\" அல்லது அப்துல்லா கில்லா என்பது பாக்கித்தானின் பலூசிசுதான் மாகாணத்திற்கு வடமேற்கில் இருக்கும் ஒரு மாவட்டமாகும். இந்நகரத்திலுள்ள மக்களில் 99 சதவீதத்தினர் இசுலாமியர்கள் ஆவர். 2012 இல் இந்நகரின் மக்கள் தொகை 1,20,000 நபர்களாக மதிப்பிடப்பட்டது. இவர்களில் பெரும்பாலானவர் பக்தூன் மக்கள் இனத்தைச் சேர்ந்தவர்களாகும்.\n\nபிசுகின் மாவட்டத்திலிருந்து 1993 இல் தனியாகப் பிரிக்கப்பட்டு கில்லா அப்துல்லா புதிய மாவட்டமாக உருவாக்கப்பட்டது. இம்மாவட்டத்தின் பரப்பளவு 3,293 சதுர கிலோமீட்டர்களாகும்.\n\nSection::::இடவமைப்பு.\nசீலா பாக் மலைத்தொடரின் அடிவாரத்தில் 30 - 04 ' முதல் 31 - 17 ' வரையிலான வடக்கு தீர்க்கரேகையில் கில்லா அப்துல்லா மாவட்டம் பரவியுள்ளது. கிழக்கில் பிசுகின் மாவட்டம், தெற்கில் குவெட்டா மாவட்டம், மேற்கில் ஆப்கானிசுதான் ஆகியன கில்லா அப்துல்லா மாவட்டத்திற்கு எல்லைகளாக அமைந்துள்ளன. 5264 கிலோமீட்டர் 2 புவியியல் பரப்பளவைக் கொண்டுள்ள இம்மாவட்டம் கலிசுதான், சமான் என்ற மேலும் இரண்டு துணைப் பிரிவுகளாகப் பிரிக்கப்பட்டுள்ளது. கில்லா அப்துல்லா மாவட்டம் பொதுவாக மலைகள் சூழ்ந்த பிரதேசமாகக் காணப்படுகிறது. மாவட்டத்தின் வடக்குப் புறம் தோபா பீடபூமியால் சூழப்பட்டுள்ளது. மலைத் தொடர்கள் யாவும் கிட்டத்தட்ட ஒத்த பண்புகளைக் கொண்டுள்ளன. இவற்றில் நீளமான மைய்ய முகடுகள் மிகப்பல நீட்சிகளுடன் காணப்படுகின்றன. இந்நீட்சிகள் 1500 முதல் 3300 மீட்டர்கள் வரையிலும் கடல்மட்ட உயரத்தில் மாறுபடுகின்றன.\n\nSection::::மண்.\nகில்லா அப்துல்லா மாவட்டம் மலைகளால் சூழப்பட்ட ஒரு சிறிய பள்ளத்தாக்கு ஆகும். இப்பள்ளத்தாக்கின் தரைப் பரப்பு வண்டல் படிவுகளின் தொகுப்பால் ஆனதாகும், இத்தொகுப்பு பெருவாரியாக களிமண், வண்டல், வண்டல்களிமண், களிமண்வண்டல் படிவுகளால் ஆக்கப்பட்ட தொகுப்பாக உள்ளது. இப்படிவுகள் யாவும் பள்ளத்தாக்கின் குறுக்கே வடக்கிலிருந்து தெற்காகப் பாயும் பருவகால சிற்றோடைகளால் சேர்க்கப்பட்டவையாகும். குலிசுதான் பகுதியில் இயற்கையான பசளை மண்ணும் ,சமான் பகுதியில் மணற்பாங்கான களிமண் கலவையும் காணப்படுகின்றன. மலைத்தொடர்களை நெருங்குகையில் மணற்பாங்குத் தன்மை அதிகரிக்கின்றது. தண்ணீர் பற்றாக்குறையும், பகுதிப் பாலைவனக் காலநிலையும் இப்பகுதியில் நிலவுவதால் மரங்களும் புதர்களும் சிறிய எண்ணிக்கையிலேயே வளர்ந்து காணப்படுகின்றன. \n\nSection::::காலநிலை.\nகில்லா அப்துல்லா மாவட்டத்தில் பருவநிலை பொதுவாகறண்டும் மிதமான வெப்பத்தோடும் காணப்படுகிறது. அண்டை மாவட்டங்கள் கடல் மட்ட உயரத்தில் வேறுபடுவதால் பருவநிலையிலும் வேறுபாடுகள் காணப்படுகின்றன. இம்மாவட்டத்தின் பருவநிலை விவசாயத்திற்கும் தோட்டக்கலைக்கும் ஏதுவானதாக உள்ளது. வாதுமை போன்ற கொட்டைப் பழவகை, ஆப்பிள், திராட்சை, செர்ரி முதலிய பழவகைகளும் உருளைக்கிழங்கு, வெங்கயம், தக்காளி போன்ற காய்கறிகளும் கில்லா அப்துல்லா மாவட்டத்தின் பருவநிலையில் நன்றாக வளர்கின்றன. \n\nSection::::வரலாறு.\n1839 ஆம் ஆண்டில் குவெட்டா, பிசுகின் மண்டலங்கள் ஒன்றாக இணைந்து பிரித்தானிய இந்தியாவின் ஒரு பகுதியாக விளங்கின. முதலாம் ஆங்கிலோ ஆப்கன் போரின் விளைவாக இம்மாற்றம் நிகழ்ந்திருந்தது. எனினும் 1842 ஆம் ஆண்டில் ஆப்கானியர்கள் முழு பிசுகின் பள்ளத்தாக்கையும் மீண்டும் ஆக்கிரமித்துக் கொண்டனர். ஆனால் 1879 இல் இப்பகுதியை அவர்கள் மீண்டும் இழந்தனர். நான்கு ஆண்டுகளுக்குப் பின்னர் பிசுகினும் அதனைச் சுற்றியிருந்த பிற பகுதிகளும் குவெட்டா மாவட்டத்துடன் இணைக்கப்பட்டன. 1993 ஆம் ஆண்டில் நிர்வாகக் காரணங்களுக்காக பிசுகின் தனியாகப் பிரிக்கப்பட்டு தனி மாவட்டமாக உருவாக்கப்பட்டது.\n\nSection::::நிர்வாகப் பிரிவுகள்.\nநிர்வாக வசதிக்காக கில்லா அப்துல்லா மாவட்டம் நான்கு தாலுக்காக்களாக பிரிக்கப்பட்டு செயல்படுகிறது:. \n\n1. சமான்,\n2. தோபாண்டி,\n3. கலிசுதான்,\n4. கில்லா அப்துல்லா என்பன அந்த நான்கு தாலுக்காக்களாகும்.\n\nSection::::முக்கிய இடம்.\nகோயாக் சுரங்கவழி அல்லது சீலாபாக் சுரங்கவழி கில்லா அப்துல்லா மாவட்டத்தில் உள்ள ஒரு இரயில்வே சுரங்கப்பாதையாகும். 3.91 கிலோமீட்டர் தொலைவு நீளமுள்ள இப்பாதை ஆப்கானிசுதான எல்லையில் சமான் It is located above sea level. நகரில் அமைந்துள்ளது. கடல் மட்டத்தில் இருந்து 1945 மீட்டர் அல்லது 6381 அடி உயரத்தில் இச்சுரங்கப்பாதை உள்ளது. \n\nகோயாக் கணவாய்க்கு கீழாக 1891 ஆம் ஆண்டில் இக்குகைப் பாதை கட்டப்பட்டது. தெற்காசியாவில் மிக நீண்டதொரு குகைப் பாதையாக இது திகழ்கிறது. பாக்கித்தானின் 5 ரூபாய் தாளில் இக்குகைப் பாதையின் தோற்றத்தை காணலாம். \n\n"}
{"id": "319087", "url": "https://ta.wikipedia.org/wiki?curid=319087", "title": "மாலைப்பொழுது", "text": "மாலைப்பொழுது\n\nமாலைப்பொழுது அல்லது பின்னேரம் (\"Evening\") என்பது ஒரு நாளின் முடியும் நேரத்திற்கு அண்மித்த காலமாகும். இது பொதுவாக 6:00 பி.ப முதல் இரவு வரையான நேர காலமாக கருதப்படுகிறது. சூரியன் அடிவானத்தில் மறையும் நேரப்பகுதியாகும். இந்நேரத்தில் இரவுணவு உண்ணல், கேளிக்கை, சமூக ஒன்றுகூடல் ஆகிய இடம் பெறலாம். \n"}
{"id": "319096", "url": "https://ta.wikipedia.org/wiki?curid=319096", "title": "பாக்மதி ஆறு", "text": "பாக்மதி ஆறு\n\nபாக்மதி ஆறு (Bagmati River) , நேபாள நாட்டின் சிவபுரி மலைகளில் \"வாக்துவார்\" எனுமிடத்தில் உற்பத்தியாகி, காத்மாண்டு சமவெளியில் பாய்ந்து, காட்மாண்டு நகரத்தையும், பதான் நகரத்தையும் பிரிக்கிறது. பாக்மதி ஆறு நேபாளத்தின் புனித ஆறாக இந்துக்களும், பௌத்தர்களும் கருதுகிறார்கள். பாக்மதி ஆற்றின் கரையில், காத்மாத் சமவெளியில் பசுபதிநாத் கோவில் உள்ளிட்ட பல இந்து மற்றும் பௌத்த சமய வழிபாட்டுத் தலங்கள் உள்ளது.\n\nபாக்மதி ஆறு, இந்தியாவின் கங்கை ஆறு போன்று புனிதமானது. \n\nநேபாள நாட்டு இந்து சமய வழக்கப்படி, இறந்தவரின் உடலை எரிப்பதற்கு முன்னர், புனித பாக்மதி ஆற்றில் மூன்று முறை அமிழ்த்தி எடுக்கின்றனர்.\n\nSection::::வரலாறு.\nகாத்மாண்டு நகர நாகரீகத்திற்கும், நகரமைப்புக்கும் பாக்மதி ஆறே காரணம் என நேபாள நாட்டவர்கள் கருதுகின்றனர் பௌத்த சமய சாத்திரங்களான விநய பீடகத்திலும், நந்தபக்காவிலும், பாக்மதி ஆற்றை \"வாக் முத்தா\" (புலி வாசல்) எனக் குறிப்பிடப்பட்டுள்ளது. மஜ்ஜிக நிக்காயத்தின் பத்த சுத்தானாவிலும் இவ்வாற்றை பாகுமதி என்று குறிப்பிடுகிறது.\n. காத்மாண்டின் வடகிழக்கில் 15 கிலோ மீட்டர் தொலைவில் உள்ள சிவபுரி மலையில் உற்பத்தியாகும் பாக்மதி ஆறு, பின்னர் தென்மேற்கில் காத்மாண்டு சமவெளியை வளப்படுத்துகிறது.\n\nSection::::புவியியல்.\nகாத்மாண்டு மாவட்டத்தில் அமைந்த மகாபாரத மலைத்தொடரின் சிவபுரி மலையில் 2690 மீட்டர் உயரத்தில் உள்ள \"பாக்துவார்\" எனுமிடத்தில் பாக்மதி ஆறு உற்பத்தியாகி, காட்மாண்டு மற்றும் பதான் நகரங்களிடையே பாய்கிறது. \n\nபின்னர் தெற்கு முகமாக பாய்ந்து, இந்தியாவின் பிகார் மாநிலத்தின் சீதாமரி, சிவஹர், முசாபர்பூர், ககரியா வழியாக பாய்ந்து இறுதியில் ககரியா அருகில் \"பத்லாகாட்\" எனுமிடத்தில் கோசி ஆற்றில் கலக்கிறது.\n\nSection::::துணை ஆறுகள்.\nபாக்மதி ஆற்றின் இடது பக்க கரையில் லால்பகையா ஆறு, விஷ்ணுமதி ஆறு மற்றும் மனோகரா ஆறுகளும்; வலது பக்க கரையில் மாரின் கோலா ஆறு, அத்வாரா ஆறு மற்றும் கமலா ஆறு போன்ற துணை ஆறுகள் கலக்கிறது.\n\n\n\n"}
{"id": "319098", "url": "https://ta.wikipedia.org/wiki?curid=319098", "title": "சோமதத்தன்", "text": "சோமதத்தன்\n\nசோமதத்தன், சந்தனுவின் தம்பியான பாக்லீக நாட்டு மன்னர் பாக்லீகரின் மகன் ஆவார். குருச்சேத்திரப் போரில் சோமதத்தன், தன் தந்தை பாக்லீகர் மற்றும் மகன் பூரிசிரவசுவுடன் கௌரவர் அணியில் இணைந்து பாண்டவர்களுக்கு எதிராக போரிட்டார்கள். துரோண பருவத்தின் போது, சாத்தியகியுடன் போரிட்டு சோமதத்தன் மாண்டார். \n\n\n"}
{"id": "319101", "url": "https://ta.wikipedia.org/wiki?curid=319101", "title": "செப்டம்பர் 2010 குவெட்டா குண்டுவீச்சு", "text": "செப்டம்பர் 2010 குவெட்டா குண்டுவீச்சு\n\nசெப்டம்பர் 2010 குவெட்டா குண்டுவீச்சு \"(September 2010 Quetta bombing)\" பாக்கித்தானில் உள்ள குவெட்டா நகரில் 2010 ஆம் ஆண்டு செப்டம்பர் மாதம் 3 ஆம் தேதி ஏற்பட்ட ஒரு நிகழ்வாகும் . பாலசுதீனியர்களுக்கு ஆதரவு தெரிவிப்பதற்காகக் சியா இசுலாமியர்களால் கொண்டாடப்படும் குத்சு தின ஊர்வலத்தில் இந்த சம்பவம் நிகழ்ந்தது\nஊர்வலத்தில் குண்டு வெடித்ததால் குறைந்தபட்சம் 73 நபர்கள் கொல்லப்பட்டனர், 160 நபர்கள் காயமடைந்தனர்.\n\nSection::::பின்புலம்.\nசன்னி இசுலாம் வகை மக்களை அதிகமாகக் கொண்டுள்ள பாக்கித்தானில், நபிகளின் வழித்தோன்றலைப் பின்பற்றும் சியாக்கள் உள்ளிட்ட சிறுபான்மை சமுகத்தினர் பாக்கித்தான் மக்கள்தொகையில் 35 முதல் 40 சதவீதமாகும். இச்சிறுபான்மை சமுகத்தினருக்கு எதிராக குறுங்குழுவாத தாக்குதல்கள் நடைபெறுவதைக் காணமுடிகிறது. இத்தாக்குதலுக்கு இரண்டு நாட்களுக்கு முன்னர் லாகூரில் நடைபெற்ற இதே போன்ற மற்றொரு தாக்குதலில் 12 சியாக்கள் கொல்லப்பட்டனர். இலசுகர்-இ-யாங்வி, சிபா-இ-சபா போன்ற சன்னி இசுலாம் தீவிரவாத அமைப்புகள் பாக்கித்தானில் சுதந்திரமாக இயங்குகின்றன. இவ்வமைப்புகள் சியா இசுலாமியர் உள்ளிட்ட சிறுபான்மையின இசுலாமியர்களைக் குறிவைத்து தாக்குதலில் ஈடுபடுகின்றனர்.\nதாக்குதல் நிகழ்த்தப்பட்ட அன்றைய தினத்தில், பாதுகாப்பு கவலைகள் காரணமாக பெரிய கூட்டங்கள் எதுவும் நடத்த வேண்டாம் என்று பாக்கித்தான் நாட்டின் உள்துறை அமைச்சர் இரகுமான் மாலிக் முன்னதாக சியா சமூகத்தினரிடம், கோரிக்கை விடுத்திருந்தார்.\n\nSection::::தாக்குதல்.\nஎருசலேமை இசுரேலியர்கள் ஆக்ரமிப்பதை எதிர்த்து சியா இசுலாமியர்கள் ஒவ்வோர் ஆண்டும் ஊர்வலம் நடத்துவது வழக்கம் ஆகும். இந்த நாளை குத்சு தினமாக அவர்கள் அனுசரிப்பார்கள். 2010 ஆம் ஆண்டு குத்சு தின ஊர்வலத்தில், சுமார் 2500 சியா இசுலாமியர்கள் கலந்து கொண்டனர். குண்டு வெடிப்பின் ஓசை அதிகமாயிருந்த காரணத்தால் ஊர்வலத்தில் மக்கள் நெருக்கியடித்து ஓடத் தொடங்கினர். நகரத்தின் மீசான் சவுக் பகுதியில், பிற்பகல் 3.05 மணிக்கு இந்தக் குண்டுவெடிப்புச் சம்பவம் நிகழ்ந்தது. இக்குண்டுவீச்சில் 15 கிலோகிராம் வெடிப்பொருட்களை அந்த மனித வெடிகுண்டு பயன்படுத்தியிருக்கலாம் என்று மதிப்பிடப்பட்டது \n\nSection::::பொறுப்பேற்பு.\nஇலசுகர்-இ-யாங்வி அமைப்பு இக்குண்டு வீச்சு சம்பவத்திற்குப் பொறுப்பேற்பதாக அறிவித்தது. 22 வயது இளைஞர் இரசீத் மௌவியா இந்நிகழ்வில் மனித வெடிகுண்டாக செயல்பட்டு தற்கொலைத் தாக்குதல் நிகழ்த்தினார் என்றும் அவ்வமைப்பு தெரிவித்தது.\n\nSection::::பின்விளைவுகள்.\nகுண்டு வெடிப்பு தொடர்ந்து, நகரமெங்கும் பரந்த எதிர்ப்புக்கள் வெடித்தன. நகரம் முழுவதும் கேட்குமாறு நகரில் துப்பாக்கிச்சூடு நடத்தப்பட்டது. எதிர்ப்பாளர்களால் பல கடைகள் எரிக்கப்பட்டன. மற்றவர்கள் வாகனங்கள் மற்றும் கட்டிடங்களை தீயிட்டுக் கொளுத்தி தங்கள் கோபத்தை வெளிப்படுத்தினர். பொதுமக்கள் துப்பாக்கிச் சூட்டிலிருந்து தப்பிக்க சாலைகளில் படுத்த நிலையில் காணப்பட்டனர்.\n\nகுண்டு வெடிப்புக்குப் பின்னர் காவல்துறையினர் அப் பிரதேசத்தை சுற்றிவளைத்ததுடன், மீண்டும் ஆகாயத்தை நோக்கி காற்றில் சுட்டனர். கூட்ட நெரிசலில் பிரிந்து போன உறவினர்களைக் கண்டுபிடிக்க இச்செயல் மக்களுக்கு ஒரு வாய்ப்பை அளித்தது.\n\nசியா இசுலாமியர்களின் ஊர்வலத்தில் நிகழ்ந்த தற்கொலைத் தாக்குதலில் உயிரிழந்தவர்களின் இறுதிச்சடங்கில் கலந்து கொள்ள ஆயிரக்கணக்கானவர்கள் பாக்கித்தான் நகரமான குவெட்டாவில் திரண்டனர்.\nவெள்ளிக்கிழமை நடந்த தாக்குதல் தெரிவிக்கப்பட்ட இறப்பு எண்ணிக்கை, மருத்துவமனைகளில் சேர்க்கப்பட்டிருந்த காயமடைந்தவர்கள் இறந்த காரணத்தால் ஒரே இரவில் மேலும் உயர்ந்தது என சனிக்கிழமையன்று காவலர்கள் தெரிவித்தனர். \nகுண்டு வீச்சுக்கு அடுத்தநாள் பள்ளிக்கூடங்கள் , கடைகள் மூடப்பட்டிருந்தன. பாக்கித்தான் நாடெங்கிலும் பள்ளிவாசல்களில் பாதுகாப்பு பலப்படுத்தப்பட்டது.\n\nSection::::நடவடிக்கைகள்.\nமுதலமைச்சர் யூசஃப் ரசா கிலானி இத்தாக்குதலுக்கு காரணமான அமைப்பின் மீது கடும் கண்டனத்தைத் தெரிவித்து விசாரணைக்கு உத்தரவிட்டார். அரசாங்கத்தை சீர்குலைக்கும் முயற்சியாக தீவிரவாத அமைப்புகள், தொடர் தீவிரவாதத் தாக்குதல்கள் நிகழ்த்தி குறுங்குழுவாதத்தை ஊக்குவிக்கின்றனர் என்று செய்தியாளர்களிடம் உள்துறை அமைச்சர் இரெகுமான் மாலிக் தெரிவித்தார். இலசுகர்-இ-யாங்வி, அல்கொய்தா மற்றும் தாலிபான்கள் போன்ற அமைப்புகளும் இதே நோக்கத்தில் செயல்படுகின்றன என்று மேலும் அவர் தெரிவித்தார் சியாக்கள் மீதான இக்கொடுஞ் சம்பவத்திற்காக 40 நாட்கள் துக்கம் அனுசரிக்கப்படும் என்று அவர் தெரிவித்தார்<ref name=\"zinhua\"/.\nசிறுபான்மை இசுலாமியர்களைக் குறிவைத்து நிகழ்த்தப்படும் இத்தகைய தாக்குதல்களளால் பொதுமக்கள் உயிர் இழப்பதை ஏற்றுக் கொள்ளமுடியாது என ஐ.நா. பொதுச்செயலர் பான் கி மூன் செய்தியாளர்களிடம் தெரிவித்தார்\n\nகொடுமையான இத்தாக்குதலை வெள்ளை மாளிகையும் கண்டித்து இரங்கல் தெரிவித்தது\n\n"}
{"id": "319104", "url": "https://ta.wikipedia.org/wiki?curid=319104", "title": "ஆறு மாநில இடைத்தேர்தல், 2016", "text": "ஆறு மாநில இடைத்தேர்தல், 2016\n\n2016 ஆறு மாநில இடைத்தேர்தல் என்பது இந்தியாவில் அருணாச்சலப் பிரதேசம், அசாம், மேற்கு வங்காளம், மத்தியப் பிரதேசம், திரிபுரா, தமிழ்நாடு ஆகிய மாநிலங்களிலும் பாண்டிச்சேரி ஒன்றியப் பகுதியிலும் 2016 நவம்பர் 19 ஆம் தேதி சில மக்களவை தொகுதிகளுக்கும் சட்டமன்ற தொகுதிகளுக்கும் நடந்த (வாக்குப்பதிவு நடந்த நாள்) இடைத்தேர்தலைக் குறிக்கிறது. நவம்பர் 22 ஆம் தேதி வாக்குகள் எண்ணப்பட்டன.\n\nSection::::அருணாச்சலப் பிரதேசம்.\nஅருணாச்சலப் பிரதேசத்தில் முன்னாள் முதல்வர் கலிகோ புல் இறந்ததால் ஆயுலிஅங் சட்டமன்றத் தொகுதிக்குத் தேர்தல் நடந்தது.\n\nஆயுலிஅங்\n\nSection::::அசாம்.\nஅசாமில் ஒரு மக்களவை தொகுதிக்கும் ஒரு சட்டமன்ற தொகுதிக்கும் தேர்தல் நடந்தது.\n\nபைதலங்சோ (சட்டமன்றம்)\nகடந்த தேர்தலில் மான்சிங் ராங்பி காங்கிரசு சார்பில் போட்டியிட்டு வென்று பாசகவில் சேர்ந்ததால் பதவி விலகினார். இப்போது பாசக சார்பில் போட்டியிட்டு வென்றுள்ளார். \n\nலேக்கிம்பூர் (மக்களவை)\n\nஅசாம் முதல்வர் சர்பானந்தா சோனோவால் பதவி விலகியதால் நடந்த தேர்தலில் இத்தொகுதியை பாசக தக்கவைத்துக் கொண்டது.\n\nSection::::மத்தியப் பிரதேசம்.\nமத்தியப் பிரதேசத்தில் ஒரு மக்களவை தொகுதிக்கும் ஒரு சட்டமன்ற தொகுதிக்கும் தேர்தல் நடந்தது.\n\nநேபாநகர் (சட்டமன்றம்)\n\nநேபாநகர் சட்டமன்ற தொகுதியில் 2013இல் வெற்றி வேறுபாடு 22,178 வாக்குகள்.\nசாதோல் (மக்களவை)\n\nSection::::மேற்கு வங்காளம்.\nமேற்கு வங்காளத்தில் இரு மக்களவை தொகுதிகளுக்கும் ஓர் சட்டமன்ற தொகுதிக்கும் தேர்தல் நடந்தது.\n\nமான்டீசுவர் (சட்டமன்றம்)\n\nகூச்பகார் (மக்களவை)\n\nதம்லுக் (மக்களவை)\nSection::::திரிபுரா.\nதிரிபுராவில் இரு சட்டமன்ற தொகுதிகளுக்கு தேர்தல் நடந்தது.\n\nபார்சலா (சட்டமன்றம்)\n2013 தேர்தல் முடிவுகள்\n\nகோவாய் (சட்டமன்றம்)\n\n2013 தேர்தல் முடிவுகள்\n\nSection::::தமிழ் நாடு.\nதமிழ்நாட்டில் கடந்த சட்டமன்ற தேர்தலில் வாக்காளர்களுக்கு பணம் கொடுக்கப்பட்டதாக கூறி தஞ்சாவூரிலும் அரவக்குறிச்சியிலும் நிறுத்திவைக்கப்பட்ட தேர்தல் இப்போது நடைபெற்றது, மேலும் அதிமுக சட்டமன்ற உறுப்பினர் சீனிவேல் இறந்ததால் திருப்பரங்குன்றத்துக்கு இடைத்தேர்தல் நடைபெற்றது.\n\nஅரவக்குறிச்சி (சட்டமன்றம்)\nஇத்தொகுதியை திமுகவிடம் இருந்து அதிமுக கைப்பற்றியது. திமுகவின் கே. சி. பழனிச்சாமி இதன் கடந்த சட்டமன்ற உறுப்பினர்.\n\nதஞ்சாவூர் (சட்டமன்றம்)\nதிருப்பரங்குன்றம் (சட்டமன்றம்)\n\nSection::::புதுச்சேரி.\nபுதுச்சேரியில் முதல்வர் நாராயண சாமி போட்டியிட வசதியாக நெல்லித்தோப்பு உறுப்பினர் ஜான்குமார் பதவி விலகியதால் அத்தொகுதிக்கு இடைத்தேர்தல் நடைபெற்றது.\n\nநெல்லித்தோப்பு (சட்டமன்றம்)\nSection::::மேற்கோள்கள்.\n- 2016 சட்டமன்ற தேர்தல் முடிவுகள் தமிழ்நாடு, புதுச்சேரி, அசாம், மேற்கு வங்காளம்\n"}
{"id": "319109", "url": "https://ta.wikipedia.org/wiki?curid=319109", "title": "பி. வி. இந்திரேசன்", "text": "பி. வி. இந்திரேசன்\n\nபி. வி. இந்திரேசன் என்பவர் (Pavaguda V. Indiresan 1928-2012) இந்தியாவைச் சேர்ந்த பொறியாளர் கல்வியாளர் மற்றும் நிருவாகி. சென்னை இந்தியத் தொழில் நுட்பக் கழகத்தின் இயக்குநராக இருந்தார். தில்லியில் உள்ள இந்தியத் தொழில் நுட்பக் கழகத்திலும் பேராசிரியராக இருந்தார். \n\nமின்னணுவியல் மற்றும் தொலைத் தொடர்பு பொறியாளர்கள் நிறுவனத்தின் தலைவராகவும் இந்தியத் தேசிய பொறியியல் அகாதமியின் தலைவராகவும் இருந்தார்.\n\nஇந்திய அறிவியல் நிறுவனத்தில் பட்டம் பெற்ற இந்திரேசன் பர்மிங்காம் பல்கலைக் கழகத்தில் ஆய்வுப் பட்டம் பெற்றார்.\nபடிப்பு முடிந்து ரூர்கி பல்கலைக்கழகத்தில் ஆசிரியராகத் தம் பணியைத் தொடங்கினார்.\n\nஇந்திய நகரங்களில் நிலவி வரும் நெருக்கடியைத் தவிர்ப்பதற்கு இந்நகரங்களில் உள்ள வசதி வாய்ப்புகளை சிற்றூர்களுக்குக் கொண்டு செல்ல வேண்டும் என்னும் நோக்கத்துடன் புரா என்கிற பெயரில் ஓர் அமைப்பைத் தொடங்கினார்.\n\nகல்வி சமூகம் மற்றும் பொருளாதாரம் போன்ற துறைகள் சார்ந்த கட்டுரைகளை சில ஆங்கில இதழ்களில் எழுதி வந்தார்.\n\n"}
{"id": "319113", "url": "https://ta.wikipedia.org/wiki?curid=319113", "title": "மட்டக்களப்பு (பக்கவழி நெறிப்படுத்தல்)", "text": "மட்டக்களப்பு (பக்கவழி நெறிப்படுத்தல்)\n\nமட்டக்களப்பு பின்வருவனவற்றைக் குறிப்பிடலாம்:\n\n\n\n\n\n"}
{"id": "319115", "url": "https://ta.wikipedia.org/wiki?curid=319115", "title": "கட்டுப்படுத்தப்பட்ட சொற்கோவை", "text": "கட்டுப்படுத்தப்பட்ட சொற்கோவை\n\nகட்டுப்படுத்தப்பட்ட சொற்கோவை (controlled vocabulary) என்பது தகவல்களை இலகுவாகக் கண்டுபிடிக்கக் கூடிய வகையில் ஒழுங்கமைக்கப் பயன்படும் ஒரு வழிமுறை ஆகும். பொதுவாக இது வரையறை செய்யப்பட்ட சொற்களை அல்லது சொற்றொடர்களைக் கொண்டிருக்கும். இவற்றைப் பயன்படுத்தி தகவல்களை விபரிக்க, வகைப்படுத்த, தேட, மீட்டெடுக்க முடியும். துறைத் தலைப்புகள் பட்டியல் (subject headings list), நிகண்டு அல்லது ஒத்தசொல் பட்டியல் (thesauri), வகைப்பாட்டியல் (taxonomy), அதிகாரப் பதிவுகள் (authority records), மெய்ப்பொருளியங்கள் (ontologies) ஆகியன கட்டுப்படுத்தப்பட்ட சொற்கோவை வகைகள் அல்லது கட்டுப்படுத்தப்பட்ட சொற்கோவையை நிறைவேற்றப் பயன்படும் வழிமுறைகள் ஆகும்.\n"}
{"id": "319132", "url": "https://ta.wikipedia.org/wiki?curid=319132", "title": "எம். ஜி. கே. மேனன்", "text": "எம். ஜி. கே. மேனன்\n\nஎம். ஜி. கே. மேனன் (Mambillikalathil Govind Kumar Menon ஆகஸ்டு 28, 1928 - நவம்பர் 22, 2016) என்பவர் இந்தியாவைச் சேர்ந்த இயல்பியலாளர். இந்திய விண்வெளித்துறையின் ஆலோசகராகவும், கொல்கத்தாவில் உள்ள இந்திய புள்ளியியல் \nநிறுவனத்தின் தலைவராகவும் இருந்தார். 1945 இல் தோற்றுவிக்கப்பட்ட டாட்டா அடிப்படை ஆராய்ச்சி நிறுவனத்தை ஹோமி பாபாவுக்குப் பிறகு வளர்த்தெடுத்தவர். இங்கிலாந்து பிரிசுட்டால் பல்கலைக் கழகத்தில் 1953 இல் ஆய்வுப் பட்டம் பெற்ற மேனன் காசுமிக் கதீர்கள் பற்றிய ஆய்வுகள் செய்தவர்.\n\nSection::::வகித்த பதவிகள்.\n1972 இல் இந்திய விண்வெளி ஆராய்ச்சி மையத்தின் தலைவர் ஆனார். 1982- 1989இல்  நடுவணரசு திட்டக் குழுவில் உறுப்பினராக இருந்தார். இந்தியப் பிரதம அமைச்சருக்கு 1986-89 ஆண்டுகளில் அறிவியல் ஆலோசகராகவும் இருந்தார். 1989 -90 இல் அறிவியல் தொழில்நுட்ப மற்றும் கல்வித்  துறையின் மத்திய இணை அமைச்சராகவும் இருந்தார். 1990-96 இல் தில்லி மாநிலங்களவை உறுப்பினராகவும் இருந்தார்.\n\nSection::::சிறப்புகள்.\nபத்மசிறீ விருது (1961)\n\nபத்ம பூசண் விருது (1968)\n\nபத்ம விபூசண் விருது (1985)\n\nராயல் சொசைட்டி பெல்லோ (1970)\n\n2008 ஆம் ஆண்டில் எம்.ஜி.கே.மேனனை கௌரவிக்கும் வகையில் நூண்கோள் ஒன்றுக்கு 7564கோகுமேனன் எனப் பெயர் சூட்டப்பட்டது.\n"}
{"id": "319148", "url": "https://ta.wikipedia.org/wiki?curid=319148", "title": "காசித்தும்பை", "text": "காசித்தும்பை\n\nகாசித்தும்பை (\"Impatiens balsamina\") இது ஒரு பூக்கும் தாவர வகையைச் சார்ந்த ஆண்டுத் தாவரம் ஆகும். இத்தாவரத்தின் பூர்வீகம் ஆசியா கண்டத்தில் அமைந்துள்ள இந்தியா, வங்காளதேசம் மற்றும் மியான்மர் போன்ற பகுதிகள் ஆகும். இவற்றின் மலர்கள் இளஞ்சிவப்பு நிறத்தில் காணப்படுகிறது. இத்தாவரத்தின் இலைச்சாறு பாம்புக் கடி மருந்தாகவும் இதன் பூ எரிகாயத்திற்கு மருந்தாகவும் பயன்படுகிறது.\n\nஇத்தாவரம் ஒரு சில வீடுகளில் அலங்காரத் தாவரமாகவும் வளர்க்கப்படுகிறது.\n"}
{"id": "319149", "url": "https://ta.wikipedia.org/wiki?curid=319149", "title": "மகிலா மரம்", "text": "மகிலா மரம்\n\nமகிலா மரம் (\"INTERMEDLAR TREE\") பூக்கும் தாவர வகையைச் சார்ந்த தாவரம் ஆகும். இவை தென்மேற்கு ஆசியா மற்றும் தென்கிழக்கு ஐரோப்பா போன்ற பகுதிகளில் வளருகிறது. இது ஒரு சிறிய வகை மரம் ஆகும். இவற்றின் பூக்கள் வெள்ளை நிறத்தில் கானப்படுகிறது.\n"}
{"id": "319150", "url": "https://ta.wikipedia.org/wiki?curid=319150", "title": "மயிர் மாணிக்கம்", "text": "மயிர் மாணிக்கம்\n\nமயிர் மாணிக்கம் (Ipomoea quamoclit) இது ஒரு பூக்கும் தாவர வகையைச் சார்ந்த கொடி ஆகும். ஆண்டுத்தாவரமான இது குறிப்பிட்ட ஒரே இடத்தில் மட்டுமே \nவளரும் தன்மை கொண்டதாக உள்ளது. இதன் பூவானது சிகப்பு நிறத்தில் காணப்படுகிறது. கோடைகாலங்களில் அதிக அளவு பூ பூக்கும் குணம் கொண்டுள்ளது.\n"}
{"id": "319151", "url": "https://ta.wikipedia.org/wiki?curid=319151", "title": "தாலிக்கீரை", "text": "தாலிக்கீரை\n\nதாலிக்கீரை (\"ipomoea sepiaria\") பூக்கும் தாவர இனத்தைச் சார்ந்த இந்த தாவரம் கன்வேலிசி (Convolvulaceae) என்ற குடும்பத்தைச் சார்ந்தது ஆகும். இத்தாவரம் மூலிகை மருந்தாக பயன்படுகிறது. ஆடு மாடுகளுக்கு இவை உணவாகப் பயன்படுகிறது.\n"}
{"id": "319154", "url": "https://ta.wikipedia.org/wiki?curid=319154", "title": "மாந்த இனமும் மரபியலும்", "text": "மாந்த இனமும் மரபியலும்\n\nமாந்த இனமும், மரபியலும் \"(Race and Genetics) \" சார்ந்த உறவு, மாந்த இன வகைபாட்டுச் சிக்கலுக்கு மேலும் தெளிந்த விளக்கம் தர உதவும். நடைமுறை வாழ்வில் புறத்தோற்ற வகைமையை வைத்தும் வாய்ப்புள்ள புவிப்பரப்பியல் மூதாதையர் கால்வழி மனப்பதிவுகளைக் கொண்டும் பல சமூகங்கள் மாந்தரைக் குழுக்களாகப் பிரிக்கின்றன. அமெரிக்காவில் இவ்வகை மாந்தக் குழுக்கள் \"இனங்கள் (Races)\" என அழைக்கப்படுகின்றன. மாந்தரின மரபியல் பண்புகளின் வேறுபாட்டுப் பாணிகள் மக்கள்தொகைத் திரள்களுக்குள் அமையும் பண்பு, நிகழ்வெண்ணின் உடனடியான சரிவுமாற்றம், படிப்படியான தொடர்மாற்றம் எனும் இருவகை மாற்றங்களாலும் நேர வாய்ப்புள்ளதால் புறத்தோற்றப் பண்புகளின் கொத்துகளைத் தனித்தனிப் புவிப்பரப்பியல் சார்ந்த மாந்தரின மூதாதைக் கால்வழியோடு புள்ளியியலாக ஒட்டுறவுபடுத்த முடியும். நெடுங்காலமாக ஒன்றாக ஊடாட்டம் புரிந்தபடி வாழும் மக்கள்தொகைகளில் மரபன்மாற்றுருக்களின் நிகழ்வெண்கள் கொத்துகளாகின்றன. இது சுற்றக் குழுக்களின் அகமண வாழ்வாலும் கால்வழிகளாலும் அல்லது தேசிய, பண்பாட்டு, மொழிசார் எல்லைநெருக்க உறவுகளாலும் ஏற்படலாம். மக்கள்தொகைக் குழுக்களில் உள்ள மரபன் மாற்றுருக்களை ஆயும்போது, மரபியல் கொத்துகளை அத்தகைய மக்கள்தொகைகளுடன் புள்ளியியலாக ஒட்டுறவுபடுத்த முடிகிறது.\n\nஇதேபோல மாந்த மரபியல் வேறுபாட்டு பகுப்பாய்வு, குறிப்பிட்ட தனியரின் புவிப்பரப்பியல் மூதாதையரைக் கண்டறியவும் அதன்வழியாக அம்மூதாதையரின் தொடக்கநிலை நகர்வு அல்லது புலம்பெயர்வு வரலாற்றைச் சுட்டிக் காட்டவும் முடிகிறது. அப்படியே ஊகமுறையால் குறிப்பிட்ட சமூகத்தில் அவர்களை வகைபடுத்த வாய்ப்புள்ள இனவகையையும் துல்லியமாக நிறுவ முடிகிறது. இவ்வாறு மரபன் நிகழ்வெண்களுக்கும் இனவகைகளுக்கும் இடையே தெளிந்த புள்ளியியலான ஒட்டுறவு அமைகிறது. என்றாலும் அனைத்து மக்கள்தொகைகளும் மரபியலாக பன்முகப்பட்டிருப்பதாலும் மூதாதைக் கால்வழிகள், மரபியல் கட்டமைப்பு, புறத்தோற்றம் ஆகியவற்றுக்கிடையில் சிக்கலான உறவு அமைவதாலும், இனவகைமைகளின் பண்புகளைத் தற்சார்பின்றி புறநிலையாக மதிப்பிட இயலாமையாலும், தனியரின் இனத்தை வரையறுக்க குறிப்பிட்ட மரபன் எதையும் பயன்படுத்த முடியாது.\n\nபெரும்பாலான உடல்சார் மாந்தரினவியலாளர்கள் இன வகைபாட்டை முதன்மைநிலையில் உயிரியல் வேறுபாட்டைச் சாராத சமூக வகையினமாகவே கருதுகின்றனர். என்றாலும் சில அறிஞர்கள், குறிப்பாக குற்றத்தடயவியலாளர்கள், இனத்தை உயிரியல் வகையினமாகக் கருதுகின்றனர். இவர்கள் தொல்லுடல் எச்சங்களில் இருந்து பேரளவு உறுதிப்பாட்டோடு மாந்த இனத்தைத் தீர்மானிக்கலாம் என வாதிடுகின்றனர்; இவ்வாறு இனங்காணப்பட்டது புறத்தோற்ற வகைமை மட்டுமே எனலாம். பல்வேறு புவிப்பரப்பு மூதாதைக் கால்வழி மக்கள்தொகைகளில் பல்வேறு நிகழ்வெண்களில் அமையும் பல்வேறு மரபுவழியாகப் பெறப்படும் நோய்களையும் நலிவுகளையும் மதிப்பிட இனவகையினங்களைப் பயன்கொள்ள இயலும் என மருத்துவர்கள் வாதிடுகின்றனர். வேறு சிலரோ, தனியர்களின் உயர் இடர்வாய்ப்பின் தனித்தன்மையை, குறைந்த இடர் வாய்ப்புள்ள இனத்தில் இருந்தும், இனக்குழுவில் இருந்தும் வேறுபடுத்திப் பார்க்க மறுப்பதால் இது சிக்கலானதாகும் எனவும் அதனால் மக்கள்தொகைகளின் இடர்வாய்ப்பைக் கூடுதலாக்கி, அதை மிகைப்பட மதிப்பிட வழிவகுக்கும் எனவும் கூறுகின்றனர்.\n\nSection::::மரபியல் வேறுபாடுகள்.\nமுதன்மைக் கட்டுரை:மாந்தரின மரபியல் வேறுபாடுகள்\n\nமரபியல் வேறுபாடுகள் அல்லது மாற்றங்கள் சடுதிமாற்றங்களாலும் ,மக்கள்தொகைகளிடையே நிகழும் மரபன் பாய்வுப் பெயர்வாலும் பாலியல் இனப்பெருக்காத்தால் மரபன்கள் ஊடுகலப்பு நிகழ்தலாலும் ஏற்படுகின்றன. இம்மாற்றங்கள் மேலும் இயற்கைத் தேர்வாலும் மரபன்களின் பெயர்வாலும் எதிர்க்கப்படுகின்றன; ஒரு மக்கள்தொகை சிறு எண்ணிக்கையில் அமையும்போது அதில் நிறுவனர் விளைவால் சிற்றளவு மரபியல் மாற்றமே ஏற்படும். மரபியல்சாராத மரபுப்பேறு என்பது மரபாகப் பெறவியன்ற புறத்தோற்ற மாற்றங்களாலோ அல்லது மரபன் வரிசைமுறையைச் சாராத இயங்கமைவுகளால் ஏற்படும் மரபன்கோவையாலோ ஏற்படலாம்.\n\nமாந்தப் புறத்தோற்ற வகைமைகள் பல்மரபனியல்பு கொண்டவை; அதாவது பல மரபன்களின் ஊடுகலப்பால் ஏற்படுபவை. மேலும் அவை சுற்றுச்சூழல் விளைவாலும் தாக்கமுறுபவை.\n\nகருவன் பன்மை என்பது தனிச் சடுதி மாற்றங்களால் அதாவது தனி ஒற்றைக் கருவன் பல்லுருவாக்கங்களால் உருவானது. இது மாந்தரினத்தில் தனியருக்கிடையில் 0.1 % அளவில் அமைகிறது (அதாவது தந்தோன்றியபோக்கில் தேர்வுசெய்த ஏதாவது இரு மாந்தர்களுக்கிடையில் ஓராயிரம் ஒற்றைக் கருவன் பல்லுருவாக்கங்களில் ஒரேயொரு மாற்றம் அல்லது வேறுபாடு நிலவுகிறது). மாந்த மரபன்தொகையில் மூன்று பில்லியன் கருவன்கள் உள்ளதால், இம்மாற்றங்கள் தோராயமாக, மூன்று மில்லியன் ஒற்றைக் கருவன் பல்லுருவாக்கங்களுக்குச் சமமாகும். மாந்தரின முழுவதிலும் ஒருகோடி ஒற்றைக் கருவன் பல்லுருவாக்கங்கள் உள்ளன என மதிப்பிடப்பட்டுள்ளது.\n\nஒற்றைக் கருவன் பன்மையை விட, ஒகபவைச் சாராத வேறுபாடுகளே மாந்த மரபியல் மாற்றங்களைப் பெரிதும் தீர்மானிக்கின்றன என அண்மை ஆய்வுகள் கூறுகின்றன. இவ்வகைக் கட்டமைப்பு மாற்றம் படிஎண்ணிக்கை மாற்றத்தையும் உள்ளடக்குகிறது. இது மரபியல் நீக்கங்கள், குறுமவகத் தலைகீழாக்கங்கள், மரபன் இரட்டிப்புகள், ஆகியவற்றின் விளைவால் ஏற்படுகிறது. படிஎண்ணிக்கையைத் தவிர, உறவில்லாத மக்களின் மரபன்தொகைகளில் மாந்த மரபியல் மாற்றம் தோராயமாக 0.4 % அளவாக அமைகிறது. படிஎண்ணிக்கை வேறுபாட்டையும் உள்ளடக்க, இது குறைந்தது 0.5 % அளவுக்கு கூடுகிறது.\n\nSection::::மாந்தரினக் கால்வழி, மக்கள்தொகை மரபியல் கட்டமைப்பு ஆய்வு முறைகள்.\nSection::::புறத்தோற்றப் பண்புகள், புரதங்கள், மரபுப்பேற்றுப் பண்புகள் ஆகியவற்றின் மரபியல் ஆய்வுகள்.\nதொடக்க காலத்தில் மாந்தரின வகைப்பாடு மேற்பரப்பு உடலுருவ அளவு மாற்றங்களைப் பயன்படுத்தியது.\n\nமரபணுவைக் கண்டறிவதற்கு முன் அறிவியல் அறிஞர்கள் குருதிப்புரதத்தைப் பயன்படுத்தினர்]]\n\nஅடுத்தநிலையில் மாந்தரின மரபியல் வேறுபாட்டை ஆய்வு செய்ய முதல் உலகப்போரின்போது உலூத்விக்கும் எர்ழ்சுபீல்டும் (Ludwik and Hanka Herschfeld) தம் ஆய்வில் வட்டாரத்துக்கு வட்டாரம் குருதிக்குழுக்கள் ஏவும் பீயும் (A and B) வேறுபட்டு அமைதலைக் கண்டனர்;எடுத்துகாட்டாக, ஐரோப்பியர்களில் பீ குழுவில் 15% அளவு மக்களும் ஏ குழுவில் 40% அளவு மக்களும் அமைதல் கண்டறியப்பட்டுள்ளது. கிழக்கு ஐரோப்பியர்களிலும் உருசியர்களிலும் பீ குழுவில் கூடுதலானவர் அமைந்தனர்; இந்தியர்களில் பீ குழு பெரும அளவில் உள்ளது. எர்சுபெல்டுசு இருவகை உயிர்வேதியியல் குழுக்கள் முதலில் தனித்தனியாகத் தோன்றின எனும் முடிவுக்கு வந்து மேலும் இந்த இருகுழுக்களும் பின்னர் இணைந்ததால் ஏ, பீ குழுக்கள் உருவாகியுள்ளன என்கிறார். இது தான் இன வேறுபாடு பற்றிய மாந்த புற வேறுபாடுகலை உள்ளடக்கிய முதல் கோட்பாடாகும். ஆனால், இது மரபியல் வேறுபாடுகளைக் கருத்தில் கொள்ளவில்லை. ஒத்த குருதிக்குழுக்களைக் கொண்ட மாந்தக்குழுக்கள் மிக நெருங்கிய உறவுடையனவாகும் என எதிர்பார்க்கப்பட்டது. ஆனால் நெடுந்தொலைவில் உள்ள மாந்தக் குழுக்களிலும் ஒத்த குருதிக்குழுக்கள் நிலவுதல் கணடறியப்பட்டது. அதாவது மடகாசுகர், உருசியா சார்ந்த மாந்தஜ்க்குழுக்களிலும் ஒத்த குருஇதிக்குழுக்கல் நிலவுவது அறியவரலானது. மேலும் ஏபிஓ (ABO) குருதிக்குழு மாந்தருக்கு மட்டுமன்றி, உயர்பாலூட்டிகளுக்கும் பொதுவாக அமைவது பிறகு கண்டறியப்பட்டது. எனவே இந்தக் குருதிக்குழு அனைத்து மாந்தக்குழுக்களை விட முந்தையதாகும்.\n\nஅண்மை ஆய்வாளர்கள் மரபியல் ஓர்வுகளைப் பயன்படுத்துகின்றனர். இவற்றில் பல ஆயிரக் கணக்கான மரபுக் குறிப்பான்களோ அல்லது முழு மாந்த மரபன்தொகையுமோ அமைகிறது.\n\nSection::::மக்கள்தொகை மரபியல் கட்டமைப்பும் மரபியல் தொலைவும்.\nSection::::மக்கள்தொகை மரபியல் கட்டமைப்பு.\nகொத்துப் பகுப்பாய்வு, முதன்மைஉறுப்புப் பகுப்பாய்வு போன்ற பலமுறைகள் மரபியல் துணைக்குழுக்களை ஆய்ந்து அளந்து மதிப்பிட உருவாகியுள்ளன. மக்கள்தொகை மரபியல் கட்டமைப்பைக் கண்டறிய தனியர்களின் மரபுக் குறிப்பான்கள் ஆய்வு செய்யப்படுகின்றன. ஒரேயொரு குறிப்பானின் மாறிகளை ஆயும்போது துணைக்குழுக்கள் ஒன்றின்மேலொன்று படிந்தால், பல குறிப்பான்களைக் கருதும்போது வேறுபட்ட துணைக்குழுக்கள் வேறுபட்ட நிரல் (சராசரி) மரபியல் கட்டமைப்பு கொண்டமைதல் கண்டறியப்பட்டுள்ளது. ஒரு தனியர் பல துணைக்குழுக்களைச் சார்ந்தவராக அமைய வாய்ப்புள்ளது. துணைக்குழுக்கள் மற்றவற்றோடு எந்த அளவுக்கு மேற்படிந்துள்ளன என்பதைப் பொறுத்து இத்துணைக்குழுக்கள் ஓரளவு தெளிவாகப் பிரிந்திருக்கும்.\n\nகொத்துப் பகுப்பாய்வில், முன்கூட்டியே \"K\"வைத் தேடுவதற்கான கொத்துகளின் எண்ணிக்கை தீர்மானிக்கப்படுகிறது; கொத்துகள் எத்துணையளவு தெளிவாகப் பிரிந்துள்ளன என்பதும் வேறுபடும். கொத்துப் பகுப்பாய்வில் இருந்து பெறப்படு முடிவுகள் பல்வேறு காரணிகளைச் சார்ந்துள்ளன:\n\n\nSection::::மரபியல் தொலைவு.\nமரபியல் தொலைவு ஒரே இனத்தின் மக்கள்தொகைகளுக்கிடையில் அல்லது இனங்களுக்கிடையில் அமையும் மரபியல் விலக்கம் ஆகும்.இது சார்புள்ள இனங்களுக்கிடையில், அதாவது மாந்தருக்கும் சிம்பஞ்சிகளுக்கும் இடையில் கூட அவற்றின் மரபியல் ஒற்றுமையளவைக் காண ஆய்வு செய்யப்படுகிறது. ஒரே இனத்துக்குள் மரபியல் தொலைவு அதன் துணைக் குழுக்களின் மரபியல் விலக்கத்தை அறிய உதவுகிறது.\n\nமரபியல் தொலைவு, மக்கள்தொகைகளின் புவிப்பரப்பியல் தொலைவோடு பொருந்திப் போகிறது. இந்நிகழ்வு, சிலவேளைகளில் தொலைவுசார் பிரிவு என வழங்கப்படுகிறது. மரபியல் தொலைவு தீவுகள், பாலைநிலங்கள். மலைகள், காடுகள் போன்ற புறநிலை எல்லைகளால் மரபன் பாய்வு கட்டுப்படுவதால் ஏற்படலாம்.\n\nமரபியல் தொலைவு, F எனும் நிலைச்சுட்டெண் வழி அளக்கப்படுகிறது. F எனும் நிலைச்சுட்டெண் என்பது பெரிய மக்கள்தொகைக்கும் உட்குழுவுக்கம் இடையில் அமையும் தான்தோன்றிப் போக்கான மரபன் தனிமங்களின் அல்லது மரபன் மாற்றுகளின் ஒப்புறவாகும். இது அடிக்கடி, மரபியல் பன்மையின் விகிIதமாக வரையறுக்கப்படுகிறது. ஒரு குறிப்பிட்ட மக்கள்தொகையில் உள்ள மரபியல் வேறுபாட்டை ஒப்பிடுவது மக்கள்தொகை மரபியலில் பயன்படுத்தப்படுகிறது. மரபியல் வேறுபாடு 0 முதல் 1 வரையில் அமையும்; சுழி மதிப்பு இரு மக்கள்தொகைகளும் கட்டற்ற போக்கில் இனப்பெருக்கம் செய்வதைக் குறிப்பிடுகிறது; ஒன்று மதிப்பு இரு மக்கள்தொகைகளும் பிரிந்து வாழ்வதைக் குறிப்பிடுகிறது.\n\nSection::::வரலாறும் புவிப்பரப்பியலும்.\nகாவல்லி சுஃபோர்சா மூதாதையர் கால்வழி ஆய்வில் இருமுறைகளை விவரித்துள்ளார். அவை புவிப்பரப்பியல் ஆய்வு, வரலாற்று ஆய்வு என்பனவாகும்.அண்மை மரபியல் கட்டமைப்பு ஆய்வு, வேறுபடும் கொத்துகள் அல்லது உறுப்புகள் ஒவ்வொரு குழுவுக்கும் ஒரே மூதாதையர் தோன்றிடத்தைக் குறிப்பதில்லை எனச் சுட்டிக் காட்டுகின்றன; எடுத்துகாட்டாக, அமெரிக்காவில் உள்ள ஒரு மரபியல் கொத்தில் ஆப்பிரிக்க மூதாதை, அமெரிக்கத் தோற்ற மூதாதை, ஐரோப்பிய மூதாதை ஆகியக் கூட்டுக் கலப்பு காணப்படுகிறது.\n\nபுவிப்பரப்பியல் ஆய்வு, மாந்தர் தோன்றிய இடத்தையும் அவற்றின் சார்பு முதன்மையையும் அப்பகுதியின் மரபியல் வேறுபாட்டுக்கான காரணங்களையும் இனங்கான முயல்கிறது. முடிவுகள் மரபியல் வேறுபாட்டுப் படங்களாகக் காட்டப்படும்.காவல்லி-சுபோர்சா குழுவினர் மரபியல் வேறுபாடுகளை ஆயும்போது, அவை மேம்பட்ட போக்குவரத்து அல்லது புதிய உணவு வாயிலைத் தேடி செல்லும் மக்கள் புலம்பெயர்வாலோ அரசியல் அதிகாரம் சார்ந்த இடம்பெயர்வாலோ அமைகிறது என வாதிடுகின்றனர். எடுத்துகாட்டாக, ஐரோப்பாவில் மிக கணிசமான மரபியல் வேறுபாட்டுத் திசை, 10,000 முதல் 6000 க்கு முன்பான காலகட்டம் சார்ந்த, நடுவண் கிழக்கில் இருந்து ஐரோப்பாவை நோக்கிய வேளாண்மை பரவலோடு பொருந்திப் போகிறது. இத்தகைய புவிப்பரப்பியல் பகுப்பாய்வு, அண்மைக்காலம் போன்ற விரைந்த பேரளவு புலம்பெயர்வு இல்லாதபோது நன்கு செயல்படுகிறது.\n\nவரலாற்று ஆய்வு, மரபியல் தொலைவால் அளக்கப்படும் மரபியல் மாற்ற வேறுபாடுகளை ஆய்கிறது. இது மூலக்கூற்றுக் கடிகாரம் எனப்படுகிறது. இம்மூலக்கூற்றுக் கடிகாரம் இனங்கள் அல்லது குழுக்களின் படிமலர்ச்சி உறவைக் காட்டும். இதைக் கொண்டு மக்கள்தொகைப் பிரிவு விலக்கத்தைக் காட்டும் படிமலர்ச்சித் தருவை உருவாக்கலாம்.\n\nSection::::மரபியல் மூதாதைக் கால்வழி ஆய்வின் சரித்தன்மையை நிறுவல்.\nமரபியல் மூத்தாதைக் கால்வழி ஆய்வு முடிவுகள் மற்ற புலங்களாகிய தொல்லியல், மொழியியல் முடிவுகளோடு ஒத்துப்போனால் சரித்தன்மை வாய்ந்த்தாக்க் கருதப்படும். காவல்லி-சுபோர்சா குழுவினர் தங்களது 1994 ஆய்வின் மக்கள்தொகைத்தரு மொழி ஆய்வின் மொழிக்குடும்பங்களோடு பொருந்திப் போவாதாக வாதிடுகின்றனர். ஒரே மொழிக்குடும்ப மொழிகளைப் பேசும் மக்கள்தொகைகளுக்கிடையில் பொதுவாக மரபியல் தொலைவுகள் குறுகியதாக அமைவதைக் குறிப்பிடுகின்றனர். இதற்கு ஒரே விதிவிலக்கு சாமி இனக்குழுவினர் ஆகும். இந்த இனக்குழுவில் உள்ள மக்கள்தொகைகள் பல மொழிக்குடும்ப மொழிகளைப் பேசுகின்றனர். சாமி இனக்குழுவினர் யுராலிய மொழிகளைப் பேசினாலும் இவர்கள் பொதுவாக ஐரோப்பியர்களே. இந்நிலை புலம்பெயர்வாலும் ஐரோப்பியருடனான கூட்டுக் கலப்புறவாலும் ஏற்பட்ட்தாக்க் கருதப்படுகிறது. தொல்லியல் ஆய்வுக் கால வரையறுப்பும் மரபியலில் கணித்த மரபியல் தொலைவோடு பொருந்துகிறது.\n\nSection::::மூதாதைக் கால்வழி மக்கள்தொகைகள்.\nகாவல்லி-சுபோர்சா குழுவினரின் 1994 ஆண்டின் ஆய்வு 120 குருதிப் பல்லுருவாக்கங்களைப் பயன்படுத்தி 42 பிறப்பிட மக்கள்தொகைகளின் மரபியல் தொலைவுகளை மதிப்பிட்டனர். இதன்படி உலக மாந்தரினம் ஒன்பது கொத்துகளாகப் பிரிக்கப்பட்டுள்ளது. அவை ஆப்பிக்கவகை (உள்சகார வகை), காக்கசாயிடு வகை (ஐரோப்பிய வகை), காக்கசாயிடுவகை (கூடுதல் ஐரோப்பிய வகை), வடக்கு மங்கோலிய வகை (ஆர்க்டிக் மக்கள்தொகை நீங்கலாக), வடகிழக்கு ஆசிய ஆர்க்டிக் வகை, தெற்கு மங்கோலிய வகை (ஆசியக் கண்டமும் தனித்த தென்கிழக்கு ஆசியாவும்), பசிபிக் தீவினர், நியூகினியரும் ஆத்திரேலியரும், அமெரிக்கர் (அமெரிக்க இந்திய வகை) என்பனவாகும்.இந்தக் கொத்துகளிடையே வேறுபட்ட அளவில் ஒருபடித்தன்மை நிலவினாலும், இந்த ஒன்பது கொத்துப் படிமம் பெரும்பாலான (120 இல் 80 வரையிலான) ஒற்றைப் பண்புத் தருக்களை உருவகிக்கிறது. மேலும் இப்படிமம் உலக மக்கள்தொகைகளுக்கிடையிலான வரலாற்றியலான தொகுதிமரபு உறவைத் தெளிவாகச் சுட்டிக் காட்டுகிறது.\n\nஆப்பிரிக்கா, ஓசியானா ஆகிய இரு கண்டங்களுக்கிடையே மிகப் பெரும மரபியல் தொலைவு வேறுபாடு அமைகிறது. இவ்வேறுபாட்டின் மதிப்பளவு 0.2470 ஆகும். ஆனால், புறத்தோற்ற வேறுபாட்டை ஒப்பிடும்போது இந்நிலை முற்றிலும் எதிர்மறைத்தன்மை உடையதாக அமைகிறது. ஏனெனில், ஆத்திரேலியப் பிறப்பிட மக்கள்தொகையும் நியூகினியரும் ஆப்பிரிக்கரை கருப்பு நிறத்திலும் சுருட்டை முடியிலும் ஒத்துள்ளனர். இந்த மரபியல் தொலைவு வேறுபாட்டின் அளவு, ஆத்திரேலியாவும் நியூகினியாவும்கடைசிப் பனியூழிப் பெருமநிலையில் கடல்நீர் மட்ட எழுச்சியால் ஆசியாக் கண்ட்த்தில் இருந்து தனித்துப் பிரிந்து விட்டதைக் காட்டுகிறது. அடுத்த பெரும மரபியல் தொலைவு வேறுபாடு ஆப்பிரிக்கருக்கும் தென் அமெரிக்க இனக்குழுவினருக்கும் இடையே அமைகிறது. இவ்வேறுபாட்டின் மதிப்பளவு 0.2260 ஆகும். ஆப்பிரிக்காவுக்கும் தென் அமெரிக்காவுக்கும் இடையில் நிலவும் புவிப்பரப்புத் தொலைவை ஒப்பிடும்போது இவ்வேறுபாடு எதிர்பார்க்க்க்கூடியதே. மிகச் சிறும மரபியல் தொலைவு வேறுபாடு, 0.0155 ஆக உள்ளது. இது ஐரோப்பியருக்கும் வெளி ஐரோப்பிய காக்காசியருக்குமிடையே அமைகிறது. ஆப்பிரிக்கா மட்டுமே மரபியலாக மிகவும் உயர்ந்த பன்மைத்தனமை வாய்ந்த கண்டமாக உள்ளது. மற்ற அனைத்துக் குழுக்களும் உட்சகாரா ஆப்பிரிக்கரை விட ஒன்றுக்கொன்று நெருங்கிய மரபியல் தொலைவைக் கொண்டுள்ளன. இது அண்மைய மாந்தரின ஒற்றைத் தோற்றக் கோட்பாட்டின்படி, எதிர்பார்க்க்க்கூடியதே. மற்ர கண்டங்களோடு ஒப்பிடும்போது ஐரோப்பிய மக்கள்தொகைகளின் மரபியல் தொலைவு மும்மடங்கு சிறியதாக அமைகிறது; ஐரோப்பாவோடு ஒப்பிடும்போது ஆசியா ஆப்பிரிக்காவின் மரபியல் பங்களிப்பு முறையே மூன்றில் இருபங்காகவும் மூன்றில் ஒருபங்காகவும் உள்ளது.\n\nகூடுதல் மரபியல் குறிப்பான்கள் பயன்படுத்திய அண்மை ஆய்வுகள் பல வெளியிடப்பட்டுள்ளன.\n\nSection::::இனமும் மக்கள்தொகை மரபியல் கட்டமைப்பும்.\nமாந்த இனம் குறித்த விவாதம் உயிரியல் இனத்தோடு (சிறப்பினத்தோடு) ஒன்றிய அல்லது மேற்படிந்த சிக்கலாகக் கருதப்படுகிறது.\nஅறிவியலாளர்கள் 1960கள் முதலாகவே, இனத்தை உய்ரியல் கருத்துப்படிமமாகக் கருதாமல் பண்பாட்டியலாகப் புறத்தோற்ற வகையால் உருவாகிய சமூகக் கட்டுமானமாகவே கருதிவருகின்றனர்.ஆனால், 2000 ஆம் ஆண்டின் செலெரா மரபன்தொகை ஆய்வு மாந்தரின மக்கள்தொகைகளுக்கிடையே உள்ள மரபனில் (டி. என். ஏவில்) கணிசமாக வேறுபாடு இல்லாமையைக் காட்டியது. உலகின் எப்பகுதியிலும் உள்ல மாக்களிடையே 90% அளவுக்கே மரபியல் வேறுபாடு அமைகிறது. மரபன்களில் .01% அளவு மட்டுமே ஒரு தனியரின் புறத்தோற்ர வேறுபாட்டை உருவாக்குகிறது. உயிரியல் தகவமைவே உடற்கூற்றிலும் தோல்வகைமையிலும் பெரும்பங்கு வகிக்கிறது. உலூகி உலூசா காவல்லி சுபோர்சா இன வேறுபாடுகள் பற்ரி பின்வருமாறு கூறுகிறார். \"அறிவியல் கண்ணோட்டத்தில் (குறிப்பாக மரபியல் கண்ணோட்ட்த்தில்), மாந்த இனம் எனும் கருத்துப்படிமம், பொதுக் கருத்தேற்பை பெறவியலாமல், பொய்த்துப் போகிறது; இங்குப் படிப்படியாக ஏற்படும் மரபியல் வேறுபாடுகளை ஒப்பிடும்போது எந்த இனமும் உண்மையில்லை. இந்த இனவகைமை கல்லாதோராலும் ஊக்கிக்கமுடிந்த வகைப்படாகத் தோன்உவதைச் சுட்டி மறுப்பு கூறலாம். என்றாலும், தோல்நிறத்தையும் முடிநிறத்தையும் வடிவத்தையும் முகவெட்டையும் கொண்டு அறுதியிடும் இந்தப் பேரின வகைமைகள் மேற்போக்கான வேறுபாடுகளேயன்றி மரபியல் வகைமைப்பண்புகளை வைத்து ஆழமாக பகுத்தாயும்போது இவை உறுதிப்படுத்த இயலாதனவாகவே உள்ளன. இவை பெரும்பாலும் காலநிலையாலும் பாலியல் தேர்வாலும் உருவாகிய அண்மைய படிமலர்ச்சி வேறுபாடுகளாகவே அமைகின்றன\".\n\nSection::::மாந்தக் குழு அளவு.\nபோதுமான மரபியல் குறிப்பான்களைப் பயன்படுத்தி ஆய்வு முறைகளால் மக்கள்தொகைகளின் மரபியல் வேறுபாடுகளைக் கண்டறியலாம்; இவ்வகையில் யப்பானைய, சீன கிழக்கசிய மக்கள்தொகைகள் இனங்காணப்பட்டுள்ளன.மற்ற மக்கள்தொகைகளை விட உட்சகாரா ஆப்பிரிக்க மக்கள்தொகையில் பேரளவு மரபியல் பன்மை அமைகிறது.\n\nSection::::மாந்தக் குழுவிடை மரபியல் வேறுபாடுகள்.\nபதினேழு மரபியல் குறிப்பான்களையும் (குருதிக்குழு புரதங்களையும் ) பயன்படுத்தி, 1972 இல் இரிச்சர்டு இலெவோண்டின் (Richard Lewontin) ஒரு F புள்ளியியல் ஆய்வை மேற்கொண்டார். இவர் மக்கள்தொகைக்குள்ளே பெரும மரபியல் வேறுபாடும் (85.4 % வேறுபாடு) ஓரின மக்கள்தொகைகளுக்கிடையே 8.3% வேறுபாடும் காக்காசிய, ஆப்பிரிக்க, மங்கோலிய, தெற்காசிய, அமரிந்த, ஓசியானிய, ஆத்திரேலிய ஆகிய பல்வேறு பேரினங்களுக்கிடையே 6.3% மரபியல் வேறுபாடும் அமைவதைக் கண்டுபிடித்தார். இதற்குப் பின்னரான ஆய்வுகளின் F மதிப்புகள், கண்டத்தில் உள்ல மாந்தக்குழுக்களில் 6–10% மரபியல் வேறுபாடும் ஒரே கண்ட்த்தில் உள்ள வேறுபட்ட மக்கள்தொகைகளுக்கிடையே 5–15% மரபியல் வேறுபாடும் பொதுவாக அனைத்து தனிதனி மக்கள்தொகைகளுக்குள்ளே 75–85% மரபியல் வேறுபாடும் அமைதல் கண்டுபிடிக்கப்பட்டுள்ளது. இந்தக் கண்ணோட்டம் பின்னர் அமெரிக்க மாந்தரினக் கழகத்தாலும் அமெரிக்க உடல்சார் மாந்தரினக் கழகத்தாலும் உறுதிப்படுத்தப்பட்டுள்ளது.\n\nSection::::கொத்துகளின் எண்ணிக்கை.\nஆய்வு செய்யப்படவேண்டிய கொத்துகளின் எண்ணிக்கையைப் பல்வேறு நிகழ்தகவு மதிப்புகளுடன் முன்தீர்மானிப்பாகக் கொள்வதால் கொத்துப் பகுப்பாய்வு பல முடிவுகளைத் தரும் வாய்ப்புள்ளதென பலரால் கருதப்படுகிறது). பல்லுறுப்புப் பகுப்பாய்வு முன்தீர்மானிப்பாக தேடலுக்கான உறுப்புகளின் எண்ணிக்கையைக் கொள்வதில்லை, எனவே இம்முறை கூடுதலான ஆய்வுகளில் பயன்படுகிறது.\n\nSection::::இனமும் மருத்துவமும்.\nமுதன்மைக் கட்டுரை: இனமும் உடல்நலமும்\n\nSection::::அறிவியல் இதழ்களின் பயன்.\nசில அறிவியல் இதழ்கள் முந்தைய முறையியல் பிழைகளைச் சுட்டிக்காட்டி மக்கள்தொகை மாறிகளை மேலும் சீரிய அணுகுமுறையில் சீர்தூக்கப்படவேண்டும் என வற்புறுத்தியுள்லன. 2000 ஆம் ஆண்டுக்குப் பின்னர், \"இயற்கை மரபியல்\" ஆய்விதழ் தனது கட்டுரை ஆசிரியர்களை எப்படி குறிப்பிட்ட இனக்குழுக்களை அல்லது மக்கள்தொகைகளை பயன்படுத்துகிறார்கள் எனவும் அப்போது எப்படி வகைபாட்டை அவர்களால் அடையமுடிகிறது எனவும் விளக்குமாறு கோரியுள்ளது.” இந்த இதழின் பதிப்பாசிரியர்கள் இந்த வினவல் விழிப்புணர்வைக் கூட்டும் என்றும் மேலும் சீரிய மரபியல், கொள்ளைநோயியல் ஆய்வின் வடிவமைப்பை ஊக்குவிக்கும் என்றும் கூறுகிறார்கள்.”\n\n\n"}
{"id": "319158", "url": "https://ta.wikipedia.org/wiki?curid=319158", "title": "மரபு வியட்நாமிய நடனம்", "text": "மரபு வியட்நாமிய நடனம்\n\nமரபு வியட்நாமிய நடனம் (Traditional Vietnamese dance) அரங்கு நடனம், இசைக்கூத்து நடனம், விழாக்களிலும் சிறப்பு நிகழ்ச்சிகளிலும் ஆடும் நடனம், வேந்தவை (அரசவை) நடனம் ஆகிய அனைத்துவகை வியட்நாமிய நடன வடிவங்களையும் உள்ளடக்கும். பழங்காலத்தில் இருந்தே நடனம் வியட்நாமியப் பண்பாட்டின் ஒருங்கிணைந்த கூறுபாடாக விளங்கி வருகிறது. இது தோங் சோன் முரசுகளின் பொறிப்புகளில் இருந்து தெளிவாகிறது. \n\nவியட்நாமில் 54 இனக்குழுக்கள் அமைந்துள்ளன. இவற்றில் கின் எனப்படும் இனக்குழு வியட்நாம் மக்கள்தொகையில் பெரும்பான்மையாக அமைந்துள்ளது. இக்கட்டுரையில் கின் இனக்குழுவின் நடனங்களே கவனத்தில் கொள்ளப்படுகிறது. என்றாலும் மற்ற வியட்நாம் இனக்குழு மக்களும் வளமான நடன மரபுகளைக் கொண்டுள்ளனர்.\n\nSection::::வியட்நாமிய அரங்கு. இசைக்கூத்து நடனங்கள்.\nவியட்நாமிய அரங்கும் வியட்நாமிய இசையும் வியட்நாமிய நடனமும் பின்னிப் பிணைதே அமைகின்றன. மக்கள் அரங்கு வடிவங்களான தொப்பித் துவோங்கும் தொப்பிச் சேயோவும் சாய் உலுவோங்கும் நடனக்கூறு வகைகளே . மற்றச் சிறப்பு நடனப் பானிகள் போலன்றி, இவை விதிகள் ஏதுமின்றிக் கட்டற்ற முறையில் நிகழ்த்தப்படுகின்றன.\n\nSection::::விழா, சிறப்பு நிகழ்ச்சி நடனங்கள்.\nமுதன்மைக் கட்டுரை: சிங்க நடனம்\n\nசிங்க நடனம் சீனாவில் இருந்து வியட்நாமுக்கு வந்த நடன வடிவமாகும். என்றாலும் இங்கு இது தனக்கே உரிய தனித்த பாணியைக் கொண்டுள்ளது.இது தியேத் எனப்படும் நிலாப் புத்தாண்டு, தியேத் திரங் தூ எனப்படும் இடைக்குளிர்கால விழா, போன்ற மரபான விழாக் கொண்டாட்டங்களில் ஆடப்படுவதோடு புதிய வணிகம் தொடங்கும்போதும் நிகழ்த்தப்படும். இந்த சிங்க நடனம் கெட்ட ஆவிகளையோட்டு குறியீட்டுத்தன்மை மிக்கது. இதில் பல பாணிகள் உண்டு. இது மற்போர்க் கலைஞரோடும் வட்டரங்குக் கலைஞரோடும் நிகழ்த்தப்படும்.\n\nSection::::வேந்தவை (அரசவை) நடனங்கள்.\nதிரான் பேரரசு முதல் நிகுயேன் பேரரசு வரை தொடர்ந்த அரசவை இசையான நா நாசுடன் பல நுட்பமான நடனங்கள் வியட்நாமிய பேரரசு அவைகளில் நிகழ்ந்துள்ளன. நா நாசு என்றால் நயமான இசை என்பது பொருள்.நா நாசு இசை தோன்றுவதற்கு முன்பே வேந்தவை நடன்ங்கள் இருந்தவை என்றாலும், இன்று பேரளவில் நிலைத்திருப்பது நிகுயேன் பேர்ரசு கால வடிவமே. இந்நடனம் நா நாசு இசையோடு நிலவும் மாந்தரின அரிய வாய்மொழி மரபுகளில் ஒன்றாக அறிவிக்கப்பட்டுள்ளது. \n\nஅரசவை நடனங்கள் பெருநுட்பம் கோருபவை. இவ்வகை நடனக் கலைஞர்கள் ஆடம்பரமான பலவண்ன ஆடைகளை அணிகின்றனர். நடப்பில் இவை மரபுக் கலைகளை வளர்க்கும் தொலைக்காட்சி நிகழ்ச்சிகளிலோ குவே (\"மூவா சங் தின் குவே (múa cung đình Huế)\" – அரசவை நடனம்)விழாக்களிலோ மரபுக் கலை நிகழ்ச்சிகளிலோ நிகழ்த்தப்படுகின்றன. மிகவும் பெருவழக்கில் உள்ள அரசவை நடனங்கள் பின்வருமாறு:\n\n\nமூவா( \"múa\") என்பதன் பொருள் விரிவடைந்து மூவா உரோய் நியுவோசு ( Múa rối nước) எனும் நீர்ப் பாவைக்கூத்து நடனத்தையும் குறிப்பிடும்\n\n"}
{"id": "319175", "url": "https://ta.wikipedia.org/wiki?curid=319175", "title": "வங்காளதேசத்தில் உடல்நலம்", "text": "வங்காளதேசத்தில் உடல்நலம்\n\nவங்காளதேசத்தில் உடல்நலம் \"(Health in Bangladesh)\" ஒப்பீட்டளவில் தாழ்ந்த தரநிலையிலேயே நீடித்து வருகிறது. 2010 ஆம் ஆண்டில் நாட்டின் வறுமை நிலை 31% அளவுக்கு) குறைந்து மேம்பாடு அடைந்த போதிலும் உடல்நலமும் உடல்நலக் கல்வியும் நாட்டில் போதிய முக்கியத்துவத்தைப் பெறவில்லை. \n\nSection::::உடல்நலத்திற்கான உள்கட்டமைப்புகள்.\nவங்காளதேசத்தின் மொத்த உள்நாட்டு உற்பத்தியில் சுகாதாரத்திற்கான மொத்த செலவினம் 2009 ஆம் ஆண்டில் 3.35 சதவீதமாக இருந்தது.\n10000 நபர்களுக்கு மூன்று படுக்கைகள் என்ற எண்ணிக்கையில் நாட்டில் மருத்துவமனைகள் இருந்தன. வங்காள அரசின் மொத்த 2009 ஆம் ஆண்டிற்கான வரவு செலவு அறிக்கையில், உடல்நலம் பேணலுக்காக செலவழிக்கப்படும் தொகையானது, மொத்த செலவில் 7.9 சதவீதத் தொகையாகும். குடிமக்கள் தங்கள் வருவாயில் பெரும்பகுதியை உடல்நலம் காப்பதற்காக செலவிட வேண்டிய நிலையில் இருந்தனர் . \n\nSection::::மருத்துவமனைகள்.\n2015 ஆம் ஆண்டின் கணக்கெடுப்பின்படி வங்காளதேசத்தில் உள்ள மருத்துவமனைகளின் மொத்த எண்ணிக்கை 1683 ஆகும். இந்த 1683 மருத்துவமனைகளில் 678 அரசு மருத்துவமனைகள் மற்றும் 1005 மருத்துவமனைகள் அரசு அல்லாத தனியார் மருத்துவமனைகள் ஆகும். \n\nSection::::மருத்துவப் பள்ளிகள்.\nவங்காள தேசத்தில் மருத்துவக் கல்லூரிகள் மருத்துவப் பள்ளிகள் என்றே அழைக்கப்படுகின்றன. அலோபதி மற்றும் மாற்று மருத்துவம் தொடர்பான பட்டதாரி நிலை மருத்துவக் கல்வியை மருத்துவக் கல்லூரிகள் வழங்குகின்றன. நாட்டின் சுகாதாரம் மற்றும் குடும்பநலத்துறை அமைச்சகத்தின் கட்டுப்பாட்டில் இக்கல்லூரிகள் இயங்குகின்றன. மேலும் இக்கல்லூரிகள் அவை இருக்கும் மண்டலத்தில் உள்ள ஒரு பல்கலைக்கழகத்துடன் இணைக்கப்பட்டுள்ளன.\nவங்காளதேசத்தில் தொடங்கப்பட்ட முதலாவது மருத்துவப் பல்கலைக்கழகம் சேக் முயீப் மருத்துவப் பல்கலைக்கழகம் ஆகும். நாட்டின் ஒரேயொரு மருத்துவப் பல்கலைக்கழகமான இங்கு முதுநிலை மருத்துவக் கல்வி வழங்கப்படுகிறது. சிட்டகாங், இராச்சாகி மருத்துவக் கல்லூரிகள் மருத்துவப் பல்கலைக்கழகமாக தரம் உயர்த்தப்படும் என்று அறிவிக்கப்பட்டுள்ளது \n\nSection::::சுகாதார நிலைமை.\nSection::::ஊட்டச்சத்துக் குறை.\nஊட்டச்சத்துக் குறைபாடுள்ள குழந்தைகள் என்ற தரவரிசையில் உலக நாடுகளுடன் ஒப்பிடுகையில் வங்காளதேசக் குழந்தைகள் முன்னணியில் நிற்கின்றனர். ஐந்து வயதுக்குட்பட்ட குழந்தைகளில் மூன்றில் இரண்டு பங்கு குழந்தைகள் போதுமான ஊட்டச்சத்து இல்லாமலும், ஆறு வயதுக்குட்பட்ட குழந்தைகளில் சுமார் 60%, குழந்தைகள் வளர்ச்சி குன்றியும் இருக்கின்றனர். 1985 ஆம் ஆண்டு நிலவரப்படி 45 சதவீதத்திற்கு மேற்பட்ட கிராமக் குடும்பங்களும் 76 சதவீதத்திற்கு மேற்பட்ட நகரக் குடும்பங்களும் அவர்களுக்குப் போதுமான அளவு சக்திதரும் கலோரி மதிப்பு உட்கொள்ளும் நிலையை விடக் கீழே இருந்தனர். போதிய ஊட்டச் சத்து இல்லாத தாய்மார்கள், போதிய ஊட்டச் சத்து இல்லாத குழந்தைகளைப் பெற்றெடுக்கும் நிலை தலைமுறை தலைமுறையாகத் தொடர்கிறது. மூன்றில் ஒரு பங்கு குழந்தைகள் பிறக்கும்போது சாதாரணமாக இருக்கவேண்டிய எடை அளவைவிட குறைவான எடையுடன் பிறக்கின்றன. இதனால் குழந்தைகளின் இறப்பு விகிதம் அதிகரிக்கின்றது. இத்தகைய குழந்தைகள் வளரவளர நீரிழிவு நோய், இதயநோய் போன்ற நோய்களுக்கு ஆளாக நேரிடுகிறது. வங்காளதேசத்தில் ஒவ்வொரு மூன்று முதல் நான்கு நிமிடங்களுக்குள் ஒரு குழந்தை இறக்கிறது. ஒவ்வோர் ஆண்டும் 120000 குழந்தைகள் இறந்து போகின்றனர். \n\nஊட்டச்சத்துக் குறைபாடுள்ள குழந்தைகளில் வங்காளத்தேசக் குழந்தைகள் முதலிடத்தைப் பிடிப்பதாக உலக வங்கியின் மதிப்பீடு தெரிவிக்கிறது. வங்காளதேச மக்கள் தொகையில் 26 சதவீத நபர்கள் ஊட்டச்சத்து குறைபாடு உடையவர்களாக உள்ளனர். 46 சதவீதக் குழந்தைகள் எடைகுறைவால் மிதமானது முதல் கடுமையான பாதிப்புக்கு ஆட்படுகின்றனர். 43 சதவீத ஐந்து வயதிற்கு உட்பட்ட குழந்தைகள் வளர்ச்சி குன்றியுள்ளனர். பள்ளி முன்பருவக் கல்வி வயதுக் குழந்தைகள் உயிர்ச்சத்து ஏ குறைபாடு உள்ளவர்களாகவும் இரத்த சோகை நோயுள்ளவர்களாகவும் உள்ளனர். பெண்களும் ஊட்டச்சத்துக் குறைபாடால் பெரும் அவதிக்கு உள்ளாகின்றனர். அவர்களுக்குத் தேவையான ஊட்டச்சத்து வழங்கப்பட்டால் அவர்களுக்கும் ஆரோக்கியமான அவசியமான சத்துள்ள உணவு கிடைக்க வழியேற்படும்\n\nSection::::ஊட்டச்சத்தின்மைக்கான காரணங்கள்.\nவங்காளதேசத்தின் பெரும்பாலான நிலப்பரப்பு தாழ்வானதாகவும், வெள்ளத்தால் சூழப்பட்டும் காணப்படுகிறது. நாட்டின் அதிகமான மக்கள் தொகை உச்சக்கட்ட வெள்ளம் பாதிக்கக்கூடிய பகுதிகளில் வசித்து வருகின்றனர். இதனால் இவர்கள் பகுதியில் உள்ள பயிர்கள் அழிவை கொண்டுவரும் தீவிர வெள்ளத்தால் பாதிக்கப்படுகின்றன. ஒவ்வொரு ஆண்டும், 20% முதல் 30% வரை வங்காளதேசம் வெள்ளத்தின் பாதிப்பை சந்திக்கிறது. வெள்ளம், உணவுப் பாதுகாப்பையும் வெள்ளத்தின் விளைவால் விவசாய உற்பத்திக் குறைவும் ஏற்பட்டு உணவு பற்றாக்குறையை உண்டாக்குகிறது.\n\nசுகாதாரமற்ற, துப்புரவற்ற சுற்றுப்புறச் சூழலும் சத்துப்பற்றாகுறையை உண்டாக்குகிறது. சுகாதாரமான நீர் வழங்கல் இல்லாததாலும் பற்றாக்குறை நோய்கள், மலேரியா போன்ற, ஒட்டுண்ணி நோய்கள், சிசுடோசோமிய அழற்சி நோய்கள் நேரடியான தாக்கங்களை ஏற்படுத்துகின்றன. குடிநீர் பற்றாக்குறையும், தூய்மையற்ற குடிநீரும் மக்களை பெரிதும் பாதிக்கிறது. நிலத்தடி நீர் பெரும்பாலும் உயர் ஆர்சனிக் செறிவு கொண்டதாக உள்ளது என கண்டறியப்பட்டுள்ளது. கிராமப்புற பகுதிகளில் துப்புரவுப் பராமரிப்பு 1995 ஆம் ஆண்டில் மட்டும் வெறும் 35% ஆக மட்டுமே இருந்தது. \n\nகிட்டத்தட்ட வங்காளத்து வறிய குடும்பங்களில், மூன்று நபரில் ஒருவர் திறந்தவெளியில் மலங்கழிக்கும் நபராக உள்ளார். 32% கிராமப்புற பகுதிகளில் மட்டுமே சர்வதேச மதிப்பீட்டில் தரம் உடைய சுகாதார கழிப்பிடங்கள் உள்ளன. மக்கள் தினசரி இத்தகைய ஆரோக்கியமற்றச் சூழலை சந்திக்க வேண்டியுள்ளது.இதனால் நோய் எதிர்ப்புச் சக்தி குறைந்து நோய் கிருமிகளின் செயல்பாடுகள் தீவிரமடையும் சூழல் உருவாகிறது. ஊட்டச்சத்து இழப்பு, பசியின்மை போன்ற நோய்கள் உண்டாகின்றன. வயிற்றுப்போக்கு அல்லது வாந்தி மூலமாகவும் வைட்டமின்கள் மற்றும் ஊட்டச் சத்துக்கள் இழப்பு ஏற்படுகிறது\n\nவேலைவாய்ப்பின்மையும், தொழில் சார்ந்த சில பிரச்சினைகளும் கூட இத்தகைய ஊட்டச்சத்துக் குறைபாட்டுக்கு காரணமாகின்றன. 2010 ஆம் ஆண்டில் வேலையின்மை விகிதம் 5.1 சதவீதமாக இருந்தது. மக்களுக்கு ஆண்டு முழுவதும் வேலை இல்லாததால் நிலையான வருமானமின்றி குறைந்தபட்ச ஊட்டச்சத்து உணவு நிலைக்குத் தள்ளப்படுகின்றனர்.\n\nSection::::ஊட்டச்சத்துக் குறைவின் விளைவுகள்.\nSection::::உடல்நல விளைவுகள்.\nஊட்டச்சத்துப் பற்றாக்குறை, தாய்மார்கள் பெற்றெடுக்கும் குழந்தைகள் ஒர் ஆரோக்கியமான இளைஞனாக வளர்வதற்கு வாய்ப்பில்லாமல் போகின்றது. மெலிதல், வளர்ச்சி குன்றுதல், எடை குறைதல், இரத்த சோகையால் பாதிக்கப்படல், மாலைக்கண், அயோடின் குறைபாடு போன்ற உடல்நலக் குறைவு நோய்கள் ஊட்டச்சத்துக் குறைவான குழந்தைகளை எளிதாகப் பிடித்துக் கொள்கின்றன. இதன் விளைவாக, வங்காளதேசத்தில் குழந்தை இறப்பு விகிதம் அதிகமாக உள்ளது. ஐந்து வயதுக்குட்பட்ட குழந்தைகளின் இறப்பு விகிதத்தில் 57 ஆவது இடத்தில் வங்காளம் உள்ளது\n\nSection::::பொருளாதார விளைவுகள்.\nவங்கதேச மக்கள் தொகையில் 40% குழந்தைகளாகும். ஊட்டச்சத்துக் குறைபாடும் அதனால் ஏற்படும் விளைவுகளும் அக்குழந்தைகள் கல்வி கற்பதில் இடர்பாடுகளை உண்டாக்குகின்றன. 50 சதவீத பள்ளிவயதுக் குழந்தைகள் மட்டுமே உயர்நிலைப் பள்ளிகளில் சேர்கின்றனர். இதனால் செயல்திறம் குறைந்த தொழிலாளர்களாக அவர்கள் உருவாகி பொருளாதார வளர்ச்சியைப் பாதிக்கின்றனர். வங்காளதேசத்தில் மொத்த உள்நாட்டு உற்பத்தி 2009 ஆம் ஆண்டில் வெறும் 3% மட்டுமே இருந்தது. \n\nSection::::எடுக்கப்பட்ட முயற்சிகள்.\nஊட்டச்சத்துக் குறைபாடு நோயைப் போக்க பல திட்டங்கள் மற்றும் முயற்சிகள் வங்காளத்தில் மேற்கொள்ளப்பட்டன. \nவங்கதேச அரசாங்கம், யுனிசெப் நிறுவனம், அனைத்துலக எலன் கெல்லர் அமைப்பு போன்ற தன்னார்வ நிறுவனங்கள் ஒன்று சேர்ந்து, இளஞ்சிறார் முதல் குழந்தையைச் சுமக்கும் தாயார் வரை அவர்கள் வாழ்க்கைச் சுழற்சி முழுமைக்கும் அவசியமான ஊட்டச்சத்தை இலக்காகக் கொண்டு செயற்பட்டன. இதனால் குறிப்பிடத்தக்க சிலமாற்றங்கள் நிகழ்ந்துள்ளன. மாலைக்கண் நோய் 3.76 சதவீதத்திலிருந்து 0.04% ஆகக் குறைந்துள்ளது. பள்ளி செல்லும் குழந்தைகளிடம் காணப்பட்ட அயோடின் குறைபாடு 42.5 சதவீதத்திலிருந்து 33.8% ஆகக் குறைந்துள்ளது\n\nSection::::தாய்வழி மற்றும் குழந்தை சுகாதாரம்.\nஎட்டு வங்கதேசப் பெண்களில் ஒருவருக்கு மட்டுமே முறையாகப் பயற்சி பெற்ற தாதிப் பெண்களின் சேவை கிடைத்து வந்தது. கருவுற்ற பெண்களில் பாதிக்கு மேற்பட்டவர்களுக்கு பேறுகாலத்திற்கு முந்தைய பாதுகாப்பு தேவைப்பட்டது. மகப்பேறு பராமரிப்பில் சமனின்மை கணிசமாகக் குறைந்த காரணத்தால் உடல் நிலை பராமரிப்பு சேவைகள் சற்று மேம்பட்டன. முந்தைய ஆண்டுகளைக் காட்டிலும் 2010 ஆம் ஆண்டில் வங்காள தேசத்தில் மகப்பேறு இறப்பு விகிதம் 1,00,000 பிரசவங்களுக்கு 340 ஆகக் குறைந்தது \n\n"}
{"id": "319177", "url": "https://ta.wikipedia.org/wiki?curid=319177", "title": "கும்பேஷ்வரர் கோயில்", "text": "கும்பேஷ்வரர் கோயில்\n\nகும்பேஷ்வரர் கோயில் (Kumbheshwar Temple) (कुम्भेश्वर मन्दिर) நேபாளத்தின் பழைமை வாய்ந்த சிவன் கோயில்களில் ஒன்றாகும். இக்கோயில் பதான் நகரத்திலிருந்து வடக்கே 200 கிலோ மீட்டர் தொலைவில் அமைந்துள்ளது. இக்கோயில் நேபாள மன்னர் ஜெயஷ்தித மல்லரால் 1392-இல் கட்டப்பட்டது. இக்கோயில் ஐந்து அடுக்குகள் கொண்டது. கும்பேஷ்வரர் கோயில் மரச்சிற்பங்களுக்கு புகழ் பெற்றது. இக்கோயிலை நோக்கி பெரிய நந்தி சிலை அமைந்துள்ளது. இக்கோயில் பௌத்த அடுக்குத் தூபி கட்டிடப் பாணியில் கட்டப்பட்டது.\n\nகும்பேஷ்வரர் கோயில் வளாகத்தில் பகளாமுகி கோயில், உன்மத்த பைரவர் கோயில்கள் அமைந்துள்ளது.\n\nSection::::படக்காட்சிகள்.\nகும்பேஷ்வரர் கோயில் வளாகத்தில் பகளாமுகி கோயில் காட்சிகள் \n"}
{"id": "319181", "url": "https://ta.wikipedia.org/wiki?curid=319181", "title": "பதான் அரண்மனை சதுக்கம்", "text": "பதான் அரண்மனை சதுக்கம்\n\nபதான் அரண்மனை சதுக்கம் (Patan Durbar Square) நேபாள நாட்டில் அமைந்த மூன்று அரண்மனை சதுக்கங்களில் ஒன்றானது. இது காத்மாண்டு சமவெளியில் பதான் நகர மையத்தில் அமைந்துள்ளது. இவ்வரண்மனை சதுக்கம், யுனோஸ்கோ நிறுவனத்தால் அங்கீகாரம் அளிக்கப்பட்ட உலகப் பாரம்பரியக் களங்களில் ஒன்றானது. இச்சதுக்கம் லலித்பூரை தலைநகராகக் கொண்ட நேபாள மல்ல மரபு மன்னர்களின் அரண்மனை எதிரில் கட்டப்பட்டதாகும். \n\nஇவ்வரண்மனை சதுக்கம், நேபாள நாட்டு கட்டிடப்பாணியில் கட்டப்பட்டதாகும். இவ்வரண்மனை சதுக்கத்தின் தரை செங்கற்களைக் கொண்டு அமைக்கப்பட்டதாகும்.\nபதான் அரணமனை சதுக்கம் பல கோயில்களும், சிற்பங்களும் கொண்டது. கோயில்களின் நுழைவாயில்கள் அரண்மனையை நோக்கி கிழக்கு முகமாக கட்டப்பட்டுள்ளது.\n\nSection::::கோயில்களும் பிற சதுக்கங்களும்.\nபதான் அரண்மனை சதுக்கத்தில் கிருஷணன் கோயில், பீமன் கோயில், விசுவநாதர் கோயில், துளஜா பவானி கோயில், கேசவ நாராயணன் சதுக்கம், மூல் சதுக்கம் மற்றும் சுந்தரி சதுக்கங்கள் அமைந்துள்ளது.\n\nSection::::2015 நிலநடுக்கம்.\n25 ஏப்ரல் 2015 நிலநடுக்கத்தின் போது பதான் அரண்மனை சதுக்கம் கடுமையாக சேதமடைந்தது.\n\n\n"}
{"id": "319185", "url": "https://ta.wikipedia.org/wiki?curid=319185", "title": "பி. எஸ். ஞானம்", "text": "பி. எஸ். ஞானம்\n\nபி. எஸ். ஞானம் (\"P. S. Gnanam\", இறப்பு: மே 1962, அகவை 41) பழம்பெரும் தமிழ்த் திரைப்பட நடிகை ஆவார். குணச்சித்திரப் பாத்திரங்களில் நடித்தவர். இல்லறமே நல்லறம், சபாஷ் மீனா, யார் பையன், வள்ளியின் செல்வன், பாசமலர் உட்பட ஐம்பதிற்கும் அதிகமான படங்களில் நடித்தவர்.\n\nபொள்ளாச்சி எஸ். ஞானம் என்ற இயற்பெயரைக் கொண்ட பி. எஸ். ஞானம் 1937 ஆம் ஆண்டில் வெளிவந்த மைனர் ராஜாமணி என்ற படத்தில் முதன் முதலில் நடித்தார். முதல் படத்திலேயே சிறப்பாக நடித்துப் பாராட்டுப் பெற்றார். பாசமலர் திரைப்படத்தில் கதாநாயகி சாவித்திரியை கொடுமைப்படுத்தும் வில்லி வேடத்தில் நடித்தார்.\n\n\nSection::::மறைவு.\nபி. எஸ். ஞானம் வாகனம் ஒன்றில் செல்லும் போது திருத்தங்கல் என்னும் ஊரில் விபத்துக்குள்ளானதில் தலை நசுங்கி மரணமானார். இறக்கும் போது அவருக்கு வயது 41.\n"}
{"id": "319192", "url": "https://ta.wikipedia.org/wiki?curid=319192", "title": "வாழை (பக்கவழி நெறிப்படுத்துதல்)", "text": "வாழை (பக்கவழி நெறிப்படுத்துதல்)\n\nவாழை (\"Banana\") என்பது வாழைப் பேரினத் தாவரங்களினதும், பழங்களினதும் பொதுப் பெயர் ஆகும்.\n\nவாழை என்பது பின்வருனவற்றைக் குறிக்கலாம்:\n"}
{"id": "319195", "url": "https://ta.wikipedia.org/wiki?curid=319195", "title": "தமிழ் மன்னர்களின் பட்டியல்", "text": "தமிழ் மன்னர்களின் பட்டியல்\n\nஇப்பட்டியல் தமிழகம், இலங்கை பகுதிகளை ஆண்ட தமிழ் பேசிய மன்னர்களின் பட்டியலாகும்.\n\n\n\n\n\nSection::::பாண்டியர்.\nSection::::தென்காசிப் பாண்டியர்கள் (கி.பி 15 – 17 நூற்றாண்டுகள்).\n15 ஆம் நூற்றாண்டில், பாண்டியர்கள் தங்களின் பாரம்பரியத் தலைநகரான மதுரையை இழந்தனர், காரணம் இசுலாமியர்களும், நாயக்கர்களும் படையெடுத்ததே ஆகும், இதனால் பாண்டியர்கள் தெற்கில் பின்வாங்கி தங்கள் தலைநகரை திருநெல்வேலிக்கு மாற்றிக்கொண்டனர்.\n\n\n\n\n\n\n\n\n\n\n\n\n\n\nSection::::ஆய் நாடு.\nமுத்தரையர்(கி.பி 600-900)\n\n\n\n\n\n\n\n\n\n\n\n\n\n\nSection::::உசாத்துணை.\n[[பகுப்பு:தமிழ்நாட்டு அரச வம்சங்கள்]]\n[[பகுப்பு:தமிழ் அரச வம்சங்கள்]]\n[[பகுப்பு:தமிழகப் பட்டியல்கள்]]"}
{"id": "319197", "url": "https://ta.wikipedia.org/wiki?curid=319197", "title": "தமிழியலாக்கம்", "text": "தமிழியலாக்கம்\n\nதமிழியலாக்கம் (\"Tamilization\") என்பது இந்தியாவின் தென்பகுதியும் இலங்கையின் வடகிழக்குப் பகுதிகளையும் புர்வீகமாகக் கொண்ட தமிழர் தங்கள் கலாச்சாரத்தை விரிபுபடுத்துதலைக் குறிக்கும்.\n\nசங்க காலம் தரும் மூலங்களின் அடிப்படையில், தமிழரின் பாரம்பரிய தாயகப்பகுதிகளாக தற்போதுள்ள மாநிலங்களான தமிழ்நாடு, கேரளம், புதுச்சேரி, இலட்சத்தீவுகள், தென் கருநாடகம், ஆந்திரப் பிரதேசம் ஆகிய பகுதிகள் இருந்துள்ளன. அத்துடன் இலங்கை (இலங்கைத் தமிழர்), மாலைத்தீவுகள் (Giravarus) ஆகிய இடங்களிலும் பண்டைய தமிழர் குடியேற்றங்கள் காணப்பட்டன. ஆயினும், கி.பி 2 ஆம் நூற்றாண்டு முதல் கி.பி 14 ஆம் நூற்றாண்டு வரையிலான காலப்பகுதிகளில் தமிழர் வர்த்தக குடியிருப்புக்கள் தென்மேற்கு ஆசியாவின் பல இடங்களிலும், தென்கிழக்காசியா, எகிப்து ஆகிய பகுதிகளிலும் இந்திய உபகண்டத்திற்கு வெளியே உருவாக்கப்பட்டன.\n\nபிரித்தானிய ஆட்சிக்காலத்தில் சென்னை மாகாணம் பகுதியில் இருந்து அதிக எண்ணிக்கையான தமிழர் மலேசியா, சிங்கப்பூர், மொரிசியசு, சீசெல்சு, தென்னாப்பிரிக்கா, மத்திய இலங்கை, ரியூனியன், டிரினிடாட் மற்றும் டொபாகோ, பிஜி, கயானா ஆகிய இடங்களுக்கு வேலை செய்வதற்காக கொண்டு செல்லப்பட்டனர். அதிகளவான வாணிப வகுப்புத் தமிழர் மியான்மர், இலங்கை, தென்கிழக்காசியா, பாரசீக வளைகுடா நாடுகளில் காணப்படுகின்றன.\n\n\n"}
{"id": "319207", "url": "https://ta.wikipedia.org/wiki?curid=319207", "title": "புலிக்கலை", "text": "புலிக்கலை\n\nபுலிக்கலை என்பது கேரளாவில் நிகழ்த்தப்படுகின்ற நாட்டுப்புறக் கலையாகும். இந்த நடனத்தினை ஓணம் விழாக்காலத்தில் திருச்சூர் பகுதியில் நடத்துகிறார்கள். \n\nபுலிக்கலை வல்லுநர்கள் ஓணம் விழாவின் நான்காம் நாளில் திருச்சூரில் கூடி இந்த நிகழ்வினை நடத்துகிறார்கள். உலகமெங்கும் உள்ள ஆர்வலர்கள் இந்த விழாவில் கலந்து கொள்கிறார்கள். உடல் முழுவதும் புலியைப் போலவோ, சிறுத்தையைப் போலவோ வரைந்து, முன்வயிற்றில் புலி அல்லது சிறுத்தையின் முகத்தினை வரைந்து கொண்டு இந்தக் கலைக்கே உரிய வகையில் நடனம் ஆடுகின்றனர். \n\nSection::::சிவாலயங்களில் புலிக்கலை.\nசிவாலயங்களின் கருவறை சுற்றுச்சுவரில் காணப்படும் பூதவரிகளில் சில பூதங்கள் புலிக்கலையில் உள்ளவாறு புலி, சிங்கம், கழுகு போன்ற முகங்களை வயிற்றில் கொண்டிருக்கின்றன. இவ்வாறு பூதங்களின் வயிற்றில் காணப்படும் முகங்களுக்கு உதரேமுகம் என்று பெயர்.\n"}
{"id": "319225", "url": "https://ta.wikipedia.org/wiki?curid=319225", "title": "அமிர்தபலா", "text": "அமிர்தபலா\n\nஅமிர்தபலா (\"Decalepis arayalpathra\") என்பது பூக்கும் தாவர வகையில் அபோசினசி (Apocynaceae) என்ற குடும்பத் தாவரம் ஆகும். இத் தாவரம் ஆண்டுக்கு ஒரு தடவை பூக்கும் குணம் கொண்டு காணப்படுகிறது. இத்தாவரம் உயிரியல் வகைப்பாட்டின் படி ஆயுர்வேத மூலிகையாக பயன்படுகிறது.\n"}
{"id": "319231", "url": "https://ta.wikipedia.org/wiki?curid=319231", "title": "காட்டாமணக்கு", "text": "காட்டாமணக்கு\n\nகாட்டாமணக்கு அல்லது முள்கத்திரி (\"Jatropha gossypiifolia\") இது ஒரு பூக்கும் தாவர வகையைச் சார்ந்த\nகள்ளி போன்ற தோற்றம் கொண்ட ஆமணக்குக் குடும்ப தாவரம் ஆகும். இதன் பூர்வீகம் வட அமெரிக்கப் பகுதியில் அமைந்துள்ள மெக்சிக்கோ பகுதியாகும். இத்தாவர விதையிலிருந்து எண்ணெய் எடுக்கப்படுகிறது. இந்த எண்ணெயை சில நாடுகளில் பயோடீசலுக்குப் பயன்படுத்தப்படுகிறது.\n"}
{"id": "319233", "url": "https://ta.wikipedia.org/wiki?curid=319233", "title": "கச்சோளம்", "text": "கச்சோளம்\n\nகச்சோளம் (\"Kaempferia galanga\") இது பூக்கும் தாவர வகையைச் சார்ந்த ஒருவித்திலை தாவரம் ஆகும். இது ஒரு இஞ்சி குடும்பத்தில் ஒரு வகையாகும். இத்தாவரம்இந்தோனேசியா, தெற்கு சீனா, தைவான், கம்போடியா மேலும் இந்தியாவில் பல பகுதிகளிலும் பரவியுள்ளது.\n\n"}
{"id": "319234", "url": "https://ta.wikipedia.org/wiki?curid=319234", "title": "மடையன் சாம்பிராணி", "text": "மடையன் சாம்பிராணி\n\nமடையன் சாம்பிராணி (\"Kingiodendron pinnatum\") இது பபேசியே குடும்பத்தில் இருபுற வெடிக்கனி வகையைச் சார்ந்த தாவரம் ஆகும். இத்தாவரத்தின் இனப்பெருக்கம் மிக மெதுவாகவே நடக்கிறது. ஏனென்றால் இவற்றின் வாழ்விடம் வேகமாக அழிக்கப்படுகிறது. இதன் காரணமாக இத்தாவரம் அழியும் நிலைக்கு தள்ளப்பட்டுள்ளது.\n\n"}
{"id": "319240", "url": "https://ta.wikipedia.org/wiki?curid=319240", "title": "எஸ். ஜே. ராம் பிரசன்", "text": "எஸ். ஜே. ராம் பிரசன்\n\nஎஸ். ஜே. ராம் பிரசன் இலங்கையைப் பிறப்பிடமாகக் கொண்ட ஒரு தமிழ் வானொலி, தொலைக்காட்சி, மேடை அறிவிப்பாளரும், ஒலிப்பதிவாளரும் ஆவார். இலங்கையில் வானொலி, தொலைக்காட்சிச் சேவைகளில் பல ஆண்டுகள் பணியாற்றிய இவர் தற்போது கனடாவில் பணியாற்றி வருகிறார். கனடாவில் இருந்து வெளியாகிய உலகின் முதல் தமிழ் ஒலிப் புத்தகத்துக்கு குரல் கொடுத்தவரும் இவரே. கனடாவின் \"தேசியம்\" என்னும் தமிழ்ப் பத்திரிகையின் உதவியாசிரியராகவும் பணியாற்றிய ராம் பிரசன், கனடாவில் தொடங்கப்பட்டுள்ள கலப்பு எண்ணிமத் (Hybrid digital) தொழில்நுட்பத்தின் அடிப்படையில் இயங்கும் உலகின் முதல் தமிழ் வானொலி நிகழ்ச்சிப் பொறுப்பதிகாரியாகவும் உள்ளார். \n\nSection::::வாழ்க்கைக் குறிப்புகள்.\nSection::::இளமைக்காலம்.\nராம் பிரசன் 1979 October 30 இலங்கை, யாழ்ப்பாணத்தில் உள்ள கொக்குவிலில் பிறந்தார். தந்தையார் ஜெயராம், தாயார் ஜெகதாம்பாள். கொக்குவில் இந்துக் கல்லூரியில் கல்வி பயின்ற ராம் பிரசன், அக்காலத்திலே பாட்டு, வயிலின், நாடகம் ஆகிய துறைகளில் ஆர்வம் காட்டினார். நண்பர்களோடு இணைந்து கொழும்பு இந்துக் கல்லூரியில், அறிவிப்பாளர் மன்றம் ஒன்றைத் தொடங்கினார். இதனூடாக பயிற்சிப் பட்டறைகளை ஒழுங்கு செய்து கல்லூரி மட்டத்திலிருந்து பல அறிவிப்பாளர்கள் உருவாக உதவினார். கொழும்பு பல்கலைக்கழகத்தில் சேர்ந்து வானொலி ,தொலைக்காட்சி இதழியல் துறையில் பட்டம் பெற்றார். பள்ளிக் காலத்திலேயே இலங்கை ஒலிபரப்புக் கூட்டுத்தாபனத்தில் பல சிறுவர் நிகழ்ச்சிகளில் கலந்துகொண்டதுடன், வயிலின் இசை நிகழ்ச்சிகளிலும் கலந்துகொண்டுள்ளார்.\n\nSection::::தொழில்.\nஇலங்கை ஒலிபரப்புக் கூட்டுத்தாபனத்தில் நிலையக் கலைஞராக இவர் தெரிவு செய்யப்பட்டிருந்தாலும், தனியார் வானொலிச் சேவையான சக்தி வானொலி 1998 தொடங்கியபோது அதன் முதல் அறிவிப்பாளர் குழுவில் பணியாற்றும் வாய்ப்பை ஏற்றுக்கொண்டு அதில் இணைந்தார். அங்கே செய்தி வாசிப்பு, நேர்முக வர்ணணை, நேர்காணல், நிகழ்ச்சித் தயாரிப்பு, வானொலி நாடக நடிப்பு என ஒலிபரப்பின் பல்வேறு துறைகளிலும் தனது திறமையை வளர்த்துக்கொண்டார். பல துறைகளில் முன்னணியில் இருப்போர் பலரை இவர் நேர்காணல் செய்துள்ளார். இவர்களில், நடிகர் திலகம் சிவாஜி கணேசன் ,பத்மஸ்ரீ கமல்காசன், பாடகர்கள் கே. ஜே. யேசுதாஸ், டி. எம். சௌந்தரராஜன், பி. சுசீலா, ஹரிஹரன், வாணி ஜெயராம்,எழுத்தாளர்கள் ஜி.ராமகிருஷ்ணன் ,ஜெயமோகன் ,எஸ்.போ  விளையாட்டு வீரர் முத்தையா முரளிதரன் போன்றோர் அடங்குவர். வானொலி நிகழ்ச்சித் தயாரிப்பாளராக, திரவியம் பிளஸ் பேமிலி, சினி மினி மசாலா, கே. எஸ். பாலச்சந்திரனின் மனமே மனமே ஆகிய வானொலி நாடகங்களையும் இவர் தயாரித்து வழங்கியுள்ளார். கடல் கடந்த நாடுகளில் இயங்கிவரும் தமிழ் வானொலிச் சேவைகளை ஒருங்கிணைத்து நிகழ்ச்சிகளை நடத்துவதில் முன்னோடிகளுள் ஒருவராகவும் இவர் விளங்கினார்.\nஇலங்கையில் உள்ள ரூபவாகினிக் கூட்டுத்தாபனம், சக்தி டி. வி ஆகிய தொலைக்காட்சிச் சேவைகளிலும், கனடாவில் உள்ள 24 மணிநேரத் தொலைக்காட்சிச் சேவையான டிவிஐ இலும் பல நேர்காணல்களையும், பிற நிகழ்ச்சிகளையும் வழங்கியுள்ளதுடன், தொலைக்காட்சிச் செய்தி வாசிப்பாளராகவும் உள்ளார். \n\nதற்போது ஒலிபரப்புத் துறையோடு தொடர்புடைய பல சேவைகளை வழங்கும் தனியார் நிறுவனமொன்றையும் தொடங்கி நடத்தி வருகிறார்.\n\n"}
{"id": "319255", "url": "https://ta.wikipedia.org/wiki?curid=319255", "title": "நேவார் மக்கள்", "text": "நேவார் மக்கள்\n\nநேவார் மக்கள் அல்லது நேவா மக்கள் (Newar or Newah) ) நேபாள நாட்டின் காட்மாண்டு சமவெளியில் வரலாற்றுக் காலம் முதல் வாழும் மக்கள் ஆவார். \nஇந்தோ ஆரிய மக்களான நேவாரிகள் மற்றும் திபெத்தோ-பர்மிய மக்கள், தங்களுக்கென தனி மொழி மற்றும் பண்பாட்டுக் கூறுகள் கொண்டிருந்தனர். நேவாரி மொழி மற்றும் திபெத்தோ-பர்மிய மொழிகள் பேசிய நேவாரி மக்கள் இந்து சமயம் மற்றும் பௌத்த சமயங்களை கடைப்பிடித்தனர். \nபண்டைய பரத கண்டத்தின் இந்து சமயத்தவர்கள் போன்று, நேவார் இந்து சமய மக்களும், வர்ணாசிரம வாழ்க்கை முறையை கடைப்பிடிக்கின்றனர். நேவார் மக்கள், தங்கள் முன்னோர்களின் பழக்க வழக்கங்கள், பண்பாடு மற்றும் நாகரீகத்தைத் தொடர்ந்து கடைபிடித்து வாழ்கின்றனர்.\n\nவேத கால லிச்சாவி மற்றும் மல்ல நாட்டுப் பகுதிகளிலிருந்து நேபாளத்தின் காட்மாண்டு சமவெளிகளில் குடிபெயர்ந்த நேவாரி மக்கள் ஆரியர்களின் மொழியையும், பண்பாட்டையும் கொண்டிருந்தனர்.\n\nSection::::தோற்றம்.\n \nநேபாளம், நேவார், நேவால் மற்றும் நேபார் எனும் சொற்கள் உச்சரிப்பில் வேறுபட்டாலும், ஒரே பொருளைக் குறிக்கும். நேபாள மொழி சமசுகிருத மொழியை அடிப்படையாகக் கொண்டது. ஆனால் நேவாரி மொழி பிராகிருத மொழியை அடிப்படையாகக் கொண்டதாகும். \n\nநேவார் எனும் சொல்லிற்கு நேபாள நாட்டின் மண்ணின் மைந்தர்கள் எனப்பொருள் என்பதை 1654-இல் காத்மாண்டில் கிடைத்த கல்வெட்டுக் குறிப்பினால் அறியப்படுகிறது. \n1721-இல் நேபாளத்தில் பயணம் செய்த இத்தாலிய இயேசு சபையைச் சேர்ந்த கிறித்துவ மதப்பிரசாரகர் \"இப்போலித்தோ தேசிதேரி\" என்பவர், நேவாரிகளை நேபாள நாட்டின் பழங்குடி மக்கள் எனக் குறிப்பிட்டுள்ளார். \nSection::::சமயம்.\n \n2001ஆம் மக்கள் தொகை கணக்கெடுப்பின் படி, நேவாரி மக்களில் 84.13 விழுக்காட்டினர் இந்துக்களாகவும், 15.31 விழுக்காட்டினர் பௌத்த சமயத்தவர்களாகவும் இருந்தனர். மிகக் குறைந்த அளவு நேவாரி மக்கள் கிறித்தவ, இசுலாமிய சமயங்களைப் பயில்கின்றனர்.\nபதான் நகரத்தில் அசோகர், நான்கு தூபிகள் நிறுவியுள்ளார்.\nமகர், ராய், லிம்பு, குரூங் மக்களைப் போன்று நேவாரிகள் நேபாள மண்ணின் மைந்தர்கள் ஆவார். \n\nSection::::மொழி.\nநேவாரி மக்கள் தாய் மொழியான நேவாரி மொழியுடன் நேபால் பாசாவும் அறிந்துள்ளனர்.\n\n\nToffin, Gérard, \"Newar Society\", Kathmandu, Socia Science Baha/Himal Books, 2009.\n\n"}
{"id": "319260", "url": "https://ta.wikipedia.org/wiki?curid=319260", "title": "விரிவுபடுத்தப்பட்ட அணி", "text": "விரிவுபடுத்தப்பட்ட அணி\n\nநேரியல் இயற்கணிதத்தில் விரிவுபடுத்தப்பட்ட அணி அல்லது மிகை அணி (\"augmented matrix\") என்பது எடுத்துக்கொள்ளப்படும் இரு அணிகளின் நிரல்களை சேர்த்து எழுதுவதன் மூலம் பெறப்படும் அணியாகும். \n\nஎடுத்துக்கொள்ளப்பட்ட அணிகள் \"A\" , \"B\" எனில் அவற்றின் விரிவுபடுத்தப்பட்ட அணியின் குறியீடு formula_1 அல்லது formula_2:\n\nஎடுத்துக்காட்டு:\nformula_3\n\nஇவற்றின் விரிவுபடுத்தப்பட்ட அணி:\n\nformula_4\n\nநேரியல் சமன்பாடுகளின் தொகுப்புகளின் தீர்வு காணும்போது மிகை அணி பயனுள்ளதாக இருக்கும். \n\nதரப்பட்ட எண்ணிக்கையிலான மாறிகளிலமைந்த நேரியல் சமன்பாடுகளின் தொகுப்பின் தீர்வுகளின் எண்ணிக்கை அச்சமன்பாட்டுத் தொகுப்புக்குரிய கெழு அணி, அத்தொகுப்பின் விரிவுபடுத்தப்பட்ட அணி ஆகியவற்றின் தரத்தைப் பொறுத்து அமையும். \n\nஒரு நேரியல் சமன்பாட்டுத் தொகுதியின்\n\n\nவிரிவுபடுத்த அணியை முற்றொருமை அணியுடன் சேர்த்து பயன்படுத்துவதன் மூலம் ஒரு அணியின் நேர்மாறு அணியைக் காணமுடியும்.\n\nSection::::பயன்கள்.\nSection::::நேர்மாறு அணி காண.\nஇதில் வலப்பகுதி மூல அணியின் நேர்மாறு அணியாகும்.\n\nSection::::நேரியல் சமன்பாட்டுத் தொகுதியின் தீர்வுகளின் எண்ணிக்கை.\nஎடுத்துக்காட்டு 1:\n\nநேரியல் சமன்பாட்டுத் தொகுதி:\n\nஇச்சமன்பாட்டுத் தொகுதியின் கெழு அணி: \n\nவிரிவுபடுத்தப்பட்ட அணி:\n\nகெழு அணியின் தரமும் விரிவுபடுத்தப்பட்ட அணியின் தரமும் சமமாக (2) உள்ளது. மேலும் தரத்தின் அளவு சமன்பாட்டுத் தொகுதியின் தெரியாமாறிகளின் எண்ணிக்கையான 3 ஐ விடச் சிறியது என்பதால் இத்தொகுதி முடிவிலாத் தீர்வுகளுடையது.\n\nஎடுத்துக்காட்டு 2:\n\nநேரியல் சமன்பாட்டுத் தொகுதி:\n\nகெழு அணி: \n\nகெழு அணியின் தரம் 2.\n\nவிரிவுபடுத்தப்பட்ட அணி:\n\nவிரிவுபடுத்தப்பட்ட அணியின் தரம் 3.\n\nவிரிவுபடுத்தப்பட்ட அணியின் தரமானது, கெழு அணியின் தரத்தைவிடப் பெரியது என்பதால் இச்சமன்பாட்டுத் தொகுதிக்குத் தீர்வுகளே கிடையாது. அதாவது இச்சமன்பாட்டுத் தொகுதி ஒருங்கிசைவற்றது.\n\nSection::::நேரியல் சமன்பாட்டுத் தொகுதியின் தீர்வு காணல்.\nநேரியல் சமன்பாட்டுத் தொகுதி:\n\nகெழு அணியும் மாறிலிகளின் அணியும்:\n\nகெழு அணியின் தரம் 3.\n\nவிரிவுபடுத்தப்பட்ட அணி:\n\nவிரிவுபடுத்தப்பட்ட அணியின் தரம் 3. \n\nகெழு அணியின் தரமும் விரிவுபடுத்தப்பட்ட அணியின் சமம் என்பதால் சமன்பாட்டுத் தொகுதிக்கு குறைந்தபட்சம் ஒரு தீர்வாவது இருக்கும். மேலும் இரண்டின் தரமும் சமமாக மட்டுமல்லாது மாறிகளின் எண்ணிக்கைக்கும் (3) சமமாக இருப்பதால் இச்சமன்பாட்டுத் தொகுதிக்கு ஒரேயொரு தீர்வு மட்டுமே இருக்கும்.\n\nஎளிய நிரை உருமாற்றங்கள் மூலம் விரிவுபடுத்தப்பட்ட அணியின் இடப்பகுதியை முற்றொருமை அணியாக மாற்ற, வலப்பகுதி தொகுதியின் தீர்வைத் தரும்:\n\nசமன்பாட்டுத் தொகுதியின் தீர்வு: (\"x\", \"y\", \"z\") = (4, 1, -2).\n\n"}
{"id": "319262", "url": "https://ta.wikipedia.org/wiki?curid=319262", "title": "கெழு அணி", "text": "கெழு அணி\n\nநேரியல் இயற்கணிதத்தில் கெழு அணி அல்லது குணக அணி (\"coefficient matrix\") என்பது ஒரு நேரியல் சமன்பாட்டுத் தொகுப்பின் சமன்பாடுகளின் மாறிகளின் கெழுக்களாலான அணியைக் குறிக்கும். நேரியல் சமன்பாடுகளின் தொகுப்பின் தீர்வு காண்பதற்கு இவ்வணி பயன்படுகிறது.\n\n\"m\" நேரியல் சமன்பாடு and \"n\" தெரியாக்கணியங்களில் அமைந்த \"m\" நேரியல் சமன்பாடுகளைக் கொண்ட தொகுதி:\n\nஇத்தொகுதியில் formula_5 என்பவை மாறிகள்; formula_6 என்பவை கெழுக்கள். இச்சமன்பாட்டுத் தொகுதியின் கெழு அணி \"m x n\" வரிசை அணியாகவும் (\"i\",\"j\")- ஆவது உறுப்பு formula_7 ஆகவும் இருக்கும்.\n\nஇச்சமன்பாட்டுத் தொகுதியின் கெழு அணி:\n"}
{"id": "319267", "url": "https://ta.wikipedia.org/wiki?curid=319267", "title": "கத்தார் பகுரைன் தரைப்பாலம்", "text": "கத்தார் பகுரைன் தரைப்பாலம்\n\nகத்தார் பகுரைன் தரைப்பாலம் (Qatar Bahrain Causeway) என்பது அரபு நாடுகளான கத்தாருக்கும் பகுரைனுக்கும் இடையில் தரைப்பாலம் அமைக்கும் திட்டமாகும். கத்தார் பகுரைன் நட்புப் பாலம் என்ற பெயராலும் இத்திட்டம் அழைக்கப்படுகிறது. 2.3 பில்லியன் அமெரிக்க டாலர்கள் செலவில் 2009 ஆம் ஆண்டு இத்தரைப்பாலத்தின் கட்டுமானப் பணிகள் தொடங்கும் என 2008 ஆம் ஆண்டு டிசம்பர் 13 இல் அறிவிக்கப்பட்டது. ஆனால் 2015 ஆம் ஆண்டு சூன் மாதம் வரை கட்டுமானப் பணிகள் எதுவும் தொடங்கப்படவில்லை. கத்தார் பகுரைன் தரைப்பாலத் திட்டம் தற்காலிகமாக நிறுத்தி வைக்கப்பட்டுள்ளது. திட்டத்துடன் தொடர்பு கொண்ட ஒப்பந்தத் தொழில்கள் கூட்டமைப்பு கலைக்கப்பட்டதாக கத்தார் பகுரைன் தரைப்பால அறக்கட்டளை நிறுவனம் தெரிவிக்கிறது. பொருளாதார சந்தையாகக் கருதப்படும் கத்தாரின் பொருளாதார மண்டலம் பிற நாடுகளுடன் நன்கு இணைக்கப்பட்டிருக்கவேண்டும், இக்குறிக்கோளின் ஒரு பகுதியே கத்தார் பக்ரைன் தரைப்பாலமாகும். இத்திட்டம் இரு நாடுகளும் அவசியமானதாக கருதப்படவேண்டும் என்று பகுரைன் நாட்டின் வெளியுறவு அமைச்சர் 2011 ஆம் ஆண்டு சனவரி மாதம் 14 ஆம் நாள் தெரிவித்தார். பாலத்தின் கட்டுமானம் 2011 ஆம் ஆண்டில் தொடங்கி 2015 இல் நிறைவடையும் என்றும் சுமார் 5 பில்லியன் அமெரிக்க டாலர்கள் செலவாகும் என்றும் பகுரைன் நாட்டின் அல் வாசட் செய்தித்தாளில் 2011 ஏப்ரல் 27 இல் ஒர் அதிகாரப்பூர்வமற்ற செய்தி வெளியிடப்பட்டிருந்தது. 2022 உலகக் கோப்பை கால்பந்துப் போட்டிகள் நடைபெறுவதற்கு முன்னர் இப்பாலம் கட்டி முடிக்கப்படும் வகையில் நிதி ஆதாரங்களை எதிர்நோக்குவதாக பகுரைனின் வெளியுறவுத்துறை அமைச்சர் டிசம்பர் 2012 இல் ஒரு அறிவிப்பை வெளியிட்டிருந்தார்.\n\nSection::::மீள்பார்வை.\nஇரு நாடுகளுக்கும் இடையே இணைப்பு நீளம் சுமார் 40 கிமீ (25 மைல்) இருக்கும். ஒரு சாலை மற்றும் ஒரு இரயில் பாதையை இதில் அடங்கியிருக்கும். மேலும் இப்பாலம் பல இணைப்புப் பாலங்களுடன் இணைக்கப்பட்டிருக்கும். சவூதி அரேபியாவையும் பகுரைனையும் இணைக்கும் கிங் பாகட் தரைப்பாலத்தின் ஒரு இயற்கையான நீட்சியாகவும் இப்பாலம் இருக்கும். இதனால் முழுமையாக இம்மண்டலம் இணைக்கப்படும். 18 கிமீ (11 மைல்) நீளமுடைய செயற்கை அணைகரைகள் 22 கிமீ (14 மைல்) நீளமுள்ள உயர்கோபுரப் பாலங்கள் ,மேம்பாலங்கள் ஆகியவை இந்த இணைப்புகளில் அடங்கும். இந்த மேம்பாலங்கள் கடல்வழிப்பாதையை அனுமதிக்கும் இடங்களில் 40 மீட்டர் (131 அடி) உயரம் இருக்கும். கத்தார் கடல் பாலத்தின் கிழக்கு முனை கத்தார் நாட்டின் சுபாராக் நகருக்கு தெற்கில் 5 கி.மீ தொலைவிலுள்ள ராசு அசுகாய்ரிச்சிலும், எதிர்முனை பகுரைன் நாட்டின் அசுகாரின் வடக்குப் பகுதியையும் இணைக்கக் கூடியதாக இருக்கும்.\n\nதரைப்பாலத்தின் கட்டுமானத்திற்கான திட்டம் முதலில் செப்டம்பர் 2001 இல் தீட்டப்பட்டது. டென்மார்க்கைச் சேர்ந்த கோவி குழுமம் 60 மில்லியன் டானிய குரோன் தொகைக்கான முதற்கட்டமாக கத்தார் நாட்டுடன் ஒப்பந்தத்தில் கையெழுத்திட்டது. கோவி குழுமம் இணைப்பு குறித்த பூர்வாங்க ஆய்வுகளைத் தொடங்கியது\n\nSection::::மைல்கற்கள்.\nசுபாராக் நகருக்கு அருகில் வடமேற்கு கத்தார் மற்றும் மனாமா நகருக்கு அருகில் பகுரைனையும் இணைக்கும் உலகின் மிக நீண்ட இந்நிரந்தர இணைப்புத் திட்டத்திற்கு 2005 ஆம் ஆண்டு பிப்ரவரி 28 இல் ஒப்புதல் அளிக்கப்பட்டது . தேவையான மூலதனத்தை திரட்டவும், கட்டுமானப் பணிகளை முன்னெடுக்கவும் தேவையான ஒரு நிறுவனத்தை அமைக்க இரு நாடுகளுக்கும் இடையே ஒரு முறையான ஒப்பந்தம் 2006 ஆம் ஆண்டு சூன் மாதம் 11 இல் கையெழுத்தானது\n\nகட்டுமானப் பணிகள் ஏழு மாதங்களுக்குள் தொடங்கப்பட்டு 48 மாதங்களில் கட்டிமுடிக்கப்படும் 30 செப்டம்பர் 2007 அன்று அறிவிக்கப்பட்டது . இதன் விளைவாக கத்தார் பகுரைன் தரைப்பால அறக்கட்டளைக்கும் கட்டுமான நிறுவனங்களுக்கும் இடையில் ஒரு புரிந்துணர்வு ஒப்பந்தம் கையெழுத்திடப்பட்டது.\n\nகத்தார் பகுரைன் தரைப்பால அறக்கட்டளை அமைப்பு 2008 ஆம் ஆண்டு நவம்பர் 15 இல், இயூசுடன் நகரைத் தலைமையிடமாகக் கொண்ட பொறியியல் நிறுவனமான கே.பி.ஆர் எனப்படும் கெல்லாக் பிரவுன்&உரூட் நிறுவனத்திற்கு ஒரு ஒப்பந்தத்தை வழாங்கியது. கத்தார் பகுரைன் சாலை, இரயில் பாதை ஆகியனவற்றுக்கான மேலாண்மை, திட்ட வடிவமைப்பு முதலானவற்றை வழங்குவது இந்நிறுவனத்தின் பணியாகும்\n\nஇரயில் போக்குவரத்திற்கு பொருத்தமுள்ளதாகச் செய்ய பாலத்தின் சாய்வை அமைப்பது குறித்து விவாதங்கள் 2009 ஆம் ஆண்டில் நிகழ்ந்தன. பிரெஞ்சு நாட்டைச் சேர்ந்த கட்டட வடிவமைப்பாளர் தாமசு லெவினின் மற்றும் கிறிசுடோப் செரோன் இருவரும் வின்சி தலைமையிலான நிறுவனங்களுடன் இணைந்து பொறியாளர்கள் ஒத்துழைப்புடன் தரைப்பாலம் மற்றும் இரண்டு பிரதான பாலங்களையும் வடிவமைத்தனர்.\n2010 ஆம் ஆண்டு மே மாதத்தில் கத்தார் நாட்டு கடலோர காவல்படையினர் அவார் தீவு குறித்த சர்ச்சையில் ஈடுபட்டு பகுரைன் நாட்டு மீனவர் ஒருவரை காயப்படுத்தினர். இதன் விளைவாக தரைபாலத் திட்டம் மீண்டும் தள்ளி வைக்கப்பட்டது\n\n"}
{"id": "319278", "url": "https://ta.wikipedia.org/wiki?curid=319278", "title": "திருமலை தெய்வம்", "text": "திருமலை தெய்வம்\n\nதிருமலை தெய்வம் 1973 ஆம் ஆண்டு வெளியான ஒரு இந்திய தமிழ் பக்தித் திரைப்படமாகும்\nஏ. பி. நாகராஜன் இயக்கத்தில் உருவான இத்திரைப்படத்தில் ஜெமினி கணேசன், கே. பி. சுந்தராம்பாள், டி. ஆர். மகாலிங்கம் ஆகியோர் முக்கிய பாத்திரங்களில் நடித்திருந்தனர்.\n\n\n\nSection::::பாடல்கள்.\nதிரைப்படத்துக்கு இசையமைத்தவர் குன்னக்குடி வைத்தியநாதன். பாடல்களை கண்ணதாசன், கே. டி. சந்தானம், ஆலங்குடி சோமு, நெல்லை அருள்மணி, பூவை செங்குட்டுவன், உளுந்தூர்ப்பேட்டை சண்முகம் ஆகியோர் இயற்றினர். பாடகர்கள்: டி. ஆர். மகாலிங்கம், கே. பி. சுந்தராம்பாள், எஸ். வரலட்சுமி ஆகியோர். பின்னணி பாடியவர்கள் டி. எம். சௌந்தரராஜன், பி. சுசீலா, எல். ஆர். ஈஸ்வரி, பொன்னுசாமி, டி. வசந்தா, சரளா ஆகியோர்.\n"}
{"id": "319285", "url": "https://ta.wikipedia.org/wiki?curid=319285", "title": "பல்கு மாகாணம்", "text": "பல்கு மாகாணம்\n\nபல்கு மாகாணம் (Balkh (பாரசீகம் மற்றும் பஷ்தூ: بلخ, \"Balx\") என்பது ஆப்கானிஸ்தானின் 34 மாகாணங்களில், ஒன்று ஆகும். இது நாட்டின் வடபகுதியில் உள்ளது. இந்த மாகாணம் பன்னிரண்டு மாவட்டங்களாக பிரிக்கப்பட்டுள்ளது. இதன் மக்கள் தொகை 1,245,100 ஆகும். இந்த மாகாணத்தில் பல்லின மக்கள் வாழ்கின்றனர் பெரும்பாலானவர்கள் பாரசீக மொழி பேசும் சமூகத்தினராக உள்ளனர். மாகாணத்தின் தலை நகராக மசார் ஈ சரீப் நகரம் உள்ளது. இந்த நகரின் கிழக்கு முனையில் மசார் ஈ சரீப் பன்னாட்டு வானூர்தி நிலையம் உள்ளது.\n\nமாகாணத்தின் பெயர் பழங்கால நகரான பல்கு நகரில் இருந்து தோன்றியது, இந்தப் பழங்கால நகரம் தற்கால நவீன நகரத்திற்கு அருகில் உள்ளது. இந்த நகரத்தில்தான் புகழ்வாய்ந்த \"நீல பள்ளிவாசல்\" உள்ளது, இது ஒரு காலத்தில் செங்கிஸ் கானால் அழிக்கப்பட்டது. என்றாலும் பிற்காலத்தில் தைமூரால் மீண்டும் கட்டப்பட்டது. மஜார்-இ-ஷெரிப் நகரமானது மத்திய கிழக்கு, மத்திய தரைக்கடல் ஐரோப்பா மற்றும் தொலை கிழக்கு போன்ற பகுதிகளுக்கான வர்த்தக பாதைகளில் முதன்மையான இடத்தில் இருக்கிறது.\n\nபல்கில் நகரமும் பல்கு மாகாணத்தில் பகுதிகளும் வரலாற்றில் அரினாவினதும் குராசானினதும் பகுதிகளின் ஒரு பகுதியாகக் கருதப்பட்டது.\n\nஇது நடு ஆசியவிலிருந்து ஆப்கானித்தான் வருபவர்களுக்கு இரண்டாவது பெரிய நுழைவாயிலாக உள்ளது. பிற நுழைவு வாயிலாக அருகில் உள்ள குண்டூஸ் மாகாணத்தின் ஷிர் கான் பந்தர் உள்ளது. \n\nSection::::நிலவியல்.\nபல்கு மாகாணம் ஆப்கானிஸ்தானின் வடக்குப் பகுதியில் உள்ளது, இதன் எல்லைகளாக வடக்கில், உசுபெக்கிசுத்தான் வடகிழக்கில், தஜிகிஸ்தான், கிழக்கில் குண்டூஸ் மாகாணம், தென்கிழக்கில் சமங்கன் மாகாணம், தென்மேற்கில் சர் ஈ போல் மாகாணம், மேற்கில் ஜௌஸ்ஜான் மாகாணம் ஆகியன உள்ளன. மாகாணத்தின் மொத்தப் பரப்பளவு 16,840 km2. மாகாணத்தின் பரப்பளவில் ஏறக்குறைய பாதியளவு மலைகள் (48.7%) மீதி பாதி பரப்பளவு (50.2%) சமதள நிலமாகும்.\n\nSection::::வரலாறு.\nSection::::பழங்கால வரலாறு.\nபாக்டிரியா-மர்கியானா தொல்பொருள் வளாகம் (BMAC, \"ஓக்சஸ் நாகரிகம்\" என்றும் அழைக்கப்படுகிறது) என்பது நடு ஆசியாவின் வெண்கலக் காலத்தின் ஒரு உன்னதமான இடத்தை வகிக்கிறது. கி.மு 2200–1700 காலகட்டத்தில் தற்போதைய துருக்மெனிஸ்தான், வட ஆப்கானிஸ்தான், தெற்கு உசுபெக்கிசுத்தான் மற்றும் மேற்கு தஜிகிஸ்தான், மேல் ஆமூ தாரியா (ஓக்சஸ்) ஆகியவற்றிற்கு இடைப்பட்ட பகுதிகள், பழங்கால பாக்திரியாவுக்கு. உட்பட்ட பகுதியாக இருந்த்து. இந்த தொல்லியல் களங்களை சோவியத் தொல்லியலாளரான விக்டர் சரியண்டி என்பவரால் (1976) கண்டறியப்பட்டு, பெயரிடப்பட்டது. பாக்டிரியா என்பது (தற்போதைய பால்க்) என்பதைக் குறிக்கும் கிரேக்கப் பெயராகும். \n\nSection::::அரசியல் மற்றும் ஆட்சி.\nமாகாணத்தின் தற்போதைய ஆளுநர் அட்டா முகமது நூர் என்பவராவார். மாகாணத்தின் தலைநகராக மசார் ஈ சரீப் உள்ளது. மாநிலம் முழுவதும் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. பக்லான் மாகாணத்தை ஒட்டியுள்ள உஸ்பெஸ்கிஸ்தான் எல்லைப் பகுதியை ஆப்கான் எல்லை காவல்துறை (ANP) பராமரித்து வருகிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ANSF) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::உடல் நலம்.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 8% என்ற விகிதத்தில் இருந்தது, இது 2011 ஆண்டு 15% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 0 % என்ற எண்ணிக்கையில் இருந்து 2011 ஆண்டு 20 % என உயர்ந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 12% என்று இருந்தது. 2011 இல் இது 23% என உயர்ந்துள்ளது. ஒட்டுமொத்த நிகர சேர்க்கை விகிதம் (6 முதல் 13 வயது வரை) 2005 இல் 22% என இருந்து, 2011 ஆம் ஆண்டில் 46% என உயர்ந்துள்ளது.\n\nSection::::மக்கள் வகைப்பாடு.\nமாகாணத்தின் மொத்த மக்கள் தொகை 1,245,100, இது பல்லின மக்கள் வாழும் பகுதியாகவும், பெரும்பாலும் பாரசீக மொழி பேசுவோர் நிறைந்ததாகவும் உள்ளது.\n\nஅமெரிக்க கடற்படை முதுகலை பள்ளியின் கூற்றின்படி:பால்க் மாகாணத்தில் பல இனமக்கள் வாழ்கின்றனர், இனங்கள் பின்வறுமாறு தாஜிக், கசாரா மக்கள், பஷ்தூன் மக்கள், அரபிகள், உஸ்பெக், துர்க்மெனியர், சுன்னி ஹசாரா (கவாஷி).உலக உணவுத் திட்ட கூற்றுபால்க் மாகாண மக்களில் ஏறக்குறைய 66% மக்கள் ஊரக மாவட்டப் பகுதிகளில் வாழ்கின்றனர், நகர்புரங்களில் 34% பேர் வாழ்கின்றனர். மக்கள் தொகையில் ஏறக்குறைய 51 % பேர் ஆண்கள், 49% பேர் பெண்கள். பால்க் மாகாணத்தில் பல இனக்குழுவினர் வாழ்கின்றனர் அந்த மக்கள் பின்வறுமாறு தாஜிக்குகள், பஷ்துன்கள், உஸ்பெக்குகள், ஹசாரார், துர்க்மெனியர்கள், அரபுகள், பலூச் இனமக்களாவர். மக்கள் தொகையில் பாரசீக மொழி பேசுபவர்கள் 50% இவர்களில் 58% மக்கள் கிராமப்பகுதிகளில் வாழ்கின்றனர். இரண்டாவதாக மிகுதியான மக்களால் பேசப்படும் மொழி பஷ்து, இந்த மொழி 266 கிராமங்களில் பெரும்பான்மையாக பேசப்படுகிறது, மக்கள் தொகையில் 27% இடத்தை வகிக்கிறது. பேசப்படும் பிற மொழிகள் துர்க்மெனி (11.9%), உஸ்பெக்கி (10.7%) ஆகும். பால்க் மாகாணத்தில் நாடோடி மக்களான குச்சி எனும் மக்கள் வாழ்கின்றனர், இவர்களின் எண்ணிக்கை பருவகாலம் பொருத்து மாகாணத்தில் மாறுபடுகிறது. இம்மக்கள் மாகாணத்தில் குளிர் காலத்தில் 52,929 மக்கள் அல்லது 2.2% என்ற எண்ணிக்கையில் வாழ்கின்றனர்.\n\nSection::::மாவட்டங்கள்.\nபால்க் மாகாணம் 15 மாவட்டங்ஙளாக பிரிக்கப்பட்டுள்ளது.\n\nSection::::விளையாட்டு.\nஉள்ளூர் பால்க் மாகாண மக்கள் தங்களது விளையாட்டு வரலாறு மற்றும் பண்பாடு குறித்தும் பெருமிதமுடையவர்களாக உள்ளனர். ஒவ்வொரு நவ்ரூஸ் (பாரசீக புத்தாண்டு) நாளின்போதும் இங்கு பல விளையாட்டு நிகழ்வுகள் நடக்கின்றன. இந்த மாகாணத்தில் புஸ்காஷி என்னும் பாரம்பரிய குதிரை ஏற்ற விளையாட்டு மிகவும் பிரபலமாக உள்ளது. பெஹல்வானி என்னும் விளையாட்டும் மாகாணத்தின் ஒரு பிரபலமான விளையாட்டாக இருக்கிறது. என்றாலும் ஏறக்குறைய 50 ஆண்டுகளாக சங்கக் கால்பந்து, விளையாட்டு மிகப்பிரபலமாக மாகாணத்தில் விளையாடப்படுகிறது. \n"}
{"id": "319297", "url": "https://ta.wikipedia.org/wiki?curid=319297", "title": "கரைத்துறைப்பற்று", "text": "கரைத்துறைப்பற்று\n\nSection::::கரைதுறைபற்று வரலாறு.\nவன்னித் தேர்தல் மாவட்டமானது கரையோரப பிரதேசங்களான மன்னார் (மாந்தை), வவுனியா மற்றும் முல்லைத்தீவு ஆகிய பிரிவுகளை உள்ளடக்கியது இதில் கிழக்கு கரையில் முல்லைத்தீவுகரையோரப் பகுதிகள் இருக்கின்றன. ஆங்கிலேயர் காலத்தில் Maritime Pattu என்று பதியப்பட்டுள்ள பெயரின் மொழிபெயர்ப்பாக கரைதுறைபற்று என்று முல்லைத்தீவு பிரதேசம் தமிழில் எழுதப்பட்டுள்ளது. கரைதுறைபற்றுப் பிரிவின் எல்லைகள் அடிக்கடி மாற்றப்பட்டுள்ளன. தற்போது கரைதுறைபற்று பிரதேச செயலகமானது முல்லைத்தீவு, முள்ளியவளை, தண்ணீரூற்று, குமுழமுனை, தண்ணிமுறிப்பு, அளம்பில், செம்மலை, கொக்கிளாய், கொக்குத்தொடுவாய், வட்டுவாகல், முள்ளிவாய்க்கால், அம்பலவன் பொக்கணை, மாத்தளன், கேப்பாபுலவு, வற்றாப்பளை, கொண்டமடு போன்ற கிராமங்களை உள்ளடக்கியுள்ளது.\n\nSection::::கரையோரப்பிரிவுகள்.\nஅடங்காப்பற்று – வன்னி என்றழைக்கப்பட்ட பிரதேசத்தின் கரையோரப்பகுதிகள் தவிர்ந்த ஏனைய பிரிவுகள் முழுவதும் புராதன காலத்தில் கமங்கள் அல்லது பண்ணைகளாக பிரிக்கப்பட்டிருந்தன என்று ஆங்கிலக் குறிப்புக்கள் தெரிவிக்கின்றன. பாணன்காமம், அம்பகாமம், மற்றும் தம்பகாமம் போன்ற பெயர்கள் இதற்கு ஆதாரங்களாகின்றன. பின்னர் பெருநிலப்பரப்பு மூலைகளாக பிரிக்கப்பட்டிருந்தமை சுட்டிக்காட்டப்பட்டுள்ளது. மூலைகளாக பிரிக்கப்பட்டிருந்தமைக்கு மேற்குமூலை, கிழக்குமூலை, மற்றும் கரிக்கட்டுமூலை போன்ற பெயர்களைக் குறிப்பிடலாம்.\n\nஇந்தப் பிரதேசத்தில் கிழக்குமூலை என்று பிரிக்கப்பட்டிருந்த பிரதேசம் முல்லைத்தீவும் அதனை அண்டிய பிரதேசங்களுமேயாகும். மேற்குமூலை என்ற பிரிவு மன்னாரும் மாந்தையுமாக அமைந்திருக்கவேண்டும். ஆனால் கிழக்குமூலை என்பது வன்னிப்பிரதேசத்தின் மத்திய பகுதியிலும், அதற்கு அடுத்து மேற்குமூலை அமைந்திருப்பதற்கும் வரலாற்றோடு சம்பந்தப்பட்ட புராதன காரணங்கள் இருக்கின்றன. அதுபற்றி நீண்ட வரலாற்று ஆய்வுசெய்யப்பட வேண்டியது அவசியம்.\n\nSection::::மூலைகள்.\nபோர்த்துக்கேயரின் படையெடுப்பின்போது வன்னிப் பிரதேசத்தின் உட்பிரதேசங்களை கைப்பற்ற முடியாமல் போகவே இந்தப் பகுதிகளில் வன்னியனார்களின் நிர்வாகம் இடம்பெற்ற காரணத்தினால் வன்னியர்களுடைய நாடு என்ற பெயர் சூட்டினர் என்பதை ஒல்லாந்தரான பலூட்ஸ் அவர்களது வரைபடத்தில் தெரியவருகின்றது.\n\nகாலப்போக்கில் ஒல்லாந்தர், ஆங்கிலேயர் ஆகியோர் தமது நிர்வாகத் தேவைகளிற்காக வன்னிப்பிரிவு என்று பதிவுசெய்து வைத்துள்ளனர். மேல்ப்பற்று வடக்கின் சில பிரிவுகளும் வன்னி எனஅழைக்கப்பட்டுள்ளன. \n\nவன்னித் தேர்தல் மாவட்டம் அறிமுகப்படுத்தப்பட்ட பின்னர் அனைவரும் கரையோரப் பிரதேசங்களையும் சேர்த்து வன்னி என்று அழைப்பது பாரம்பரியமாகிவிட்டது. ஆனால் வன்னி என்றழைக்கப்பட்ட பிரிவிற்குள் கரையோரப்பிரதேசங்கள் அடங்கவில்லை என்பது வரலாறு கூறும் உண்மையாகும்.\n\nSection::::கரிக்கட்டுமூலை.\nபுராதன காலத்தில் கிழக்குப்பிரதேசங்களில் பிடிக்கப்படும் யானைகளை கொண்டுவந்து கட்டப்படும் பகுதி யானை கட்டும் மூலை என்ற அர்த்தத்தில் கரிக்கட்டுமூலை என்ற பெயரைப் பெற்றது என்று தெரிவிக்கப்படுகின்றது. கிழக்கு கரையோர கரிக்கட்டுமூலைப் பிரதேசத்தின் தெற்குமுனையில் குமுழமுனைக் கிராமத்தில் யானைகட்டும் தளம் அமைந்திருந்தது.\n\nகரிக்கட்டுமூலை நிலப்பரப்பு மிகவும் பெரிதாக இருந்த காரணத்தினால் வடக்கு தெற்கு என்று பிற்காலத்தில் பிரிக்கப்பட்டுள்ளது. குமுழமுனைக் கிராமம் கரிக்கட்டுமூலை தெற்கில் அடக்கப்பட்டமை குறிப்பிடத்தக்கது. இந்த நிலப்பகுதி அதிரியங்கோடு என்றும் அழைக்கப்பட்டுள்ளது. மதம்கொண்ட யானைகளை பிடித்துக் கட்டியதும், அந்த யானைகளின் பிளிறல் சத்தம் அந்தப்பகுதிகளில் அதிர்வுகளை ஏற்படுத்தியதனால் இந்தக் காரணப்பெயர் வந்ததாக செவிவழிக் கதைகள் தெரிவிக்கின்றன.\n\nSection::::கடல் வாணிபம்.\nஅடங்காப்பற்று-வன்னிப் பிரதேசத்தின் கிழக்கு கடலை அண்டிய பதியிலுள்ள முல்லைத்தீவு கடற்கரையோரமாகவும் மேற்கு கரையோரத்திலிருந்த மாந்தை கடற்கரையோரமாகவும் அமைந்திருந்த இயற்கைதுறைமுகங்கள் ஊடாக புராதன காலம் தொடக்கம் கடல் வாணிப நடவடிக்கைகள் இடம்பெற்றுள்ளன. கிழக்கு கடற்கரையோரமாக இருந்த முல்லைத்தீவு, அளம்பில், செம்மலை, வட்டுவாகல், கொக்கிளாய், கொக்குதொடுவாய், தென்னமரவடி போன்ற குடாக்கள் ஊடாக யானைகள், யானைதந்தங்கள், கருங்காலி மரங்கள், பாக்கு, நெல்லு மற்றும் கடல்படுதிரவியங்கள் ஆகியன புராதன காலம் தொடக்கம் – ஒல்லாந்தருடைய ஆட்சிக்காலம்வரை தென்னிந்தியாவிலிருந்து இறக்குமதி செய்யப்பட்டுள்ளமை வரலாற்றில் சுட்டிக்காட்டப்பட்டுள்ளது. \n\nSection::::கடல்வாணிபமும் நாணயங்களும்.\nமுல்லைத்தீவு கடற்கரையோரத்திற்கு தெற்கேயிருந்த கொக்கிளாய், கொக்குதொடுவாய், தென்னவன்மரவடி, புல்மோட்டை, திரியாய் போன்ற இயற்கைக் குடாக்கள் ஊடாக தென்னிந்தியாவிற்கான பயணிகள் போக்குவரத்தும் கடல் வாணிபங்களும் இடம்பெற்றன என குறிப்புக்கள் காணப்படுகின்றன. வன்னிப்பிரதேசத்தில் வர்த்தக நடவடிக்கைகளிற்காக நாணயப் புழக்கம் இருந்துள்ளமைக்கு பல சான்றுகள் இருக்கின்றன. புராதன காலத்தில் நாணயங்கள் வணக்கத்திற்குரிய இறைவனுக்கு சமமானதாக மதிக்கப்பட்டுள்ளது. இதனால் வணக்கத்தலங்களில் புராதன நாணயங்கள் பிரதிஸ்டை செய்யப்பட்டுள்ளமையும் தெரியவந்துள்ளது.\n\nSection::::முல்லைத்தீவு நாணயங்கள்.\nஆங்கிலேயரான எச்.பார்க்கர் அவர்கள் இலங்கையிலுள்ள குளங்களைப்பற்றி ஆய்வுசெய்தவர் தனக்கு கிடைத்த பல தகவல்களை ஒன்றாகத் தொகுத்து 1909ம் ஆண்டு \"Ancient Ceylon\" என்ற வரலாற்று நூலை வெளியிட்டுள்ளார். அதில் முல்லைத்தீவு நாணயங்கள் என்ற பிரிவு தனியாக எழுதப்பட்டுள்ளது.\n\nஇங்கிருந்த நாணயங்கள் இரண்டு வகையாகும். ஒன்று புராணாஸ் (Puranas) என்று அழைக்கப்பட்டுள்ளது. மற்றயது வட்ட வடிவமான (Coins) நாணயங்கள் என்று ஆய்வாளர் \"எச்.பார்கர் (H.Parker)\" அவர்கள் தமது நூலில் குறிப்பிட்டுள்ளார்.ஆனால் நாணயங்கள் பற்றி எழுதப்பட்ட பகுதிகள் ஒரு முழுமையான ஆய்வல்ல. அதனால் இதுவரை செய்யப்பட்ட ஆய்வுகளோடு சேர்த்து நீண்ட ஆய்வு செய்யப்படவேண்டியது அவசியம்.\n\nபுராணா அல்லது புர்ணா (Purna) : புராணா அல்லது புர்ணா என்பது ஜயனாரின் மனைவியைக் குறிப்பதாகும். Purana or Purna : wife of Ayiyanar –p-688. ஜயனார் என்பவர் காவல் தெய்வமாகும். சிவபெருமானின் மற்றுமொரு அவதாரம் (மகன்) என்பது குறிப்பிடத்தக்கதாகும். அநேகமான இடங்களில் ஜயனார் காவல்தெய்வமாக அனைத்து சமூகத்தினராலும் வழிபடப்பட்டுள்ளார். பிற்காலத்தில் பௌத்த சமயத்தை பின்பற்றியவர்களும் ஜயனார் வழிபாட்டில் ஈடுபட்டிருந்தனர் என்பதற்கு சான்றுகள் பல இருக்கின்றன. ,இந்த வழிபாட்டை உறுதிப்படுத்த பாளிமொழியிலிருந்து சிங்கள மொழிக்கு மொழிபெயர்க்கப்பட்ட ஜாதகக் கதைகள் பல இருக்கின்றன. குருந்தன் குளம் என்றழைக்கப்படும் இடங்களில் ஜயனார் வழிபாடு இருந்ததற்கான ஆதாரங்கள் பல இருக்கின்றன.\n\nவரலாற்றின் அடிப்படையில் புராணாஸ் என்று ஒருவகையான நாணயங்கள் உருவாக்கப்பட்டுள்ளன. இவை வரலாற்றுக்கு முந்திய புராதன காலத்தில் இடம்பெற்ற வர்த்தகத்தின் அடையாளங்களாகும். Puranas : Proof of early trade M.Parker “Ancient Ceylon” 1909.688 \n\nமுல்லைத்தீவில் கண்டுபிடிக்கப்பட்ட புராணாஸ் நாணயங்கள் செவ்வக வடிவிலுள்ளவை. வட்டவடிவிலுமான நாணயங்களும் கண்டுபிடிக்கப் பட்டுள்ளன. இவை செப்பு வெள்ளி போன்ற உலோகங்களினால் ஆனவை. அதிலுள்ள சின்னங்கள் பாதுகாப்பை குறிப்பனவாகும்.\n\n‘Coins oblong: date of burial from Mullaitivu, Coins copper and silver of one scale large circular symbols were protective”. Ancient Ceylon, Mr.Parker, p-678.\n\n1985ம் ஆண்டு இதுபோன்ற பல நாணயங்கள் முல்லைத்தீவில் கண்டெடுக்கப் பட்டுள்ளன. அன்றய சூழ்நிலையில் இதன்மீது மிகுந்த அக்கறை காட்டப்பட்டது. முல்லைத்தீவு நகரத்திற்கு வடக்கே இருந்த சிறிய தென்னந்தோட்டத்தின் உரிமையாளர் ஒருவர் வெள்ளை களிமண் இருந்த இடத்தை துப்பரவு செய்தபோது அதிலிருந்த நீரூற்றின் கீழ்பகுதியிலிருந்து இந்த நாணயங்களை கண்டுபிடித்தார்.\n\nஇந்தப் பிரதேசத்தில் இடம்பெற்ற கலவரங்கள் அல்லது யுத்த நடவடிக்கைகள் காரணமாக நாணயங்களை சேகரித்து வைத்திருந்தவர்கள் அவற்றை தமது கிணற்றில் மணலை இட்டு அதன்மேல் நாணயங்களை புதைத்துள்ளமை தெளிவாகின்றது. அதன்பின்னர் கிணற்றை மூடி அடையாளத்துக்காக மேலேயும் கட்டடம் அமைத்தனர். இந் நாணயங்கள் புதைக்கப்படுவதற்கு 2000 வருடங்களிற்கு முன்னர் பாவனையில் இருந்தவையாகும். இதுபோன்ற நாணயங்கள் கி.மு முதலாம், இரண்டாம், மூன்றாம் நூற்றாண்டுகளிற்கு உரியவை என்று மதிப்பிடலாம். Ancient Ceylon, Mr.Parker, p-461-463.\n\nSection::::சமய வழிபாடு.\nபெருநிலப்பரப்பு முழுவதும் சைவ சமயத்தின் இலிங்க வழிபாடு பரவியிருந்தது. துரதிஸ்டவசமாக பின்வந்த ஆங்கில மற்றும் தமிழ் வரலாற்றாசிரியர்கள் இலிங்க வழிபாட்டின் புராதனத்தை தவிர்த்தும், அதிகாரிகள் பற்றிய தவறான கருத்துக்களை கற்பனையாகவும் எழுதி அதனை உண்மையாக்க முற்பட்டமையினால் வரலாற்றில் குழப்பங்கள் ஏற்பட்டுள்ளமை தெளிவாகின்றது. \nஅனேகமாக சிங்கள, ஆங்கில மற்றும் தமிழ் வரலாற்றாசிரியர்கள் மகாவம்சம், சூளவம்சம் போன்ற சிங்கள வரலாற்றுக்களினால் ஈர்க்கப்பட்டு சைவசமய இலிங்க வழிபாடு, பௌத்தத்திற்கு பின்வந்த வழிபாடு என்ற கருத்துப்பட குறிப்பிட்டுள்ளனர். இலிங்க வழிபாட்டின் தொன்மையை தவறாகக் குறிப்பிட்டிருப்பது ஏற்றுக்கொள்ளகூடியதல்ல. முக்கியமாக வெளிநாட்டு ஆய்வாளர்கள் ஆய்வுகளை செய்தபோது பௌத்த துறவிகளால் எழுதப்பட்டு பேணப்பட்டு வந்த மகாவம்சம், சூளவம்சம் போன்ற வரலாற்று ஏடுகளின் மொழிபெயர்ப்புக்களை ஆதாரம் காட்டி பௌத்த சமயமும் அதன் வளர்ச்சியும் குறிப்பிட்ட ஒரு சமூகத்தினருக்கு உரியதெனவும், அதுவே இலங்கையிலிருந்த புராதன சமயம் எனவும் ஆதாரமாக்க முற்பட்டுள்ளமை தெளிவாகத் தெரிகின்றது.\n\nஇது போன்ற ஆய்வுகளுக்கு 7ம் நூற்றாண்டுகளில் தென்னிந்தியாவில் எழுதப்பட்ட திருமுறைகளில் குறிக்கப்பட்டுள்ள இராவண மகாராசா பற்றிய விபரங்களைச் சேர்க்காமல் விட்டமைக்கு அந்த தகவல்கள் கிடைக்காமல் போனமையும் காரணமாக இருக்கலாம். அனைத்து ஆய்வு நூல்களிலும் பௌத்தம் பற்றிக் குறிப்பிடும்போது அது சிங்கள மொழி பேசுபவர்களிற்குரிய சமயம் என்று குறிப்பிட்டு எழுதியிருப்பது சைவத்திற்கும் பௌத்தத்திற்கும் உள்ள அடிப்படை உறவுகள் பற்றி தெரியாமல் இருந்தமையே காரணமாகும். இதனால் இரண்டு சமயத்தினருக்கும் இடையே பாரிய வேறுபாடுகள் நிலவுவதற்கு வெளிநாட்டவர்களின் ஆய்வுக்குறிப்புக்கள் காரணமாக இருந்துள்ளன.\n\nபிற்கால வரலாற்றாசிரியர்களும் தொடர்ந்து இதனையே எமுதியமையினால் இரண்டு இனத்தவர்களிற்கிடையே இடைவெளி அதிகரித்துவிட்டது என்று கூறலாம். பாளி மொழியில் எழுதப்பட்ட இந்த வரலாற்று ஏடுகளில் தென்னிந்தியாவிலிருந்து வந்த தமிழ் அரசர்களின் பெயர்கள், மற்றும் இடங்களின் பெயர்கள் அந்த மொழிக்கேற்ப எழுதப்பட்டிருந்த காரணத்தினால் அவர்கள் சிங்கள அரசர்கள் என்று வாதிடுபவர்களும் இருக்கின்றார்கள்.\n\nSection::::படையெடுப்புக்களும் வன்னியர்களும்.\nகாலத்திற்கு காலம் தென்னிந்தியாவிலிருந்து பல படையெடுப்புக்கள் இடம்பெற்றிருந்தன. அவர்களுடன் வந்திருந்த வன்னியகுலத்தவர்கள் அதிகாரிகளாக நியமிக்கப்பட்டனர். கி.பி 5ம் நூற்றாண்டளவில் குளக்கோட்டை மன்னன் திருக்கோணேச்சரத்தை திருத்தியும், தம்பலகாமத்தில் சிவன் கோவிலைக் கட்டியும் அவற்றை பராமரிக்க வன்னிய குலத்தவர்களைக் கொண்டுவந்தும் குடியேற்றினார் என்பது வரலாறு. யானைகளை பிடிப்பதற்கு பணிக்கர் குலத்தைச் சேர்ந்தவர்களும் தென்னிந்தியாவிலிருந்து வரவழைக்கப்பட்டு குடியேற்றப்பட்டமையும் குறிப்பிடத்தக்கது. 5ம் நூற்றாண்டு தொடக்கம் 13ம் நூற்றாண்டு வரைக்குமான காலப்பகுதி ஆய்வுக்குரியதாகும்.\n\nகி.பி 14ம் நூற்றாண்டின் பிற்பகுதியில் வந்த வன்னியர்கள் பாணன்காமத்தில் வன்னியனார் என்ற பெயரில் அதிகாரிகளாக கடமையாற்ற நியமிக்கப்பட்டனர். இவர்களை குறுநில மன்னர்கள் என்று வரலாற்றாசிரியர்கள் குறிப்பிட்டுள்ளமை தவறான விடயமாகும். அரச நிர்வாகத்திற்கு கட்டுப்பட்டு திறை சேகரிக்கும் அதிகாரிகளாக மட்டும் இவர்கள் இருந்துள்ளனர்.\n\nSection::::குமுழமுனை ஒரு புராதன வரலாற்றுக் கிராமம்.\nவன்னிப் பிரதேசத்தின் மத்தியில் உற்பத்தியாகும் பல ஆறுகள் கிழக்கு நோக்கியும் மேற்கு நோக்கியும் பாய்ந்து பெருங்கடலில் சங்கமிக்கின்றன. இவற்றில் ஒன்றான நாயாறு கிழக்கு நோக்கிப் பாய்ந்து தண்ணிமுறிப்புக் குளத்துக்கு நீர் வழங்கி தொடர்ந்து சென்று செம்மலை குடாவில் பெருங்கடலுடன் சங்கமிக்கின்றது. இந்த ஆறு பெருங்கடலில் கலப்பதற்கு முன்னர் பரந்து பாய்ந்து சிறு பரவைக்கடல் ஒன்று உருவாகியுள்ளது. இந்த பரவைக் கடலின் வடக்கே அமைந்திருப்பது குமுழமுனை பிரதேசமாகும். \n\nஇந்த பரவைக்கடல் தண்ணீர் தேங்கி நின்ற பள்ளங்கள் வரட்சிக் காலத்தில் வற்றிவிடும். அந்த பள்ளங்களை தோண்டி தண்ணீர் எடுப்பது வழக்கம். இந்தப் பள்ளங்கள் பூவல் என்று அழைக்கப்படும். வரட்சிக் காலத்தில் காட்டு மிருகங்களும் வெளியே வந்து அந்த பரவலான இடங்களில் கிடங்கு கிண்டி தண்ணீர் குடிப்பதால் அப் பகுதி கரடிப் பூவல் கிராமம் என்று அழைக்கப்பட்டதாகவும் வாய் வழி வரலாறுகள் தெரிவிக்கின்றன. இந்தக் கிராமமும் குமுழமுனைக்கு அடுத்திருக்கின்றது.\n\nSection::::தென்னவன்மரவடி.\nபாண்டிய மன்னனுடைய மரக்கலங்கள் வந்து கிழக்கு கரையில் கட்டப்பட்ட இடம் தென்னவன் மரவடி என்று அழைக்கப்பட்டது. பிற்காலத்தில் தென்னமரவடி என்று பெயர் மாற்றம் பெற்றுள்ளது. குமுழமுனை பிரதேசத்தில் கட்டப்படும் யானைகள் செம்மலை குடாவின் ஊடாகவும், தென்னமரவடி ஊடாகவும் தென்னிந்தியாவிற்கு கொண்டுசெல்லப்பட்டுள்ளன.\n\nதென்னமரவடியில் ஒரு புராதன இராஜதானி இருந்துள்ளது. தென்னிந்தியாவில் பிரபலமான வைத்தியர்கள், பிராமணர்கள் மற்றும் பல குலத்தவர்கள் இங்கு குடியேற்றப்பட்டதாக தெரிவிக்கப்படுகின்றது. அவர்களுடைய பரம்பரையினர் வேறு இடங்களுக்கு அனுப்பப்பட்டுள்ளனர். இவர்கள் முள்ளியவளை, கணுக்கேணி, குமுழமுனை ஆகிய இடங்களில் வாழ்ந்ததாக தெரிவிக்கப்படுகின்றது. குமுழமுனைக்கு அடுத்திருக்கும் கரடிப்பூவல் என்ற கிராமத்தில் இருந்த வைத்திய பரம்பரையினர் தஞ்சாவுர், மற்றும் வேதாரணியம் ஆகிய இடங்களில் இருந்து வந்து குடியேறியதாக பரம்பரைக் குறிப்புக்கள் கூறுகின்றன.\n\nSection::::போர்த்துக்கேயர் காலம்.\nஅந்நிய நாட்டவர்களான போர்த்துக்கேயர் 1505 களில் இலங்கையை கைப்பற்றிய பின்னர் 1544 களில் யாழ்ப்பாணத்தில் தமது அதிகாரத்தை செலுத்த முற்பட்டனர். 1590களில் போர்த்துக்கேயர் யாழ்ப்பாணத்தில் கோட்டையை கட்ட முற்படடபோது அங்கிருந்த பரராஜசேகர மன்னனுடைய இரண்டு புதல்வர்களிற்கிடையே போட்டி ஏற்பட்டது. பரராசசேகரனின் மூத்த மனைவியின் மக்கள் இருவரும் இறந்துவிட பரநிருபசிங்கன் பட்டத்துக்கு உரியவன் ஆனான். ஆனால், பரராசசேகரனின் இளைய மனைவி அல்லது வைப்புப் பெண்ணின் மகனான சங்கிலி அரசாட்சியைக் கைப்பற்றிக் கொண்டான். இதனால் பிற்காலத்தில் சங்கிலியைப் பதவியில் இருந்து இறக்கி யாழ்ப்பாண அரசைக் கைப்பற்றுவதற்காகப் பரநிருபசிங்கம், அக்காலத்தில் இப் பகுதியில் செல்வாக்குப் பெற்று வந்த போத்துக்கீசரின் உதவியை நாடினான். போத்துக்கீசரின் மதமான கத்தோலிக்க மதத்தையும் தழுவிக்கொண்டான். போத்துக்கீசரும் இவனுக்கு அரசுரிமையைப் பெற்றுத்தர வாக்களித்தனர் ஆயினும் அது ஒரு போதும் கைகூடவில்லை. 1600களில் யாழப்பாணத்தில் ஏற்பட்ட அரசியல் குழப்பங்கள் காரணமாக பரராசசேகர மன்னன் முள்ளியவளைக்கு இடம்பெயர்ந்துள்ளார்.\n\nSection::::வரலாற்று ஆதாரங்கள்.\nகுழப்பங்கள் நிறைந்த அக்காலத்தில் பரராஜசேகர (பண்டாரம்) மன்னன் முள்ளியவளையில் வந்திருந்ததாக வரலாறுகளிலும் வையாபாடலிலும் தெரிவிக்கப்பட்டுள்ளது. இதன்படி வன்னிப் பிரதுசத்திற்கும் யாழ்ப்பாண இராஜதானிக்கும் நெருங்கிய தொடர்பு இருந்தமை தெழிவாகின்றது. பரராஜசேகரன் முள்ளியவளையில் இருந்த காலத்தில் நடந்த சம்பவங்கள் பற்றி செய்யுட்களாக வகைபாடல் என்ற நூலில் எழுதப்பட்டுள்ளன. ஏற்கனவே முள்ளியவளையில் ஒரு புராதன இராஜதானி இருந்தமையும் வகைபாடலில் குறிப்பிடப்பட்டுள்ளது.\n\nபரராஜசேகர மன்னன் முள்ளியவளையில் இருந்த காலத்தில் காட்டுப் பிள்ளையார் (விநாயகர்) கோவிலையும் காட்டுக்கந்தசுவாமி கோயிலையும் பராமரித்து வந்துள்ளார். தற்போது காட்டுவிநாயகர் கோவில் இருக்கும் பகுதியில் பரராஜசேகர மன்னனுடைய இராஜதானிக்கான அரண்மனையும் தேரோடும் வீதியும் இருந்துள்ளது. இராஜதானிக்கான கட்டடங்கள் செங்கற்களால் கட்டப்பட்டிருந்ததை அங்கிருந்த செங்கல் குவியல்களை ஆதாரம் காட்டி முல்லைமாமணி உட்பட பல அறிஞர்கள் கட்டுரைகளை எழுதியுள்ளனர்.\n"}
{"id": "319300", "url": "https://ta.wikipedia.org/wiki?curid=319300", "title": "புள்ளி அந்துப்பூச்சி", "text": "புள்ளி அந்துப்பூச்சி\n\nபுள்ளி அந்துப்பூச்சி (\"Dot moth\") இது விட்டில் பூச்சி இனத்தைச் சார்ந்த நோக்டோடி (Noctuidae) என்ற குடும்பப் பூச்சியாகும். இப்பூச்சியானது எசுப்பானியா, எசுப்பானியம், மற்றும் கொரியா பகுதிகளில் அதிகமாகக் காணப்படுகிறது. மேலும் இவை தூரக்கிழக்கு உருசியா, சைபீரியா, நடு ஆசியா, இசுக்கொட்லாந்து, கம்சாத்கா தீபகற்பம் போன்ற நாடுகளிலும் பரவியுள்ளது. இதேபோல் மாசிடோனியா, பல்காரியா, அனத்தோலியா, தெற்கு காக்கேசியா, ஆல்ப்ஸ், வடக்கு ஈரான் போன்ற இடங்களிலும் காணப்படுகிறது.\n\nSection::::விளக்கம்.\nஇவற்றின் இறக்கை அடர் பழுப்பு கலந்த கருப்பு நிறத்தில் பெரிய வெள்ளை புள்ளி கொண்டு காணப்படுகிறது. இவை பறக்கும்போது சிறிய அளவான ஓசை எழுப்புவதின் மூலம் இது தனித்துவமான பூச்சியாக கருதப்படுகிறது. இதன் இறக்கை நீட்டம் 38 முதல் 50 மி.மீற்றர்கள் வரை இருக்கின்றன. பகலில் வண்ணத்துப்பூச்சிகள் மகரந்தச் சேர்க்கைக்கு உதவுவதுபோல் இவை இரவில் பயிர்களுக்கு மகரந்த சேர்க்கை நடக்க உதவுகின்றன.\n\nSection::::வாழ்விடம்.\nஇவை வனப்பகுதி, புல்வெளிகள், தோட்டங்கள் போன்றவற்றில் வாழுகின்றன.\n\n\n"}
{"id": "319307", "url": "https://ta.wikipedia.org/wiki?curid=319307", "title": "ஹரி (விஷ்ணு)", "text": "ஹரி (விஷ்ணு)\n\nஹரி (Hari) தேவநாகரி: हरि), இந்து சமயத்தின் மும்மூர்த்திகளில் ஒருவர். விஷ்ணு சஹஸ்ரநாம தோத்திரப் பாடலில் விஷ்ணுவின் ஆயிரம் பெயர்களில் 650-வது பெயராக ஹரி உள்ளது. \n\nசமசுகிருதம் மற்றும் பிராகிருத இலக்கியங்களிலும், இந்து சமயம், பௌத்தம், சமணம், மற்றும் சீக்கிய சமயங்களிலும் ஹரி எனும் பெயர் அதிகமாக பயன்பாட்டில் உள்ளது.\n\nSection::::சொற்பிறப்பு.\nஹரி என்பதற்கு பச்சை அல்லது மஞ்சள் நிறத்தை குறிக்க ஆதி இந்தோ ஐரோப்பிய மக்கள் பயன்படுத்திய மூலச் சொல்லிருந்து பிறந்த சமசுகிருத மொழிச் சொல்லாகும். \n\nSection::::ஹரியின் வேறு பெயர்கள்.\nஇந்து சமய புனித நூல்களான பாகவத புராணம், மகாபாரதம், பகவத் கீதை மற்றும் புராணங்களிலிருந்து ஹரியின் வேறு பெயர்கள் அறியப்படுகிறது.\n\n\n"}
{"id": "319311", "url": "https://ta.wikipedia.org/wiki?curid=319311", "title": "ஹரிஜன்", "text": "ஹரிஜன்\n\nஹரிஜன் (Harijan) (இந்தி: हरिजन ) இந்தியத் துணைக்கண்டத்தில் தாழ்த்தப்பட்ட மக்களை பகவான் ஹரியின் குழந்தைகள் என்று மகாத்மா காந்தி அழைத்தார்.ஆனால் ஹரிஜன் என்ற சொல் தங்களை அவமதிப்பதாக சில தலித் இயக்கத்தினர் கருதினர். இதனால் இந்திய அரசு மற்றும் மாநில அரசுகளும் தலித்துகளை, ஹரிஜனங்கள் எனக் குறிப்பதை நிறுத்திக் கொண்டது.\n\nSection::::ஹரிஜன் செய்தித்தாள்.\nபிரிட்டிஷ் ராஜ் காலத்தில் மகாத்மா காந்தி எரவாடா சிறையில் இருந்த போது 11 பிப்ரவரி 1932 முதல் ஹரிஜன் எனும் பெயர் தாங்கிய வாராந்திர செய்தித்தாளை குஜராத்தியிலும் ஆங்கில மொழியிலும் வெளியிட்டார். மேலும் ஹரிஜன சேவகன் எனும் வாராந்திர செய்தித்தாளை இந்தி மொழியிலும் வெளியிட்டார்.ஹரிஜன் பத்திரிக்கை, தாழ்த்தப்பட்டோர்களின் சமூக, பொருளாதார, கல்வி பிரச்சனைகளை மையப்படுத்தி செய்திகள் வெளியிட்டது. \n\n \n"}
{"id": "319316", "url": "https://ta.wikipedia.org/wiki?curid=319316", "title": "மணிமுத்தாறு அணை", "text": "மணிமுத்தாறு அணை\n\nமணிமுத்தாறு அணை என்பது தமிழ்நாட்டின், திருநெல்வேலி மாவட்டத்தில் மணி முத்தாற்றின் குறுக்கே கட்டப்பட்ட அணைகளுள் ஒன்று. இந்த ஆறு மேற்குத் தொடர்ச்சி மலையில் களக்காடு பகுதியில் செங்கல்தேரி அருகே பச்சையாற்றின் பிறப்பிடத்திலிருந்து தனியாகப் பிரிந்து மணிமுத்தாறு அருவியாக மணிமுத்தாறு அணைக்கட்டில் வந்து விழுகிறது. இந்த ஆறு கல்லிடைக்குறிச்சி மற்றும் அம்பாசமுத்திரம் அருகே தாமிரபரணி ஆற்றில் கலக்கிறது. மழைக்காலத்தில் பெருவெள்ளமாக இது பாய்கிறது.\n\nஇந்த நீர் மழைக்காலத்தில் தாமிர பரணியில் கலந்து வீணாகக் கடலில் கலப்பதைத் தடுக்க அப்போதைய தமிழக முதல்வர் காமராசரால் கொண்டு வரப்பட்ட அணைத் திட்டம் இது, சிங்கம்பட்டி அருகே 1958 ஆம் ஆண்டு அமைக்கப்பட்டது இந்த அணை. இந்த அணையில் 118 அடிவரை நீரைத் தேக்கலாம். அணையில் 5,511 மில்லியன் கனஅடி கொள்ளளவுடையதாகும். அணையின் மொத்த நீளம் 3 கி.மீ.\n\nஅணையில் தேக்கப்படும் நீரின் மூலம் திருநெல்வேலி மாவட்டத்தில் தெற்கு வீரவநல்லூர், கரிசல்பட்டி மற்றும் பச்சையாறு பாசனம் பெறாத நாங்குநேரி தாலுகாவின் வடக்குப் பகுதிகள், திசையன்விளை ஆகிய பகுதிகளில் சுமார் 65,000 ஏக்கர் நிலங்கள் பாசன வசதி பெறுகின்றன. தவிர மேற்கண்ட பகுதிகளுக்குக் குடிநீர் ஆதாரமாக இந்த அணை உள்ளது. மணி முத்தாறு அணைக்கட்டு மற்றும் அருவி ஆகியவை சிறந்த சுற்றுலாத் தலமாக விளங்குகின்றன.\n"}
{"id": "319323", "url": "https://ta.wikipedia.org/wiki?curid=319323", "title": "சிபெருத்", "text": "சிபெருத்\n\nசிபெருத் \"(Siberut)\" இந்தோனேசியாவின் சுமாத்திராவிற்கு மேற்கில் 150 கிலோமீட்டர் தொலைவில் அமைந்துள்ள மெந்தாவாய் தீவுக்கூட்டத்தில் வடகோடியில் உள்ள மிகப்பெரியத் தீவு ஆகும். தீவின் பெரும்பகுதி மழைக்காடுகளால் மூடப்பட்டிருக்கும் என்றாலும் மரத்தொழிலுக்கு பெரிதும் உதவுகிறது. இந்தோனேசியாவின் ஒரு பகுதியான இத்தீவு மெந்தாவாய் மக்களின் முக்கியமான வாழ்விடமாகும். \n\nசிபெருத்திற்குத் தெற்கில் இருக்கும் பங்காலவுட் நீரிணையில் உள்ள சிறிய தீவுகளான கரமாத் , மசோகுத் தீவுகளும் இத்தீவிற்கு உட்பட்டவையாகும்.\n\nமெந்தாவாய் கிப்பன்கள், பன்றிவால் அனுமான் குரங்கு, மெந்தாவாய் அனுமான் குரங்கு, மெந்தாவாய் நாட்டுக்குரங்கு உள்ளிட்ட பல்வேறு வகையான முதனி இனங்கள் வாழுமிடமாக இத்தீவு உள்ளது.\n\n2014 ஆம் ஆண்டு இந்தியப் பெருங்கடலில் ஏற்பட்ட நிலநடுக்கத்தில் உருவான சுனாமிப் பேரலையால் இத்தீவும் பாதிக்கப்பட்டது. ஆனால், மனித உயிர்கள் இழப்பு ஏற்பட்டதாக எந்த தகவலும் அறியப்படவில்லை. ஆனால் இந்நில நடுக்கத்தின் விளைவாக தீவு இரண்டு மீட்டர்கள் உயர்ந்ததாக நம்பப்படுகிறது.\n\nSection::::புவியியல்.\nசிபெருத் தீவில் வெப்பமும் ஈரப்பதமும் நிறைந்த வெப்பமண்டல மழைக்காட்டுக் காலநிலை நிலவுகிறது. இத்தீவு ஆண்டிற்கு 4000 மில்லி மீட்டர் மழையைப் பெறுகிறது. வெப்பநிலை 22 முதல் 31 பாகை செல்சியசும், ஈரப்பதம் 81-85 சதவீதமும் கொண்டதாக இத்தீவு உள்ளது. கிழக்கு கடற்கரையில் பல தீவுகள், வளைகுடாக்கள், பவளப்பாறைகள் 2 கிலோமீட்டர் தொலைவுக்கு அகன்ற மாங்குரோவ் காடுகளால் சூழப்பட்டுக் காணப்படுகின்றன. இவற்றைத் தொடர்ந்து கிழக்கிந்தியப் பனைமரக் காடுகள் செறிந்துள்ளன.பூக்கும் தாவரவகையிலான பாரிங்டோனியா வகைக் காடுகள் தீவின் மேற்கு கடற்கரையில் காணப்படுகின்றன. கடினமான கடல்கள் மற்றும் செங்குத்தான பாறைகள் இப்பகுதியில் காணப்படுவதால் இக்காடுகளுக்குள் செல்வது மிகவும் கடினமாகும். 1260 அடி உயரமுள்ள மலைப்பாங்கான பகுதிகள் கானகத்தின் உட்புறம் காணப்படுகின்றன. இங்கிருந்து பல அருவிகள் தோன்றி சவ்வரி தோப்பு விளையும் தாழ்நிலங்கள் மற்றும் சதுப்பு நிலக்காடுகளில் பாய்ந்தோடுகின்றன. சில பகுதிகள் திப்டெரோகார்பாசியே வகையினக் காடுகளும் முதனிலைக் காடுகளாக உள்ளன. \n\nSection::::பல்லுயிர் பெருக்கம்.\nகடையூழிக் காலந்தொட்டே சுந்தா அடுக்கிலிருந்து சிபெருத் தனிமைப்படுத்தப்பட்டு வந்துள்ளது. இதன் காரணமாக இங்கு பெரணி பொன்ற 900 இனங்களைச் சேர்ந்த கடத்துத்திசு தாவரங்களும் ஆசிய மரநாய் போன்ற 31 வகையான பாலூட்டி இனங்களும் காணப்படுகின்றன. இங்குள்ள பாலூட்டிகளில் அறுபத்தைந்து சதவீதமும் பிற விலங்குகளில் பதினைந்து சதவீதமும் வகைப்பாட்டியல் நிலை அளவுக்கு தீவினுள் உட்பரவி சிபெருத் தீவை தனித்தன்மை மிக்கதாக மாற்றுகின்றன. இதேபோல இங்குள்ள 134 பறவை இனங்களில் 19 இனங்களளும், நான்கு வகையான முதனி இனங்களும் வகைப்பாட்டியல் நிலை அளவுக்கு தீவினுள் உட்பரவி நிலத்திணை பறவையாகவும் உயர் பாலூட்டியாகவும் மாறியுள்ளன\n\nSection::::சுற்றுச்சூழல்.\n1981 ஆம் ஆண்டி சிபெருத் ஒர் உயிர்க்கோளக் காப்பகமாக அங்கீஅரிக்கப்பட்டது. 1993 இல் தீவின் மேற்குப் பகுதியானது 736 சதுரமைல் அல்லது 1905 சதுர கிலோமீட்டர் பரப்பளவில் ஓர் உயிரியல் பூங்காவாக அறிவிக்கப்பட்டது.\nஎஞ்சியுள்ள 70 சதவீதக் காட்டுப்பரப்பு மரம்வெட்டும் வணிகத் தொழிலுக்காக அனுமதிக்கப்பட்டது. \n\nஉள்ளூர் வளர்ச்சி மூலம் சுற்றுச்சூழலைப் பாதுகாக்கும் நோக்கத்துடன் 2001 ஆம் ஆண்டில், யுனெசுகோ நிறுவனம் சிபெருத் திட்டம் ஒரு புதிய திட்டத்தினை இக்கட்டத்தில் கொண்டு வந்தது. உள்ளுர் சமூகங்கள், இயற்கைப் பாதுகாப்புக் குழுக்கள், உள்ளூர் அரசாங்கப் பிரிவு ஆகியவர்களிடையே ஒரு கூட்டுக்குழுவை உருவாக்குவதற்கு இத்திட்டம் முனைந்தது. இந்த தொலைநோக்கு அணுகுமுறை உள்ளூரில் பிரபலமாகக் கருதப்பட்டாலும், ஊழலும் திறமை குன்றிய ஆட்சித்திறனும் சட்டத்துக்குப் புறம்பாக மரம்வெட்டுதலை வளர்த்து விட்டன\n\nSection::::கலாச்சாரம்.\nவட சுமத்ராவைச் சேர்ந்த பதக் இன மக்கள் பல ஆயிரம் ஆண்டுகளுக்கு முன்னரே சிபெருத்தில் வந்து குடியேறியிருக்கலாம் என்று சில மானுடவியலாளர்கள் கருதுகிறார்கள். இவர்களே இத்தீவில் குடியேறிய முதலாவது மனிதராககள் என்றும் இவர்கள் நம்புகிறார்கள். எனினும், தீவில் வாழ்கின்ற மக்கள் மத்தியில் கலாச்சாரம் மற்றும் மொழி ஆகியவற்றில் கணிசமான வேறுபாடுகள் காணப்படுகின்றன. இரீமர் சிக்கிபோல்டு என்ற சுவிசு நாட்டைச் சேர்ந்த மானுடவியலாளர் சிபெருத் தீவைச் சேர்ந்த சாகுத்தை என்ற இனக்குழுவுடன் சிலகாலம் வாழ்ந்து பார்த்துள்ளார்.\n\nதீவின் மேற்குப் பகுதியில், உமா என அழைக்கப்படும் நீண்ட பாரம்பரிய வீடுகள் உள்ளன.\n"}
{"id": "319330", "url": "https://ta.wikipedia.org/wiki?curid=319330", "title": "சுவாமி பூமானந்த தீர்த்தர்", "text": "சுவாமி பூமானந்த தீர்த்தர்\n\nசுவாமி பூமானந்த தீர்த்தர் (Swami Bhoomananda Tirtha) (தேவநாகரி: स्वामी भूमानन्द तीर्थ; மலையாளம்: സ്വാമി ഭൂമാനന്ദ തീര്ത്ഥ), இந்தியாவின் கேரள மாநிலத்தை சேர்ந்த சந்நியாசியும், சமூக சீர்திருத்தவாதியும் ஆவார். இவர் மலையாளம், இந்தி, ஆங்கிலம் மற்றும் தமிழ் மொழிகளில் ஆற்றிய வேதாந்தம், உபநிடதங்கள், பகவத் கீதை மற்றும் பாகவதம் தொடர்பான சொற்பொழிவுகளால் புகழ் பெற்றவர். மேலும் கேரளாவில், இந்து இந்து சமய மரபிற்கும், சட்டத்திற்குப் புறம்பான சடங்குகளை, இந்து சமயக் கோயில்களில் நடைபெறுவதை இயக்கங்கள் அமைத்து தடுத்தவர். வேதாந்தம், பாகவதம், மனித ஆற்றல் வளர்ச்சி தொடர்பாக பல நூல்களை ஆங்கிலம், மலையாளம் மற்றும் இந்தி மொழிகளில் வெளியிட்டுள்ளார்.\nதிருச்சூர் அருகே \"வெங்கினிசேரி\" எனும் கிராமத்தில் \"நாராயண ஆஸ்ரம தபோவனம்\" நடத்தி வருகிறார். இவ்வாசிரமத்தில் மாணவர்களுக்கு வேதாந்த வகுப்புகள் நடத்தப்படுகிறது.\n\n"}
{"id": "319331", "url": "https://ta.wikipedia.org/wiki?curid=319331", "title": "தாய்லாந்தில் மரவள்ளிக் கிழங்குத் தொழில்", "text": "தாய்லாந்தில் மரவள்ளிக் கிழங்குத் தொழில்\n\nதாய்லாந்தில் மரவள்ளிக் கிழங்குத் தொழில் \"(Tapioca industry of Thailand)\" தாய்லாந்தின் விவசாயப் பொருளாதாரத்தில் ஒரு முக்கிய பங்கு வகிக்கிறது. தாய்லாந்து போன்ற வளரும் நாடுகளில் மரவள்ளிக் கிழங்கு மிக முக்கியமான உணவு மற்றும் வாழ்வாதாரப் பயிராகவும் வாணிகப் பயிராகவும் உள்ளது. மரவள்ளிக் கிழங்கு உணவாகப் பயன்படுவதோடு மட்டுமல்லாமல் தாவர தரசத்தையும் கொடுக்கிறது. பல பொருட்களில் இத்தாவர தரசம் பாகுநிலை முகவராகவும் நிலைநிறுத்தியாகவும் பயன்படுகிறது. தாவர தரசம் அல்லது தாவர மாவுச்சத்து என்பது மாவுச்சத்தைக் கொண்டுள்ள தாவரங்களில் இருந்து பெறப்படும் தூளாகும். மரவள்ளித் தாவரத்தின் வேரிலிருந்து தாவரத் தரசம் பிரித்தெடுக்கப்படுகிறது. பிற தாவரங்கள் வளரவியலாத, வறண்ட வானிலை மற்றும் குறைந்த ஊட்டச்சத்து கொண்ட மண்ணிலும் கூட மரவள்ளி நன்கு வளரும் திறன் கொண்ட தாவரமாகும். நிலத்தடியில் மரவள்ளி வேர்களை 24 மாதங்கள் வரை சேமித்து வைக்க முடியும், சில இனங்களை 36 மாதங்கள் கூட சேமிக்கலாம். சந்தை நிலைமைகளுக்கு ஏற்பவும் தாவர தரசம் உற்பத்திக்கு சாதகமான சூழல் உருவாகும் வரை மரவள்ளிக் கிழங்கு வேர்கள் சேமிப்பு நீட்டிக்கப்படுகிறது. \n\nSection::::வரலாறு.\nதென் அமெரிக்காவில் 3000 முதல் 7000 ஆண்டுகளுக்கு முன்னரே மரவள்ளிக் கிழங்கு சாகுபடி நடைபெற்றுள்ளது. போர்த்துக்கேயர்களும், எசுப்பானியர்களும் 17 ஆம் நூற்றாண்டில் மரவள்ளியை மெக்சிகோவிலிருந்து பிலிப்பைன்சுக்கு கொண்டு சென்றனர். 18 ஆம் நூற்றாண்டில் டச்சுக்காரர்கள் இதை இந்தோனேசியாவிற்கு அறிமுகம் செய்தனர். தாய்லாந்திற்கு மரவள்ளிக்கிழங்கு முதலில் எப்பொழுது வந்தது என்பதில் தெளிவான அறுதியிடல் ஏதுமில்லை. 1786 இல் மலேசியாவில் இருந்து தாய்லாந்திற்கு இறக்குமதி செய்யப்பட்டிருக்கலாம் என்பதை ஊகிக்கமுடிகிறது. \n\nமரவள்ளிக் கிழங்கு வணிக நோக்கில் முதன்முதலாக தாய்லாந்தின் தெற்குப் பகுதியில் பயிரிடப்பட்டது. இயற்கை ரப்பர் மர வரிசைகளின் இடையே ஊடுபயிராக நடப்பட்டது, குறிப்பாக இது சாங்களா மாகாணத்தில் அதிகமாகப் பயிரிடப்பட்டது. சிங்கப்பூருக்கும் மலேசியாவிற்கும் ஏற்றுமதி செய்வதற்கான மரவள்ளிக் கிழங்கு மாவும், சவ்வரிசி மணிகளும் உற்பத்தி செய்வதற்கான தொழிற்சாலைகளும் இம்மாகாணத்தில்தான் நிறுவப்பட்டன. நாளடைவில் இரப்பர் மரங்களின் எண்ணிக்கை அதிகமானதால் மரவள்ளிக் கிழங்கு சாகுபடி குறையத் தொடங்கியது. இதனால் தாய்லாந்தின் கிழக்குப் பகுதியிலுள்ள சோன்புரி மற்றும் ரேயாங் மாகாணங்களில் மரவள்ளிக்கிழங்கு பயிரிடுதல் இடம்மாறியது. சந்தையில் மரவள்ளிக் கிழங்கின் தேவை அதிகரித்த காரணத்தால் மற்ற மாகாணங்களும் மரவள்ளிச் சாகுபடியில் இறங்கின. குறிப்பாக தாய்லாந்தின் வடகிழக்குப் பகுதியிலுள்ள இசான் மாகாணம் அதிகமான அளவில் பயிரிடத் தொடங்கியது\n\nSection::::வகைகள்.\nஇரண்டு வகையான மரவள்ளிக் கிழங்கு வகைகள் தாய்லாந்தில் பயிரிடப்படுகின்றன. கசப்பு மரவள்ளி வகை தாய்லாந்தில் அதிகமாகப் பயிர் செய்யப்படுகிறது. \n\n\n\nSection::::உற்பத்தி.\nதாய்லாந்தின் 76 மாகாணங்களில் 48 மாகாணங்கள் மரவள்ளிக் கிழங்கைப் பயிரிடுகின்றன. 2015-2016 சாகுபடி ஆண்டில் 8.8 மில்லியன் இராய் (1இராய்=1600மீ2) பரப்பளவில் மரவள்ளிக் கிழங்கை தாய்லாந்து நாடு சாகுபடி செய்துள்ளது. விளைச்சலில் 33 மில்லியன் டன் மரவள்ளிக் கிழங்கு தாவர தரசமாகும். தாய்லாந்தின் வடகிழக்குப் பகுதியில் அதிகமான அளவில் மரவள்ளிக் கிழங்கு நடப்படுகிறது. நகோன் ராட்சசிமா, கம்பாயிங்கு பெட், சையாபும், சாகாயிவோ மற்றும் சாகோயிங்சாவோ போன்ற மாகாணங்கள் மிக அதிகமான அளவில் மரவள்ளிக் கிழங்கு சாகுபடி செய்யும் மாகாணங்களாகும். \n\nதாய்லாந்தில் மூன்று வகையான மரவள்ளிக்கிழங்குத் தொழிலகங்கள் காணப்படுகின்றன.\n\n\nSection::::பொருளாதாரம்.\nஉலகில் மிக அதிக அளவான மரவள்ளி உற்பத்தி செய்யும் நாடு நைசீரியா எனினும், உலக உணவு அமைப்பின் புள்ளி விபரங்களின்படி, கூடிய அளவு மரவள்ளியை ஏற்றுமதி செய்யும் நாடு தாய்லாந்து ஆகும். 2005 ஆம் ஆண்டில் உலக மொத்த ஏற்றுமதியின் 77% தாய்லாந்திலிருந்தே ஏற்றுமதி செய்யப்பட்டது.\n"}
{"id": "319344", "url": "https://ta.wikipedia.org/wiki?curid=319344", "title": "பகுரைனில் பெண்கள்", "text": "பகுரைனில் பெண்கள்\n\nபகுரைனில் பெண்கள் \"(Women in Bahrain)\" பொதுவாக பிற அரபு நாடுகளை விட பகிரங்கமாக பொதுப்பணிகளில் தீவிரமாக ஈடுபடுகின்றனர். நன்கு படித்தவர்களாக உள்ளனர். அதிகமான பகுரைன் பெண்கள் முக்கிய தொழில்களில் உயர் பதவிகளை வகிக்கின்றனர். பெண்களுக்கான சமூக அமைப்புகள் மற்றும் மகளிர் அமைப்புக்களில் பங்கேற்று செயலாற்றுகின்றனர். வாக்களிக்கும் உரிமை இவர்களுக்கு அளிக்கப்பட்டுள்ளது. கிட்டத்தட்ட நான்கில் ஒரு பகுதிப் பெண்கள் வீட்டுக்கு வெளியில் வந்து வேலை செய்யும் பெண்களாக உள்ளனர்\n\nSection::::உடை, தோற்றம் மற்றும் நடத்தை.\nபொது இடங்களில் சில பகுரைனியப் பெண்கள் தலைக்குப் போர்வை அணிபவர்களாக இருந்தாலும் பெரும்பாலானோர் முற்றிலுமாக முக்காடு அணிவதில்லை. யெல்லாபியா என்ற நீண்ட, தளர்வான ஆடை, உள்ளிட்ட பாரம்பரிய உடைகளை வீட்டிலும் பணிபுரியும் இடங்களிலும் அணியும் பாணி பகுரைனியப் பெண்களால் விரும்பப்படுகிறது.கூந்தலை சிறிதளவு மறைக்கும் வகையிலான முட்டாசிமா பாணி அல்லது முழுமையாக தலைமுடியை மறைக்கும் முகாயிபா பாணி இரண்டையும் இவர்கள் வழக்கமாகக் கொண்டுள்ளனர். இவ்விரு ஆடை அணியும் முறைகளைத் தவிர நிகாப் எனப்படும் பகுதியாக முகத்தை மறைக்கும் ஆடை அணியும் முறையும் முடானாகிபா எனப்படும் முழுவதுமாக முகத்தை மறைக்கும் நடைமுறையும் இவர்களால் பின்பற்றப்படுகிறது. இளம் பெண்களும் முதியவர்களும் வழக்கமாக முகத்திரை அணிவதை வெளிப்படையாகக் காணமுடிகிறது. கூடுதல் அலங்காரங்களாகக் கருதப்படும் நகப்பூச்சு, வாசனை திரவியங்கள் அல்லது கவனத்தை ஈர்க்கும் இன்னபிற அலங்காரங்களின் பயன்பாடு பொது இடங்களில் விரும்பப்படுவதில்லை. குறிப்பாகப் பகுரைனியப் பெண்கள், குடும்ப உறுப்பினர்கள் அல்லது உறவினர்கள் தவிர அந்நியர்களை, குறிப்பாக ஆண்களைப் பார்த்து புன்னகைப்பதை பகுரைனியப் பண்பாடு ஊக்குவிப்பதில்லை\n\nSection::::சமூக ஈடுபாடுகள்.\n1960 கள் போன்ற கடந்த காலத்தில், பகுரைன் பெண்கள் தங்கள் கணவர்களின் தொழிலையே நம்பியிருந்தனர். ஒரு மீனவனுக்கு வாழ்க்கைத் துணையாகும் பெண் அவனுடைய மீன் வணிகத்திற்கு உதவியாக மீன்களைத் தூய்மைப்படுத்துவது, மீன்களை விற்பது போன்ற செயல்களில் ஈடுபட்டனர். இதே போல ஒரு விவசாயியை திருமணம் செய்து கொள்ளும் பெண் விவசாய நிலத்தில், சந்தைப் பொருட்களை உற்பத்தி செய்வதில் அவனுக்கு உதவியாளாகச் செயல்பட்டனர். நகரங்கள் மற்றும் மாநகரங்களில், பகுரைனியப் பெண்கள் பாரம்பரியமாக குழந்தைகள் பார்த்துக்கொள்வது மற்றும் வீட்டைப் பராமரிப்பது போன்ற வேலைகளை கடமையாக நினைத்து செய்து வந்தனர். பணக்கார பகுரைன் பெண்கள், பொதுவாக, அவர்களுக்காக அன்றாட வேலைகளை செய்யும் வேலைக்காரர்களை கட்டளையிட்டு வேலைவாங்கிக் கொண்டிருந்தனர், பகுரைன் பெண்கள் கூடுதலாக பாரம்பரிய பூந்தையல் தொழிலில் நிபுணத்துவம் பெற்றவர்களாக இருந்தனர். பகுரைனியப் பெண்களின் பூந்தையல் வேலைப்பாட்டுத் திறமை பகுரைன் கலாச்சாரம் மற்றும் பாரம்பரியத்தை பிரதிபலித்து நாட்டிற்குப் புகழ் சேர்க்கிறது எனலாம்\n\nகடந்த முப்பது வருட காலங்களில், பகுரைன் பெண்கள் சமுதாயத்தில் தங்களுடைய வழக்கமான மரபுமுறைகளில் இருந்து விடுபடத் தொடங்கியுள்ளனர். கல்வி, மருத்துவம், செவிலியர் பயிற்சி, சுகாதாரம் தொடர்பான இதரப்பணிகள், நிதிமுதலீடு , எழுத்தர் வேலைகள், ஒளி சாதனங்கள் உற்பத்தி, வங்கி தொழில், மற்றும் கால்நடை அறிவியல், போன்ற பல்வேறு துறைத் தொழிகளில் தங்களை ஈடுபடுத்திக் கொண்டு மற்றவர்கள் மத்தியில் இயல்பாக தங்கள் வாழ்க்கையை வாழ்ந்து வருகிறார்கள்.\n\nSection::::முன்மாதிரிகள்.\nஅமெரிக்காவின் பிரன்சுவிக்கில் வந்த சமயப்பரபாளர்கள், எகிப்து மற்றும் லெபனானில் இருந்து புலம்பெயர்ந்த ஆசிரியைகள் குழுவினர் பகுரைன் பெண்களின் கல்வி முக்கியத்துவம் மற்றும் நவநாகரிகப் பார்வைகளில் குறிப்பிடத்தக்க தாக்கத்தை ஏற்படுத்தினர். அல்-கதிசா அல்-குப்ரா என்ற பெண்களுக்கான முதலாவது மதச்சார்பற்றப் பள்ளி 1928 ஆம் ஆண்டு நிறுவப்பட்டது. கெய்ரோ, எகிப்து, பெய்ரூட், லெபனான் நகரங்களில் படித்த பகுரைனியப் பெண்கள் குழு 1950களில் பகுரைனில் ஆசிரியர்களாகவும் பள்ளி முதல்வர்களாகவும் பணியேற்றனர். மருத்துவமனை சார்ந்த செவிலியர் பள்ளி 1959 ஆம் ஆண்டில், சுகாதார அறிவியல் கல்லூரியுடன் திறக்கப்பட்டது. இக்கல்லூரி பகுரைன் பெண்கள் செவிலியர்கள் பயிற்சி பெறுவதற்கான வாய்ப்பினைக் கொடுத்தது. எகிப்து, பெய்ரூட், யோர்டான் போன்ற நாடுகளுக்குச் சென்று பகுரைன் பெண்களால் மருத்துவம் மற்றும் மருத்துவம் தொடர்புடைய கல்வியைப் பெற முடிந்தது. இதனால் இவர்கள் துறைத் தலைவர்களாகவும், மருத்துவக்கல்லூரி முதல்வர்களாகவும், பல்கலைக்கழகப் பேராசிரியர்களாகவும் முன்னேற்றமடைந்துள்ளனர். \n\nSection::::கல்வி.\nபெண்களுக்கு கல்வியளிக்கும் வசதியை அளித்த முதலாவது வளைகுடா நாடாக பகுரைன் 1928 இல் மாறியது. இதே போல 1965 ஆம் ஆண்டில் பெண்களுக்கான சமூகநல அமைப்புக்கள் தொடங்கிய முதல் வளைகுடா நாடு என்ற பெருமையும் பகுரைனுக்கு கிடைத்தது. 2005 ஆம் ஆண்டில், இராயல் மகளிர் பல்கலைக்கழகம் என்ற முதலாவது தனியார், அனைத்துலகப் பல்கலைக்கழகம் பெண்கள் கல்விக்காக பகுரைனில் அர்ப்பணிக்கப்பட்டது\n\nSection::::ஓட்டுரிமை.\nஅக்டோபர் 2002 இல் நடைபெற்ற பகுரைன் பாராளுமன்ற தேர்தலில் வாக்களிக்கும் உரிமை பகுரைன் பெண்களுக்கு வழங்கப்பட்டது. மேலும் இதே ஆண்டில் மேற்கொள்ளப்பட்ட அரசியலமைப்பு திருத்தம், பகுரைனியப் பெண்களை முழு உரிமை கொண்ட பெண்களாக அங்கீகரித்தது. வளைகுடா கூட்டமைப்பு நாடுகளில் இவ்வுரிமையை அளித்த இரண்டாவது நாடு என்ற பெருமையும் பகுரைனுக்குக் கிடைத்தது\n"}
{"id": "319353", "url": "https://ta.wikipedia.org/wiki?curid=319353", "title": "நேஷனல் செல்லையா", "text": "நேஷனல் செல்லையா\n\nநேஷனல் செல்லையா (சூலை 31, 1936 - நவம்பர் 25, 2016) ஒரு பிரபல ஒளிப்படக் கலைஞர் ஆவார். தென்னிந்திய திரைப்பட புகைப்பட கலைஞர்கள் சங்கத்தின் தலைவராக இருந்தவர்.\n\nSection::::வாழ்க்கைக் குறிப்பு.\nஇவர் சிவகங்கை மாவட்டம், காரைக்குடியில் பிறந்தவர். அவருக்கு இரண்டு மகனும், ஒரு மகளும் உள்ளனர். மூத்த மகன் மாயழகன் எனும் மாயா பிரபல ஒளிப்பதிவாளர் ஆவார், இளைய மகன் அன்பழகன் தந்தையாரைப் பின் தொடர்ந்து புகைப்பட கலைஞராக பணியாற்றி வருகிறார்.\n\nSection::::ஒளிப்படப் பணிகள்.\nதுவக்கத்தில் அவர் பி.கே.நாகராஜன் எனும் ஒளிப்படக் கலைஞரிடம் உதவியாளராக இணைந்து “சோரி சோரி” எனும் இந்திப் படத்தில் நடிகர் ராஜ்கபூரை முதன் முதலில் படம் எடுக்கத் தொடங்கி ரஜினிகாந்த்தின் பாட்ஷா வரை 400 படங்களுக்கு மேல் புகைப்பட கலைஞராக பணியாற்றியுள்ளார். பெரியார், காமராஜர், அண்ணாதுரை, கருணாநிதி, எம்.ஜி.ஆர், ஜெயலலிதா என அனைத்து தலைவர்களையும் புகைப்படம் எடுத்தவர் மற்றும் சிவாஜி கணேசன், ரஜினிகாந்த், கமல் போன்ற நடிகர்களுடன் பணியாற்றியுள்ளார். ரஜினிகாந்த் நடித்த பாட்ஷா படத்தில் நீ நடந்தால் நடையழகு எனும் பாடலில் போக்குவரத்து காவலர் வேடத்தில் ரஜினிகாந்த்துடன் நடித்துள்ளார்.\n\nSection::::கலைமாமணி விருது.\nஇவரின் பணிகளை அங்கீகரிக்கும் விதமாக தமிழக அரசின் கலைமாமணி விருது 2007 ஆம் ஆண்டு இவருக்கு விருது வழங்கப்பட்டது.\n"}
{"id": "319362", "url": "https://ta.wikipedia.org/wiki?curid=319362", "title": "அல்போர்சு மலைத்தொடர்", "text": "அல்போர்சு மலைத்தொடர்\n\nஅல்போர்சு (\"ஆங்கிலம்: Alborz; \") மேலும், அல்புர்சு (\"Alburz\"), எல்புர்சு (\"Elburz\") அல்லது எல்பர்சு (\"Elborz\") என்றும் உச்சரிக்கப்படுகிறது. மேற்காசிய நாடான ஈரானின் வடக்கு பிராந்தியத்தில் அமைந்துள்ள ஒரு மலைத்தொடரான இது, கிட்டத்தட்ட மேற்கு காசுப்பியன் கடல் மற்றும் தெற்கு கடலோர பகுதியிலுள்ள அசர்பைஜான் எல்லை வரை நீண்டு, இறுதியாக வடகிழக்கில் நகர்ந்து குராசானின் வடக்குப் பகுதியில் உள்ள \"அலடாக் மலைத்தொடர்\" (\"Aladagh Mountains\") எனும் மலைத்தொடரோடு இணைகிறது. இந்த மலைத்தொடர், ஒரு மேற்கத்திய, மத்திய, மற்றும் கிழக்கு அல்போர்சு மலைத்தொடராக பிரிக்கப்பட்டுள்ளது. மேற்கத்திய அல்போர்சு நெடுக்கம் (வழக்கமாக தாலிஷ் மலைத்தொடர் என்று அழைக்கப்படுகிறது) கிட்டத்தட்ட காசுப்பியன் கடலின் மேற்கு கடற்கரைப் பகுதியில் தெற்கு - தென்கிழக்கு முறைவரிசையில் அமைந்துள்ளது. மத்திய அல்போர்சு, மேற்கு காசுப்பியன் கடலின் ஒட்டுமொத்த தெற்கு கடற்கரைபகுதி மற்றும் கிழக்கே இருந்து இயங்குகிறது. மேலும் கிழக்கு அல்போர்சு, வட கிழக்கு திசையில் நேராக வடக்குப் பாகம் குராசான் பகுதியிலும், தென்கிழக்கு காசுப்பியன் கடல் நோக்கியும் உள்ளது. மேலும் ஈரானின் மிக உயர்ந்த (5610 மீட்டர்) மலையான \"தமாவந்து மலைத்தொடர்\" (\"Mount Damavand\"), மத்திய அல்போர்சு மலைத்தொடரில் அமைந்துள்ளது.\n\nSection::::சொற்பிறப்பு.\nஅல்போர்சு (\"Alborz\") என்னும் இப்பெயர், \"ஹர பெறேசிடி\"யில் (\"Harā Barazaitī\") இருந்து தருவிக்கப்பட்டது. இது, ஈரான் நாட்டின் மாமுனிவரும், சரத்துஸ்திர சமயத்தை உருவாக்கியவருமான சரத்துஸ்தர் என்பவரின் சரத்துஸ்திர சமய புனித நூலான அவெத்தாவில் உள்ள கற்பனை கதையில் வரும், ஒரு புகழ்பெற்ற மலையின் பெயராகும்.\n\nSection::::நிலவியல்.\nஅல்போர்சு மலைத்தொடர், தெற்கு காசுப்பியன் மற்றும் ஈரானிய பீடபூமியின் இடையே ஒரு தடையாக உருவாகியுள்ளது. 60 முதல் - 130 கிலோமீட்டர் வரை அகலம் உள்ள இத்தொடரின் வண்டற் சார்ந்த மேற்பரப்பு, 419.2 மில்லியன் ஆண்டுகளுக்கு முன்தொடங்கி 358.9± 2.5 மில்லியன் ஆண்டுகளுக்கு முன் வரையான டெவோனியக் காலத்திலிருந்து[4], 40 முதல் 25 மில்லியன் ஆண்டுகளுக்கு முன்பு இருந்த \"இடைப்பரு ஊழிக்காலம்\" (\"Oligocene\")வரையானதாக காலமதிப்பீடு செய்யப்பட்டுள்ளது. மேலும், 201.3 மில்லியன் ஆண்டுகளுக்கு முன்தொடங்கி 145 மில்லியன் ஆண்டுகளுக்கு முன் வரையான சுராசிக் காலத்திய[6] சுண்ணாம்புக் கற்களால் வியாபித்துள்ள அல்போர்சு மலைத்தொடர், கருங் கற்களால் (\"Granite\") ஆன உள்ளகம் (\"Core\") கொண்டதாகும்.\n\nSection::::சுற்றுப்புறப்பிரதேசம், தாவரங்கள் மற்றும் விலங்கினங்கள்.\nஅல்போர்சு மலைத்தொடரின் தெற்கு சரிவுகளில் வழமையில் ஒழுங்கற்ற மற்றும் குறைவான வண்டற்படிவானது, அரை வறண்ட, அல்லது வறண்ட நிலையில் உள்ளன. பரப்பெல்லைகளாக கொண்ட வடக்கு சரிவுகளில் குறிப்பாக மத்திய அல்போர்சு மற்றும் மேற்கு பகுதிகளில் வழக்கமாக ஈரப்பதமான நிலையில் உள்ளன. மேலும், தெற்கு சரிவுகள் அல்லது எல்பர்சு எனும் நெடுக்கப் பகுதியானது, காடு அல்லத அகன்ற பரந்த மரங்கள் அற்ற புல்வெளி சூழ்நிலைப்பிரதேசமாக உள்ள இப்பிராந்தியத்தில், அதிக உயரமான சில மரங்கள் உலர்ந்த நிலையில் காணப்படுகிறது. மேலும் இம்மலைத் தொடரின் சில பள்ளத்தாக்குகளில், \"காட்டு சைப்ரசு\" (\"wild cypress\") தாவர வகைகள் மேலாதிக்க வடிவமாக இருக்கிறது. அதேவேளையில், மத்திய அல்போர்சு பகுதியின் மேற்கு செபித்ருத் (\"Sefidrud\") என்னும் ஆற்றின் அருகேயுள்ள பள்ளத்தாக்கு பகுதிகளில் சைத்தூன் மரங்கள் அதிகளவில் வளர்கின்றன. யூனிபர் (\"Juniper\") என்னும் மரவகை, அணுக பகுதிகள் மற்றும் உயரம் மிகுந்த பொதுவான மரமாக அறியப்படும் இப்பகுதிகளில், வாதுமை அல்லது பாதாம் மரங்கள், பசுங்கொட்டை அல்லது உட்பசுந்கொட்டை எனும் குட்டைச் செடிகள், மற்றும் ஏசர் அல்லது மேப்பிள் போன்ற மரங்கள் நன்கு செழிக்கின்றன. மேலும், \"கோரோசனை மலையாடு\" (\"Bezoar ibex\"), \"பலன்போர்டு நரி\" (\"Blanford fox\"), \"ருப்பல் நரி\" (\"Rüppell's fox\"), \"செந்நரி\" (\"Red fox\"), \"பாரசீக தரிசு மான்\" (\"Persian fallow deer\"), காட்டுப்பன்றி, \"சிரியன் பழுப்பு கரடி\" (\"Syrian brown bear\"), \"பாரசீக சிறுத்தை\" (\"Persian leopard\"), மற்றும் \"இந்திய ஓநாய்\" (\"Indian wolf\") போன்ற முக்கிய விலங்கினங்களும், \"பருந்து\" (\"Buzzard\"), \"வாத்து\" (\"Goose\"), மரங்கொத்தி, \"கிரிப்பான் கருடன்\" (\"Griffon vulture\"), மற்றும் கழுகு முதலான பறவையினங்களும் இம்மலைத்தொடரை வாழ்விடமாக கொண்டுள்ளன. மேலும் அருகிவிட்ட காசுபியன் புலியினமும், அல்போர்சு மலைப் பிராந்தியத்தை இருப்பிடமாகக் கொண்டு வாழ்கின்றன.\n"}
{"id": "319363", "url": "https://ta.wikipedia.org/wiki?curid=319363", "title": "நீர்க் கரடி", "text": "நீர்க் கரடி\n\nமெதுநடையன் (\"Tardigrade\") அல்லது பாசி பன்றிக்குட்டி என்பது ஒரு நுண் விலங்குகள் இனத்தைச் சார்ந்த நீரில் வாழும் விலங்கு ஆகும். இதை வெறுங்கண்ணால் பார்க்க இயலாது நுண்நோக்கி உதவியுடன்தான் இதைப் பார்க்க முடியும். இவை அரை மில்லி மீட்டர் அளவுவரை இருக்கும், விதி விலக்காகச் சில நீர்க்கரடிகள் ஒன்றரை மில்லி மீட்டர் வரை வளரும். இவ்வினத்தை ஜெர்மனி விலங்கியல் நிபுணர் ஜோஹன் ஆகஸ்ட் எப்பிராயீம் சீயோசி என்பவரால் 1773 ஆம் ஆண்டு கண்டுபிடிக்கப்பட்டது. இவை உறைந்து போன குளிரிலும் இனப்பருக்கம் செய்யும் தன்மையைப் பெற்றுள்ளது.\n\nஇவற்றுக்கு 8 கால்கள் இருக்கின்றன. ஒவ்வொரு கால்களிலும் நான்கு முதல் எட்டு நகங்கள் வரை இருக்கும். இந்தக் கால்களைக் கொண்டு இது நடந்து வரும் காட்சி கரடி நடப்பது போலவே இருக்கும். இதனால் இவை இப்பெயர் பெற்றன. பாசிகள் மீதும், சிறு சிறு நுண்ணுயிரிகள் மீதும் தன் உடம்பில் இருந்து சுரக்கும் திரவத்தைப் பரப்பி அதனை உணவாக்கிக் கொள்கிறன. உணவும் தண்ணீரும் இல்லாமல் 30 ஆண்டுகள் வரை இவற்றால் உயிர்வாழ முடியும். நீர்ச்சத்து ஒரு சதவீதத்திற்குக் கீழ் குறையும்போதுதான் இவை மரணமடைகின்றன.\n\nஇந்த உயிரி 150 டிகிரி செல்சியஸ் வெப்பநிலையிலும் வாழ்கிறது. மேலும் மைனஸ் 200 டிகிரி செல்சியஸ் வெப்ப நிலையிலும் வாழக்கூடியதாக இது உள்ளது. மனிதர்கள் பத்து அலகு அணுக் கதிரிவீச்சலேயே மரணம் அடைவார்கள். ஆனால், இது 5,000 அலகு கதிரியக்கத்தையும் தாங்கக்கூடியதாக உள்ளது. இவை வெயில், மழை, பனி, புயல், தகிக்கும் எரிமலைகள், பனிபடர்ந்த மலைகள், ஆழ்கடல்கள், காற்றே இல்லா வான்வெளி என எல்லா இடங்களிலும் வாழும் தகவமைப்பை பெற்று, உலகம் முழுவதும் இந்த நீர்க்கரடிகள் காணப்படுகின்றன. இமயமலையில் 6,000 மீட்டர் உயரத்தில் பனி உறைந்த பிரதேசத்திலும், ஆழ்கடலில் 4,000 மீட்டர் ஆழத்தில் இவை வாழ்கின்றன. ஆராய்ச்சிக்காகச் சில நீர்க்கரடிகள் வான் வெளியில் ஆய்வாளர்கள் வைத்து, பத்து நாட்களுக்குப் பிறகு மீண்டும் பூமிக்கு எடுத்து வந்தபோது ஒரு நீர்க்கரடி கூட சாகவில்லை. இதனால் இதற்கு ‘வான் கரடி’ என்ற பெயரும் வந்தது.\n\n\n"}
{"id": "319365", "url": "https://ta.wikipedia.org/wiki?curid=319365", "title": "நேபாள இராச்சியம்", "text": "நேபாள இராச்சியம்\n\nநேபாள இராச்சியம் (\"Kingdom of Nepal\") (), காத்மாண்டு சமவெளியின் மல்லர் வம்ச மன்னர்களை எதிர்த்து, 1767 - 1768களில் நடைபெற்ற கீர்த்திப்பூர் போர், காட்மாண்டுப் போர் மற்றும் பக்தபூர் போர்களின் முடிவில், நேபாளப் பகுதிகளை ஒன்றினைத்து, ஷா வம்சத்து கோர்க்கா நாட்டு மன்னர் பிரிதிவி நாராயணன் ஷா 1768-இல் சேத்திரிகளின் துணையுடன் நேபாள இராச்ச்சியத்தை நிறுவினார். தற்கால நேபாளத்தில் 2008-இல் முடியாட்சி முறை ஒழிக்கப்படும் வரை, 240 ஆண்டுகள் ஷா வம்சத்து மன்னர்கள் நேபாள இராச்சியத்தை ஆண்டனர். \n\n1847 முதல் ஷா வம்சத்து நேபாள மன்னர்களை கைப்பாவையாகக் கொண்டு, ராணா வம்சத்தவர்கள் 1951 முடிய நேபாள இராச்சியத்தை நிர்வகித்தனர். \n\nSection::::வரலாறு.\nSection::::ஷா வம்ச ஆட்சி.\nநேபாள இராச்சியத்தின் ஷா வம்சத்து பிரிதிவி நாராயணன் ஷா உள்ளிட்ட கோர்க்கா மன்னர்கள், மேற்கில், வட இந்தியாவின் இமாச்சலப் பிரதேசத்தின் காங்கிரா, குமாவான், சிர்மூர் மற்றும் கார்வால் பகுதிகளையும், கிழக்கில் சிக்கிம் நாட்டை வென்று நேபாளத்துடன் இணைத்தனர். கோர்க்கா அரசு உச்சத்தில் இருக்கையில், கிழக்கில் டீஸ்டா ஆறு முதல் மேற்கில் சத்லஜ் ஆறு வரையும், தெற்கில் இமயமலையின் தெராய் சமவெளிப் பகுதிகள் வரை பரவியிருந்தது.\n\nSection::::நாட்டை விரிவாக்குதல்.\nகீர்த்திப்பூர் போர், பக்தபூர் போர் மற்றும் காட்மாண்டுப் போர்களில், ஷா வம்சத்தின் கோர்க்கா மன்னர் பிரிதிவி நாராயணன் ஷா மற்றும் அவரது மகன்கள் பிரதாப் சிங் ஷா மற்றும் ராணா பகதூர் ஷா ஆகியோர், மல்லர் வம்சத்தினர் ஆண்ட காத்மாண்டு சமவெளியைக் கைப்பற்றி, தங்களது தலைநகரை காட்மாண்டிற்கு மாற்றினர்.\n\nபின்னர் ஷா வம்சத்தினர், நேபாளத்தின் மேற்கில் உள்ள கார்வால், குமாவுன், சிர்மூர் நாடுகளையும், கிழக்கில் உள்ள சிக்கிம் மற்றும் டார்ஜிலிங் பகுதிகளையும் கைப்பற்றி அகண்ட நேபாள இராச்சியத்தை நிறுவினர். \n\nதிபெத் பகுதியின் மலைக்கணவாய்களையும், உள் திங்கிரி சமவெளியின் கட்டுப்பாட்டுகள் குறித்து, சீனாவின் குயிங் பேரரசுக்கும் - நேபாள அரசுக்குமிடையே நடந்த போரில், நேபாள இராச்சியம் வெற்றியை இழந்தது. நேபாளத்திற்கு ஏற்பட்ட இப்பின்னடைவால், 1816இல் ஏற்பட்ட நேபாள - சீன உடன்படிக்கையின்படி, நேபாள இராச்சியம், திபெத் மீதான கட்டுப்பாட்டை இழந்தது.\n\nSection::::ஆங்கிலேய-நேபாளப் போர்.\nகிழக்கிந்தியக் கம்பெனியின் ஆட்சியின் போது, நேபாள இராச்சியத்தின் எல்லைப்புறத்தில் இருந்த குறுநில மன்னர்கள், தங்கள் நாட்டை பிரித்தானிய இந்தியா அல்லது நேபாள இராச்சியத்துடன் இணைப்பது குறித்தான முடிவில், கிழக்கிந்திய கம்பெனி ஆட்சியாளர்களுக்கும் நேபாள இராச்சியத்திற்கும் இடையே தோன்றிய கருத்து மோதல்கள், 1814-1816-இல் ஆங்கிலேய-நேபாளப் போருக்கு வித்திட்டது. \n\nபோரின் முடிவில் இருதரப்புக்குமிடையே ஏற்பட்ட சுகௌலி ஒப்பந்தப்படி, நேபாள இராச்சியம் கைப்பற்றியிருந்த மொரங், சிக்கிம், டார்ஜிலிங், கார்வால் மற்றும் சிர்மூர் பகுதிகளை கம்பெனி ஆட்சியாளர்களுக்கு விட்டுக் கொடுத்தது. மேற்கு தராய் பகுதி ஆங்கிலேயர்களுக்கு விட்டுத் தரப்பட்டதால், ஆண்டு ஒன்றுக்கு இரண்டு இலட்சம் ரூபாய், நேபாள இராச்சியத்திற்கு, நட்ட ஈடு வழங்க கம்பெனி ஆட்சியினரால் ஒப்புக் கொள்ளப்பட்டது.\n\nSection::::பரம்பரை முதலமைச்சர்கள் & தலைமைப் படைத்தலைவர்கள்.\nஷா வம்ச மன்னர்களின் பிரதம அமைச்சர்களாகவும், தலைமைப் படைத்தலைவர்களாகவும் தாபா வம்சத்தின் பீம்சென் தபாவும் அவரது வாரிசுகளும், 1806 முதல் 1846 முடிய பதவியில் இருந்தனர். பின்னர் 1846 முதல் ராணா வம்சத்தினர், ஷா வம்ச மன்னர்களின் பரம்பரை தலைமை அமைச்சர்களாகவும், தலைமைப் படைத்தலைவர்களாகவும் செயல்பட்டனர்.\n\nஅரசியல் வீழ்ச்சியின் காரணமாக ஷா வம்சத்தின் மன்னராட்சி நிலைகுழைந்த போது, 1843-இல் ராணா வம்சத்து ஜங் பகதூர் ராணா மற்றும் அவரது வம்சத்தினர் 1846 முதல் 1951 முடிய நேபாள இராச்சியத்தின் தலைமை நிர்வாகிகளாக முழு அதிகாரத்துடன் செயல்பட்டனர்.\n\nSection::::ராணா வம்ச ஆட்சி 1846–1951.\nநேபாள அரச குடும்பத்திற்குள் கோஷ்டி பூசல் கிளம்பியதன் விளைவாக, 1846ஆம் ஆண்டில் நேபாள தலைமைப் படைத்தலைவர் ஜங் பகதூர் ராணாவை, பதவியிலிருந்து நீக்க, நேபாள அரசி தீட்டிய சதித்திட்டம் வெளிப்பட்ட காரணத்தினால், நேபாள நாட்டு இராணுவத்திற்கும், நேபாள நாடு அரசியின் விசுவாசப் படைகளுக்கும் நடந்த கைகலப்பில் நேபாள முதலமைச்சர் பதே ஜங் ஷா மற்றும் மெய்க்காப்பாளர்கள் நாற்பது வரை படுகொலை செய்யப்பட்டனர். இதனை கோத் படுகொலைகள் என நேபாள வரலாற்றில் குறிப்பிடப்படுகிறது. சதித் திட்டத்தை நிறைவேற்றிய நேபாள படைத்தலைவர் ஜங் பகதூர் ராணா நிறுவிய ராணா வம்சத்தவர்கள், நேபாள மன்னர்களை கைப்பாவையாக்கிக் கொண்டு நேபாள இராச்சியத்தை 1846 முதல் 1951 முடிய ஆட்சி செய்தனர்.\n\nநேபாள இராச்சியத்தினர், 1857 சிப்பாய் கிளர்ச்சியை அடக்க, நேபாள நாட்டு கூர்க்கா படைகள் ஆங்கிலேயர்களுக்கு உதவின. பின்னர் முதல் மற்றும் இரண்டாம் உலகப் போர்களில், நேபாள இராச்சியம், பிரித்தானியப் பேரரசுக்கு உதவியது. அதற்கு கைம்மாறாக பிரித்தானிய அரசு, நேபாளி அல்லாத மக்கள் வாழும் தெராய் சமவெளிப் பகுதிகளை, நேபாளத்திற்கு பரிசாக வழங்கியது.\n\nSection::::நேபாளம்.\nகி பி 1930-இல் நேபாள இராச்சியத்தின் இயற்பெயரான கோர்க்கா எனும் பெயரை நேபாளம் என மாற்றப்பட்டது. நாட்டின் தலைநகராக காத்மாண்டு விளங்கியது.கோர்க்கா சர்க்கார் என்பதை நேபாள அரசு எனப் பெயர் மாற்றம் செய்யப்பட்டது.\n\nSection::::முதல் ஜனநாயக இயக்கம் 1950–1960.\n1940ஆம் ஆண்டின் பிற்பகுதியில், ராணா வம்ச முடியாட்சிக்கு எதிராக, ஜனநாயக அரசு முறை நடைமுறைப்படுத்திடவும், அரசியல் கட்சிகள் மற்றும் மக்கள் இயக்கங்கள் போராட்டங்கள் துவங்கின. 1950இல் சீனா, திபெத்தை ஆக்கிரமித்த போது, இந்திய அரசு, நேபாளத்தில் தன் ஆதிக்கத்தை வளர்த்துக்கொள்ள, மன்னர் திருபுவனையும், நேபாளி காங்கிரஸ் கட்சியின் புதிய பிரதமரின் தலைமையிலான நேபாள அரசையும் ஆதரித்தது.\n\nSection::::பஞ்சாயத்து ஆட்சிக் காலம் 1960–1990.\n1955 முதல் 1972 முடிய நேபாள மன்னராக இருந்த மகேந்திரா, நேபாள அரசின் நிர்வாகத்தை ஏற்று நடத்த, அரசியல் கட்சிகள் சார்பற்ற பஞ்சாயத்து ஆட்சி முறை அமைப்பை 1960இல் உருவாக்கினார். இப்பஞ்சாயத்து அமைப்பு, நேபாளத்தை 1990 முடிய நிர்வகித்தது. 1972 முதல் 2001 முடிய நேபாள மன்னராக இருந்த வீரேந்திரரின் காலத்தில், \"ஜன் அந்தோலான்\" எனும் மக்கள் இயக்கத்தின் நீண்டகால போராட்டத்திற்குப் பின் மன்னர் பிரேந்திரா, அரசியல் அமைப்புச் சட்டத்தில், திருத்தங்கள் மேற்கொண்டு, மே 1991இல் பல அரசியல் கட்சிகள் கொண்ட நாடாளுமன்றம் அமைக்கப்பட்டது.\n\nSection::::இரண்டாம் ஜனநாயக இயக்கம்.\n1996ஆம் ஆண்டில் நேபாள கம்யுனிஸ்ட் கட்சி (மாவோயிஸ்ட்), மன்னரின் கீழ் இயங்கும் நாடாளுமன்ற நடைமுறையை நீக்க, மக்கள் குடியரசு அமைய மக்கள் புரட்சி செய்தனர். இதனால் நேபாளம் முழுவதும் நீண்டகாலம் நடந்த உள்நாட்டுப் போரில் 12,000 பேர் கொல்லப்பட்டனர்.\n\n1 சூன் 2001இல் நேபாள அரண்மனையில் நேபாள அரச குடும்பத்தில் நடந்த படுகொலைகளில், மன்னர் வீரேந்திரர், ராணி ஐஸ்வரியா மற்றும் ஏழு அரச குடும்ப உறுப்பினர்கள் படுகொலை செய்யப்பட்டனர். இப்படுகொலைகளுக்கு காரணமான பட்டத்து இளவரசர் தீபேந்திரா, மூன்று நாட்களுக்குப் பின்னர் தற்கொலை செய்து கொண்டார்.\n\nமன்னர் வீரேந்திராவின் இறப்பிற்கு பின், அவரது சகோதரர் ஞானேந்திரா நேபாள மன்னராக பட்டமேற்றார். நேபாள பொதுவுடமைக் கட்சியின் வன்முறைகளை ஒடுக்க, 1 பிப்ரவரி 2005இல் மன்னர் ஞானேந்திரர் நேபாள நாடாளுமன்றத்தை கலைத்து விட்டு, அனைத்து ஆட்சி அதிகாரங்களை தன் கையில் எடுத்துக் கொண்டார்.\n\nSection::::கூட்டாச்சி ஜனநாயக குடியரசு.\nநேபாள ஜனநாயக இயக்கத்தின் தொடர் போராட்டம் காரணமாக, மன்னர் ஞானேந்திரா நேபாள நாட்டின் முடியாட்சியை துறந்து, நேபாள நாட்டின் ஆட்சியை மக்களிடம் ஒப்படைத்தார். 24 ஏப்ரல் 2006இல் முடக்கப்பட்டிருந்த நாடாளுமன்றம் மீண்டும் செயல்படத் துவங்கியது. 18 மே 2006இல் நேபாள நாடாளுமன்றம் கூடி, மன்னரின் அனைத்து அதிகாரங்களை பறித்து, நேபாளத்தை மதச்சார்பற்ற நாடாக அறிவிக்கப்பட்டது. 28 டிசம்பர் 2007 அன்று நேபாள அரசியல் சட்டத்தின் பிரிவு 159இல் திருத்தம் மேற்கொண்டு, நேபாள நாட்டை, கூட்டுக் குடியரசு நாடாக அறிவித்து, முடியாட்சி முறை ஒழிக்கப்பட்டது.\n\nSection::::புவியியல்.\nஇமயமலையில் செவ்வக வடிவத்தில் அமைந்த நேபாள இராச்சியத்தின் நீளம் 800 கிலோ மீட்டராகவும்; அகலம் 200 கிலோ மீட்டராகவும், மொத்தப் பரப்பளவு 147,181 சதுர கிலோ மீட்டராகவும் உள்ளது. புவியியல் ரீதியாக நேபாள இராச்சியம், மலைகள், மலைச்சார்ந்த பகுதிகள், சமவெளிப் பகுதிகள் என மூன்று நிலப்பரப்பாக பிரிக்கப்பட்டுள்ளது.\n\nகோசி ஆறு, கண்டகி ஆறு, காக்ரா ஆறு மற்றும் பாக்மதி ஆறு என நான்கு பெரிய ஆறுகள் நேபாள இராச்சியத்தின் சமவெளிப் பகுதிகளை வளப்படுத்துகிறது.\n\nநேபாள இராச்சியத்தில் இமயமலையின் மகாபாரத மலைத்தொடர், சிவாலிக் மலை, எவரெஸ்ட் மலைகள் அமைந்துள்ளது.\n\nSection::::நேபாள மாவட்டங்கள், மண்டலங்கள் மற்றும் வளர்ச்சிப் பிராந்தியங்கள்.\nநிர்வாக வசதிக்காக நேபாளம், 75 மாவட்டங்களாகவும், 14 மண்டலங்களாகவும், 5 வளர்ச்சிப் பிராந்தியங்களாகவும் பிரிக்கப்பட்டுள்ளது.\n\nSection::::பொருளாதாரம்.\nநேபாள இராச்சியத்தின் பொருளாதாரம் 76% விழுக்காடு வேளாண்மையைச் சார்ந்துள்ளது. மொத்த உள்நாட்டு உற்பத்தியில், வேளாண்மை 39%, சேவை அமைப்புகள் 41%, தொழிற்சாலைகள் 22% பங்கு வகிக்கிறது. \n\nSection::::மக்கள் தொகையியல்.\nசூலை 2005-ஆம் மக்கள் தொகை கணக்கெடுப்பின் படி, நேபாள இராச்சியத்தின் மொத்த மக்கள் தொகை27,676,547-ஆக இருந்தது. ஆயிரம் ஆண்களுக்கு 1060 பெண்கள் எனும் விகிதத்தில் பாலின விகிதம் இருந்தது.எழுத்தறிவு 53.74 விழுக்காட்டாகவும் இருந்தது.\n\nSection::::இனக் குழுக்கள்.\nநேபாள இராச்சியத்தில் மலை பிராமணர்கள் 12.5%, மகர் மக்கள் 7%, தாரு மக்கள் 6.6%, தமாங் மக்கள் 5.5%, நேவார் மக்கள் 5.4%, காமி மக்கள் 3.9%, யாதவர்கள் 3.9%, மற்றவர்கள் 32.7%, வெள்ளை நேபாளிகள் 2.8% ஆகவும் உள்ளனர்.\n\nSection::::மொழிகள்.\nநேபாள இராச்சியத்தில் ஆட்சி மொழியான நேபாள மொழி 47.8% நேபால் பாசா 3.6%, மைதிலி மொழி போஜ்புரி 7.4%, தாரு மொழி 5.8%, தாகுரா மொழி 5.8%, தமாங் மொழி 5.1%, மகர் மொழி 3.3%, அவதி மொழி 2.4%, பிற மொழிகள் 10%, வகைப்படுத்தாத மொழிகள் 2.5% அளவிலும் பேசப்படுகிறது.\n\n"}
{"id": "319371", "url": "https://ta.wikipedia.org/wiki?curid=319371", "title": "தமிழ்நாடு சட்டமன்ற இடைத்தேர்தல்கள், 2016-21", "text": "தமிழ்நாடு சட்டமன்ற இடைத்தேர்தல்கள், 2016-21\n\nSection::::திருப்பரங்குன்றம் இடைத்தேர்தல் 2016.\nதிருப்பரங்குன்றம் தொகுதி அதிமுக வேட்பாளர் எஸ். எம். சீனிவேல் 2016 தமிழ்நாடு சட்டமன்றத் தேர்தலில் வெற்றிபெற்றார் ஆனால் பதவி ஏற்கும் முன்பு மே 25 ஆம் தேதி மரணம் அடைந்தார் இதை அடுத்து திருப்பரங்குன்றம் தொகுதிக்கு இடைத்தேர்தல் 2016 நவம்பர் 19 அன்று நடந்தது. ஆளும்கட்சியான அதிமுக வேட்பாளர் ஏ. கே. போஸ் வெற்றி பெற்றார்.\n\nSection::::டாக்டர். ராதாகிருஷ்ணன் நகர் சட்டமன்றத் தொகுதி இடைத்தேர்தல், 2017.\nஇத்தொகுதியின் உறுப்பினரும், தமிழக முதல்வருமான ஜெயலலிதா 2016 திசம்பர் 5 அன்று காலமானதையடுத்து இத்தொகுதிக்கு தேர்தல் 2017 ஏப்ரல் 12 அன்று நடைபெறும் என அறிவிக்கப்பட்டது, ஆனாலும், வாக்காளர்களுக்கு பணம், மற்றும் பொருட்கள் கொடுக்கப்பட்டதாக வந்த முறைப்பாடுகளை அடுத்து தேர்தலை நிறுத்துவதாக ஏப்ரல் 9 அன்று இந்தியத் தேர்தல் ஆணையம் அறிவித்தது.\n\n2017ஆம் ஆண்டு திசம்பர் 21 ஆம் தேதி நடைபெற்றது. தேர்தலில் அ.தி.மு.க. சார்பில் மதுசூதனன், தி.மு.க. சார்பில் மருதுகணேஷ், பாரதிய ஜனதா சார்பில் கரு.நாகராஜன் மற்றும் சுயேட்சையாக டி. டி. வி. தினகரன், நாம் தமிழர் கட்சி சார்பில் கலைக்கோட்டுதயம் உள்ளிட்ட 59 பேர் போட்டியிட்டனர். இத்தேர்தலில் 77.5 விழுக்காடு வாக்காளர்கள் தங்கள் வாக்கினைப் பதிவு செய்தனர். டிசம்பர் 24 ஆம் தேதியன்று வாக்கு எண்ணிக்கை நடைபெற்றது. வாக்கு எண்ணிக்கை 19 சுற்றுகளாக நடந்தது. வாக்கு எண்ணிக்கை முடிவில், சுயேச்சை வேட்பாளர் டி. டி. வி. தினகரன் 89,013 வாக்குகள் பெற்று வெற்றி பெற்றுள்ளார். அவரைத் தொடர்ந்து அதிமுக வேட்பாளர் மதுசூதனன் 48,306 வாக்குகள் பெற்றுள்ளார். திமுக வேட்பாளர் மருதுகணேஷ் 24,581 வாக்குகள் பெற்று மூன்றாம் இடத்தைப் பெற்றார்.\n\nSection::::திருவாரூர் சட்டமன்ற தொகுதி இடைத்தேர்தல், 2019.\nதிருவாரூர் சட்டமன்றத் தொகுதிக்கான இடைத்தேர்தல் சனவரி 28, 2019 இல் நடைபெற்று, வாக்கு எண்ணிக்கையானது சனவரி 31 அன்று நடைபெறும் என இந்தியத் தேர்தல் ஆணையம் அறிவித்தது. பின் கஜா புயல் நிவாராணம் வழங்க வேண்டி இந்தத் தேர்தலை ரத்து செய்வதாக சனவரி 7 , 2019 இல் தேர்தல் ஆணையம் அறிவித்தது.\n\nSection::::பின்னணி.\nதிருவாரூர் சட்டமன்றத் தொகுதியின் சட்டமன்ற உறுப்பினராக இருந்த முன்னாள் தமிழக முதல்வர் மு. கருணாநிதி ஆகத்து 7 இல் மரணமடைந்தார். எனவே அந்தத் தொகுதிக்கு சனவரி 31 இல் இடைத்தேர்தல் நடைபெறும் என தேர்தல் ஆணையம் அறிவித்தது.\n\nSection::::ரத்து.\nபின் கஜா புயல் நிவாராணம் வழங்க வேண்டி இந்தத் தேர்தலை ரத்து செய்வதாக சனவரி 7 , 2019 இல் தேர்தல் ஆணையம் அறிவித்தது.\n\nSection::::மேற்கோள்கள்.\n \n"}
{"id": "319374", "url": "https://ta.wikipedia.org/wiki?curid=319374", "title": "ஒலிம்பிக் விளையாட்டுகளில் வியட்நாம்", "text": "ஒலிம்பிக் விளையாட்டுகளில் வியட்நாம்\n\nவியட்நாம் \"(Vietnam)\" 1952 இல் வியட்நாமில் நடந்த கோடைக்கால ஒலிம்பிக் போட்டிகளில் முதன்முதலாக வியட்நாமிய அரசு சார்பில் கலந்துகொண்டது. 1954 ஆன் ஆண்டு வியட்நாம் பிரிவினைக்குப் பிறகு, 1956 கோடை ஒலிபிக் முதல் 1972 கோடை ஒலிம்பிக் வரை, தென்வியட்நாம் மட்டுமே, அதாவது வியட்நாமியக் குடியரசு மட்டுமே, ஒவ்வொரு ஒலிம்பிக் விளையாட்டுக்கும் தம் விளையாட்டு வீர்ர்களை அனுப்பி போட்டியில் பங்கேற்றது.\n\n1976 ஆம் ஆண்டு வியட்நாம் ஒருங்கிணைப்புக்குப் பிறகு, வியட்நாம் சமவுடைமைக் குடியரசாக 1980 கோடை ஒலிம்பிக்கில் இருந்து ஒவ்வொரு ஒலிம்பிக் விளையாட்டிலும், 1984 ஆம் ஆண்டைத் தவிர, கலந்துகொண்டது. இப்போதைய வியட்நாமிய ஒலிம்பிக் குழு 1976இல் உருவாக்கப்பட்டது. இது பன்னாட்டு ஒலிம்பிக் குழுவால் 1979 இல் முழுமையாக ஒப்புக்கொள்ளப்பட்டது. வியட்நாம் குளிர்கால ஒலிம்பிக்கில் எப்போதுமே கலந்துகொண்ட்தில்லை.\n\n\n"}
{"id": "319379", "url": "https://ta.wikipedia.org/wiki?curid=319379", "title": "மாகுவே மண்டலம்", "text": "மாகுவே மண்டலம்\n\nமாகுவே மண்டலம் \"(Magway Region)\" மத்திய மியான்மரில் உள்ள ஒரு நிர்வாகப் பிரிவு ஆகும். முன்னதாக இந்நிர்வாகப்பிரிவு மாகுவேக் கோட்டம் என்று அழைக்கப்பட்டது. மியான்மர் நாட்டின் ஏழு கோட்டப் பிரிவுகளில், 17,306 சதுர மைல்கள் அல்லது 44,820 சதுர கிலோமீட்டர்கள் பரப்பளவுடன் மாகுவே இரண்டாவது பெரிய கோட்டமாக உள்ளது.\n\nSection::::புவியியல்.\nசுமார் 18 ° 50 '22 ° 47' கிழக்கு தீர்க்கரேகைக்கும் 93 ° 47 '95 ° 55' வடக்கு அட்சரேகைக்கும் இடையிலான அடையாள ஆள்கூறுகளில் மாகுவே பகுதி அமைந்துள்ளது. வடக்கில் சகாயிங் மண்டலமும், கிழக்கில் மாண்டலே மண்டலமும், தெற்கில் போகோ மண்டலமும், மேற்கில் இராக்கின் மற்றும் சின் மாநிலங்களும் மாகுவே மண்டலத்திற்கு எல்லைகளாக இருக்கின்றன. \n\n40 மில்லியன் ஆண்டுகளுக்கு முந்தைய உயர் பாலூட்டிகளான மனிதக் குரங்கினத்தின் தொல்பொருள் புதைப்படிவுகள் மாகுவே மண்டலத்தைச் சேர்ந்த பாண்டவுங் மற்றும் பொன்னியா பகுதிகளில் கண்டெடுக்கப்பட்டுள்ளன. இப்புதைப் படிவுகளை ஆதாரமாக முன்வைத்து, உலகத்தில் மனிதகுலம் தோன்றிய பகுதி மியான்மரே என்று அந்நாட்டு அரசு கோரி வருகிறது., மாகுவே மண்டலத்தில் உள்ள தவுங்டிவிங்யி நகரியத்தில் 2000 ஆண்டுகளுக்கு முற்பட்ட பண்டைய பையூ, பெக்தானோ-மியோ நகரத்தின் தொல்லியல் தளங்கள் காணப்படுகின்றன. மாகுவே மண்டலத்தின் வரலாறு பர்மாவின் மற்ற நிர்வாகப் பிரிவுகளின் அம்சங்களைப் பிரதிபலிக்கிறது. \n\nSection::::நிர்வாகப் பிரிவுகள்.\nமாகுவே, மின்பு, தாயெட், பகோக்கு, கங்காவ் மாவட்டங்களும், 25 நகரியங்களும், 1696 கிராம நிலப்பகுப்புப் பிரிவுகளும் சேர்ந்து மாகுவே மண்டலம் உருவாக்கப்பட்டுள்ளது. இம்மண்டலத்தின் தலைநகரம் மாகுவே ஆகும். இந்நகரத்தின் மக்கள் தொகை 1994 இல் 300000 என மதிப்பிடப்பட்டது. பகோக்கு, அவுங்லான், ஏனாங்யவுங், மின்பு முதலியன பிற முக்கிய நகரங்களாகும். \n\nSection::::மக்கள் தொகையியல்.\nமாகுவே மண்டலத்தின் மக்கள் தொகை 2014 ஆம் ஆண்டில் 39,12,711 நபர்களாக இருந்தது. இம்மக்கள் தொகையில் 95 சதவீதத்தினர் பாமர் இனக்குழுவைச் சேர்ந்த மக்களாவர். சின், இராக்கின், காரென், சான் இனமக்கள் சிறுபான்மையினராகவும் ஆங்கிலோ – பர்மிய மக்கள் மிகச் சிறுபான்மையினராகவும் இம்மண்டலத்தில் வாழ்கின்றனர். காலனித்துவக் காலத்தில் பர்மாவின் இப்பகுதியில் ஏராளமான ஆங்கிலோ பர்மிய மக்கள் வாழ்ந்தனர். இவர்கள் மேற்கத்திய எண்ணெய்த் தொழிலாளர்கள் மரபைச் சேர்ந்தவர்கள் மற்றும் அவர்களுடைய பர்மியப் பங்குதாரர்களும் ஆவர். மக்கள் தொகையில் தோராயமாக 98 சதவீதத்தினர் புத்த மதத்தைச் சேர்ந்தவர்களாகும்.\n\nSection::::போக்குவரத்து.\nமாகுவே மண்டலத்தில் ஐராவதி ஆறு முக்கியமான போக்குவரத்து அமைப்பாகச் செயல்படுகிறது. ஆற்றில் பயணம் செய்யும் பயணிகள் எண்ணிக்கையிலும் இடப்பெயர்ச்சி செய்யப்பட்ட பொருள்களில் அளவிலும் இந்நதி பெரும்பங்கு வகிக்கிறது. இம்மண்டலத்தில் உள்ள முக்கிய நகரங்களில் எல்லாம் ஐராவதி நதியின் துறைமுகங்கள் உள்ளன. \n\nமாகுவே, பகோக்கு, ஏனாங்யவுங், மின்பு, சவுக், அல்லன்மியோ, தாயெட்மியோ என்பன அவற்றில் சிலவாகும். \nஐராவதி நதி பாயாத நகரங்களில் சாலைப் போக்குவரத்து வகை மட்டுமே முக்கிய போக்குவரத்து அமைப்பாகும். இம்மண்டலம் ஐராவதி நதியால் பிரிக்கப்பட்டுள்ளது. நதியின் மேற்குப் பகுதியில் சாலை அமைப்பு சரியாக வளர்ச்சியடையவில்லை. நகரங்கள் இருவழிப் பாதையால் இணைக்கப்பட்டுள்ளன. இரங்கூன் மாண்டலே நகரங்களுக்கு எல்லா நகரங்களிலி இருந்தும் தினசரி பேருந்துகள் இயக்கப்படுகின்றன.\n\nபியாய் முதல் நியவுங் மற்றும் மைங்யான் இரயில்பாதை மாகுவேயின் கிழக்குப் பகுதி வழியாக இயங்குகிறது. தலைநகர் நய்பிய்டா, ரங்கூன், மாண்டலே நகரங்களை இப்பாதை இணைத்துச் செல்கிறது. இப்பாதை தவிர மேலும் இரண்டு வழித்தடங்கள் பகோக்கு நகரத்திலுள்ள ஐராவதி துறைமுகத்திலிருந்து வடக்கு நோக்கிச் செல்கின்றன. சகாயிங் மண்டலத்திலுள்ள சவுங்-யு வை நோக்கி ஒரு பாதையும், கியாவ், மையாங் நகரங்களைக் கடந்து மேற்கு பர்மாவிலுள்ள மைத்தா ஆற்றுப் பள்ளத்தாக்கை நோக்கி ஒரு பாதையும் செல்கின்றன. \nமாகுவே நகரத்திற்காக ஒரு சிறிய வானூர்தி நிலையம் இருக்கிறது. 113 கிலோமீட்டர் தொலைவில் இருக்கும் நியவுங்யு நகரத்தில் உள்ள பகான் வானூர்தி நிலையம் வழியாக விமானம் இங்கு வருவதுண்டு. வணிக வானூர்தி நிலையங்கள் கங்காவ், கியாக்டு, பொகோக்கு மற்றும் பவுக் நகரங்களில் இயங்குகின்றன.\n\nSection::::பொருளாதாரம்.\nமாகுவே மண்டலத்தில் பெட்ரோலியம் முக்கியமான உற்பத்திப் பொருளாக உள்ளது. இதிலிருந்து எண்னெய் மற்றும் இயற்கை எரிவாயு முதலியன தயாரிக்கப்படுகின்றன. மாண், ஏனாங்யவுங், சவுக், கியவுக்-கிவெட், இலெட்பாண்டோ, அயாதாவ் எண்ணெய் வயல் முதலியன இங்குள்ள சில எண்னெய் வயல்களாகும் \n\nமே 2002-இல் மியான்மார் பகுதியில் 10 மெகாவாட் அணு உலை மற்றும் இரண்டு ஆய்வகங்கள் கட்டுவதற்கு உதவுவதாக உருசியா ஒப்புக் கொண்டது. சிமெண்ட், பருத்தி நெசவு, மற்றும் புகையிலை, இரும்பு மற்றும் வெண்கல தொழிற்சாலைகளும் இதில் அடங்கும். பெட்ரோல் மற்றும் சமையல் எண்ணெய் அதிகமாக இங்கு உற்பத்தி செய்யப்படுவதால் \"மியான்மரின் எண்ணெய் குடம்” என்று மாகுவே பகுதி அழைக்கப்படுகின்றது. \n\nவிவசாயத்தில் எள்ளும் நிலக்கடலையும் இப்பகுதியின் முக்கியப் பயிர்களாகும். அரிசி, தினை, சோளம், சூரியகாந்தி, அவரை, பருப்பு வகைகள், புகையிலை, கள்ளு, மிளகாய், வெங்காயம், உருளைக்கிழங்கு போன்றவையும் இங்கு விளைகின்றன. சுற்றுலாத் தொழில் இங்கு அறவே நடைபெறுவதில்லை. \n\nSection::::கல்வி.\nமாகுவே மண்டலத்தில் 3859 பள்ளிக்கூடங்கள் இருப்பதாக அதிகாரப்பூர்வமான புள்ளிவிவரங்கள் தெரிவிக்கின்றன. இவற்றில் 70 மட்டுமே உயர்நிலைப் பள்ளிகளாகும். 10 சதவீத தொடக்கப்பள்ளி குழந்தைகளே இங்கு உயர்நிலைப் பள்ளியை எட்டுகின்றனர். \n\nமாகுவே மற்றும் பகோக்குவில் மட்டும் 12 கல்லூரிகளும் பல்கலைக்கழகங்களும் இடம்பெற்றுள்ளன. மாகுவே மருத்துவப் பல்கலைக்கழகம் நாட்டில் மிகமுக்கியமான ஒரு பல்கலைக்கழகமாகத் திகழ்கிறது. \n\nSection::::உடல் நலம்.\nமியான்மரில் உடல்நலம் காப்பதற்காக செய்யப்பட்டுள்ள வசதிகள் குறைவாகும். நாட்டின் மொத்த உற்பத்தியில் 0.5% முதல் 3% மட்டுமே சுகாதாரத்திற்காக செலவழிக்கப்படுகிறது\n. சுகாதாரத்தின் அடிப்படையிலான உலகத் தரவரிசையில் மியான்மர் மிகவும் கீழ்நிலையில் உள்ளது. பொதுவாக மருத்துவமனைகள் அடிப்படை வசதிகள் இல்லாமல் உள்ளன. அதிக மக்கள் தொகை கொண்ட மாகுவே மண்டலத்தில் இரங்கூன் மண்டலத்தின் மருத்துவமனைகளைவிட குறைவான படுக்கை வசதிகளே உள்ளன\n. \n"}
{"id": "319391", "url": "https://ta.wikipedia.org/wiki?curid=319391", "title": "இந்தோனேசியாவில் அறிவியல் மற்றும் தொழில்நுட்பம்", "text": "இந்தோனேசியாவில் அறிவியல் மற்றும் தொழில்நுட்பம்\n\nஇந்தோனேசியாவில் அறிவியல் மற்றும் தொழில்நுட்பம் \"(Science and technology in Indonesia)\" பல வளரும் நாடுகளைப் போல முன்னேற்றம் காணவில்லை. அறிவியல் மற்றும் தொழில்நுட்ப முன்னேற்றங்கள் உலகின் முன்னணி நாடுகளுடன் ஒப்பிட்டுப் பார்க்கக்கூடியதாகவும் இல்லை. எனினும், நாட்டின் வரலாறு முழுவதும், இங்கு அறிவியல் மற்றும் தொழில்நுட்பம் சார்ந்த குறிப்பிடத்தக்க சாதனைகள் மற்றும் பங்களிப்புகள் இருந்திருக்கின்றன. தற்போது, இந்தோனேசியக் குடியரசின் ஆராய்ச்சி மற்றும் தொழில்நுட்ப அமைச்சகம், நாட்டின் விஞ்ஞான மற்றும் தொழில்நுட்ப அபிவிருத்திக்குப் பொறுப்பேற்று செயல்பட்டு வருகிறது. 2010 ஆம் ஆண்டில் இந்தோனேசிய அரசு சுமார் 205 மில்லியன் அமெரிக்க டாலர் அளவுக்கு விஞ்ஞான மற்றும் தொழில்நுட்ப அபிவிருத்திக்காக ஒதுக்கீடு செய்தது. இத்தொகை நாட்டின் மொத்த செலவீனத்தில் ஒரு சதவீதத்திற்கும் குறைவானது ஆகும்.\n\nSection::::வரலாறு.\nவிவசாய மற்றும் கடல்சார் கலாச்சாரத்தில் வாழ்ந்த இந்தோனேசியத் தீவுநாட்டின் மக்களான இவர்கள், குறிப்பாக விவசாயம் மற்றும் கடல்சார்ந்த, சில பாரம்பரிய தொழில்நுட்பங்கள்களில் சிறந்து இருந்துள்ளனர். உதாரணமாக விவசாயத்தில், இந்தோனேசிய மக்கள், மேலும் பல இதர தென்கிழக்கு ஆசிய நாட்டு மக்கள் போலவே நெல் பயிரிடல் நுட்பத்தில் பிரபலமாக இருந்துள்ளனர். பூகிசு இன மக்களும் மக்காசார் இனத்தவரும் பினிசி எனப்படும் மரப்படகுகள் செய்யும் தொழில்நுட்பத்தில் சிறந்து விளங்கினர். போரோபுதூர் நினைவுச் சின்னமும் வேறு சில கோவில்களும் இந்தோனேசியர்களின் கட்டிடக் கலைக்குச் சான்றாக விளங்குகின்றன.\n\nசுதந்திரத்துக்குப் பிறகான நவீன இந்தோனேசியாவில், இந்தோனேசியர்களின் குறிப்பிடத்தக்க கட்டுமானத் தொழில்நுட்ப முன்னேற்றத்தை எடுத்துச்சொல்ல சில சான்றுகள் உள்ளன.\nதியோகோர்டோ ராகா சுகாவதி என்ற இந்தோனேசியப் பொறியாளர் 1980 களில் கண்டறிந்த சோசுரோபாகு எனப்படும் சாலைக் கட்டுமானத் திட்டம் மிகவும் பிரபலமானது. போக்குவரத்திற்கு பாதிப்பு ஏற்படுத்தாமல் மேம்பாலங்கள் கட்டும் இம்முறை பின்னாளில் பல நாடுகளில் பின்பற்றப்பட்டது. பிலிப்பைன்சு, மலேசியா, தாய்லாந்து, சிங்கப்பூர் முதலிய நாடுகளுக்கு ஏற்றுமதி செய்யப்பட்ட இத்தொழில் நுட்பம் 1995 இல் இந்தோனேசியாவிற்கு காப்புரிமையைப் பெற்றுக் கொடுத்தது.\n\nSection::::விண்வெளியும் போக்குவரத்தும்.\nவிண்வெளித் தொழில் நுட்பத்தில், இந்தோனேசியாவிற்கு ஒரு நீண்ட வரலாறு இருக்கிறது. தனது நாட்டு இராணுவத்திற்குத் தேவையான சிறியரக கணிணி வானூர்திகளை, சொந்த தொழில்நுட்பத்தைக் கொண்டு தயாரித்துக் கொள்ளும் ஒரே நாடாக தென்கிழக்கு ஆசியாவில் இந்தோனேசியா விளங்கியது. போயிங், ஏர்பசு விமானங்களுக்குத் தேவையான பகுதிக்கூறுகளை இந்தோனேசியாவில் 1976 இல் நிறுவப்பட்ட வானூர்தி நிறுவனத்தில் தயாரித்து பயன்படுத்தியது. எசுப்பானியாவின் வானூர்தி தயாரிப்பு நிறுவனத்துடன் இணைந்து இந்தோனேசிய வானூர்தி நிறுவனம் சி.என்.235 வகை வானூர்திகளைத் தயாரித்தது. இவ்வகை வானூர்திகள் பல நாடுகளுக்கு ஏற்றுமதி செய்யப்பட்டன. முன்னாள் இந்தோனேசியக் குடியரசுத் தலைவரான பச்சாருதீன் யூசூப் அபிபி, இந்தோனேசியாவின் வானூர்தித் தொழில்நுட்பத்தில் மிகப்பெரிய பங்களிப்பை அளித்து முக்கிய இடத்தைப் பிடித்துள்ளார். செருமனியில் பேராசியராக இருந்தபோது இப்பொருள் தொடர்பான பல ஆய்வுகளை மேற்கொண்டிருக்கிறார். வெப்ப இயங்கியல் கொள்கை தொடர்பான அபிபி காரணி, கட்டுமானம் தொடர்பான அபிபி தேற்றம், காற்று இயங்கியல் தொடர்பான அபிபி முறை முதலானவற்றை உருவாக்கியிருக்கிறார். தென்கொரிய வானூர்தி தொழிற்சாலையும் இந்தோனேசிய வானூர்தித் தொழிற்சாலையும் இணைந்து நவீன போர்விமானங்கள் தயாரிப்பில் ஈடுபட்டன\n\nஇந்தோனேசிய விமான நிறுவனமான கருடா இந்தோனேசியாவின் முன்னாள் இயக்குநரான விவேக்கோ சொய்பனோவும் ஒரு நவீனக் கண்டுபிடிப்பாளராக சிறப்புப் பெற்றுள்ளார். கருடா இந்தோனேசியா ஏர்பசு வானூர்திக்கான இருவர் பயணக் கட்டுப்பாட்டு அறையை கண்டறிந்தார்\n\nமேலும், இந்தோனேசியாவில் நன்கு வளர்ச்சியடைந்த இரயில்வே தொழிற்சாலைகள் உள்ளன. மடியுன், கிழக்கு சாவகம் போன்ற மாகாணங்களில் இந்த இரயில்வே தொழிற்சாலைகள் அமைந்துள்ளன. 1982 ஆம் ஆண்டு முதல் இத்தொழிற்சாலைகளில் பயணிகள் இரயில் பெட்டிகள் மற்றும் சரக்கு இரயில் பெட்டிகள் தயாரிக்கப்படுகின்றன. இவை மலேசியா, வங்காளதேசம் போன்ற நாடுகளுக்கு ஏற்றுமதியும் செய்யப்படுகின்றன.\n\nSection::::தகவல் தொழில்நுட்பம்.\n1970 களில் சொந்தமாக தகவல் தொழில்நுட்ப செயற்கைக் கோள்கள் வைத்திருந்த நாடுகளில் இந்தோனேசியாவும் ஒன்றாகும். 1976 ஆம் ஆண்டுமுதல் பலாப்பா என்ற இந்தோனேச்சியத் தகவல் தொழில்நுட்ப செயற்கைக்கோள்கள் இந்தோசெயற்கைக்கோள் நிறுவனத்தால் தயாரிக்கப்பட்டு, அமெரிக்காவில் இருந்து ஏவப்பட்டு வருகின்றன.\nஇணையதளத் தொழில்நுட்பத்தில், இந்நாட்டு விஞ்ஞானியான ஒன்னோ டபிள்யூ புர்போவின் முயற்சியால் இணையதள கட்டமைப்புகள் மேம்படுத்தப்பட்டு கிராமப்புறப் பகுதிகளிலும் மக்கள் இணையதள வசதியைப் பெற்றுள்ளார்கள்\n\nSection::::எந்திரனியல்.\nஇந்தோனேசிய மாணவர்களும் கூட அறிவியல் மற்றும் தொழில்நுட்பத்தில் பல சர்வதேச போட்டிகள் கலந்து வெற்றிகளை ஈட்டிவருகின்றனர். 2010 ஆம் ஆண்டில், இந்தோனேசியா கணினியியல் பல்கலைக்கழகத்தின் எந்திரன் குழு, அமெரிக்காவின் சான்பிரான்சிசுகோவில் நடைபெற்ற எந்திரன்விளையாட்டுகளில் தங்க பதக்கம் வென்றதன் மூலம் தங்கள் வெற்றிச் சாதனையை நிலைநிறுத்திக் கொண்டது. இதே விருதை இரண்டு வருடங்களுக்கு முன்பு 2009 இல், இவர்கள் வென்றிருந்தனர். 2008 இல் மற்றொரு இந்தோனேசியக்குழு இந்தியாவின் புனேயில் நடைபெற்ற போட்டியில் மூன்றாவது இடத்தைப் பிடித்து சாதனை புரிந்தது\n"}
{"id": "319420", "url": "https://ta.wikipedia.org/wiki?curid=319420", "title": "சந்தியா ராகம்", "text": "சந்தியா ராகம்\n\nசந்தியா ராகம் 1989 ஆம் ஆண்டு வெளியான ஒரு இந்திய தமிழ்த் திரைப்படமாகும். பாலு மகேந்திரா எழுதி, தயாரித்து, இயக்கிய இத்திரைப்படத்தில் சொக்கலிங்க பாகவதர், அர்ச்சனா, ஓவியர் வீர சந்தானம் ஆகியோர் முக்கிய பாத்திரங்களில் நடித்தார்கள். 1990 ஆம் ஆண்டு இடம்பெற்ற 37ஆவது தேசிய திரைப்பட விருதுகளில் இத்திரைப்படம் சிறந்த குடும்பப் படமாக தேர்ந்தெடுக்கப்பட்டது.\n\nSection::::திரைக்கதை.\n80 வயது முதியவரான சொக்கலிங்கம், தன் மனைவியின் மறைவுக்குப் பின், தான் வாழ்ந்த கிராமத்தை விட்டு நீங்கி சென்னையில் தன் அண்ணன் மகனான வாசுவின் வீட்டில் தங்குவதற்கு வருகிறார். வாசு தன் குடும்பத்துடன் ஒரு ஒண்டுக் குடித்தனத்தில் வாழ்கிறான். அவனால் தன் குடும்பத்தின் தேவைகளையே நிறைவேற்ற முடியவில்லை. இந்த நிலையில் சொக்கலிங்கத்தை ஒரு மேலதிக பாரமாக அவன் உணருகிறான். அவனது மனைவி சொக்கலிங்கம் மீது பாசமும் அனுதாபமும் கொண்டிருந்தாலும், குடும்ப நிலை காரணமாக பிரச்சனைகள் ஏற்படுகின்றன. அவர்கள் படும் கஷ்டம் காரணமாகச் சொக்கலிங்கம் ஒரு முதியோர் இல்லத்தில் சேர்ந்து கொள்கிறார். ஆயினும் பாசம் விடவில்லை. குடும்ப பாசம் எப்படி எப்படி வெளியாகிறது என்பதைச் சொல்வதே மீதிக் கதையாகும்.\n\nSection::::நடிகர்கள்.\nநடிகர் பட்டியல் திரைப்படத் தலைப்பிலிருந்து எடுக்கப்பட்டது.\n\nSection::::கருப்பொருள்.\nதிரைப்படத்தின் மையக் கரு முதுமையின் அனுபவங்களைச் சுற்றி அமைந்துள்ளது\n\nSection::::தயாரிப்பு விபரம்.\nதிரைப்படம் மிகக் குறைந்த செலவுடன் தயாரிக்கப்பட்டது. தனது முந்தைய திரைப்படங்கள் போல பாலு மகேந்திராவே வசனம், எடிட்டிங், ஒளிப்பதிவு, இயக்கம் என பல துறைகளையும் கையாண்டார். ராமசாமி கலை அம்சத்தையும், வி. எஸ். மூர்த்தி, ஏ. எஸ். லட்சுமிநாராயணன் ஆகியோர் ஒலிப்பதிவையும் மேற்கொண்டார்கள். இத் திரைப்படத்தில் பாடல்கள் இடம் பெறவில்லை. பின்னணி இசையை எல். வைத்தியநாதன் அமைத்தார்.\n\nSection::::வரவேற்பு.\n\"சந்தியா ராகம்\" இதுவரை எந்தத் திரையரங்கிலும் வெளியிடப்படவில்லை. தூர்தர்ஷன் தொலைக்காட்சியில் அவ்வப்போது ஒளிபரப்பப்பட்டு வருகிறது. 1990 ஆம் ஆண்டு சிறந்த குடும்பச் சித்திரத்துக்கான தேசிய திரைப்பட விருதை வென்றது. ஒரு வருடம் கழித்து இந்தியாவில் நடைபெற்ற சர்வதேச திரைப்பட விழாவில் இத்திரைப்படம் திரையிடப்பட்டது. 2007 ஆம் ஆண்டு தி இந்து நாளிதழுக்கு அளித்த ஒரு நேர்காணலில், \"வீடு\", \"சந்தியா ராகம்\" இரண்டு திரைப்படங்களுமே தான் அதிகம் தவறு செய்யாத, குறைந்த விட்டுக்கொடுப்புகளுடன் கூடிய திரைப்படங்கள் என பாலு மகேந்திரா குறிப்பிட்டுள்ளார்.\n\nஇந்தத் திரைப்படத்தின் மூலப் பிரதி (நெகடிவ்) இப்போது இல்லை என 2011 ஆம் ஆண்டில் பாலு மகேந்திரா கூறினார்.\n\n"}
{"id": "319433", "url": "https://ta.wikipedia.org/wiki?curid=319433", "title": "கௌடிய வைணவம்", "text": "கௌடிய வைணவம்\n\nகௌடிய வைணவம் (Gaudiya Vaishnavism), சைதன்ய வைணவம், ஹரே கிருஷ்ணா என்ற பெயர்களில் அழைக்கப்படும் வைணவப் பிரிவை கிழக்கிந்தியாவின், வங்காளம் மற்றும் ஒடிசாவில் நிறுவியர் சைதன்ய மகாபிரபு (1486–1534) ஆவார். வைஷ்ணவம் என்பற்கு விஷ்ணு அல்லது கிருஷ்ணரை வழிபடுபவர்கள் என்று பொருள். கௌடிய வைஷ்ணவத்தின் தத்துவங்கள் பகவத் கீதை மற்றும் பாகவத புராணத்தை அடிப்படையாகக் கொண்டது. \n\nமுழு முதற் கடவுளான கிருஷ்ணர் மீது பக்தி செலுத்துவதே, பிறவிச்சுழற்சியிலிருந்து விடுபடுதற்கான ஒரே வழி என கௌடிய வைணவத்தின் நம்பிக்கை ஆகும். \n\nSection::::அசிந்திய-பேத-அபேதம்.\nஅசிந்திய-பேத-அபேதம் (Achintya-Bheda-Abheda) எனும் வேதாந்த தத்துவத்தை கௌடிய வைணவம் கொண்டுள்ளது. இத்தத்துவத்தின் படி, பரம்பொருளான கிருஷ்ணர் அல்லது விஷ்ணு, வேறுபட்டவன் என்றோ அல்லது வேறுபடாதவன் என்றோ அறிவது அறிவுக்கு எட்டாதது என்பதே கௌடிய வைணவ மரபின் தத்துவம். \n\n\n\n\n"}
{"id": "319441", "url": "https://ta.wikipedia.org/wiki?curid=319441", "title": "காலிதா சியா", "text": "காலிதா சியா\n\nபேகம் காலிதா சியா (\"Khaleda Zia\", பஒஅ: kʰaled̪a dʒia; பிறப்பு 15 ஆகத்து 1945), வங்காளதேச அரசியல்வாதி ஆவார். இவர் 1991 முதல் 1996 வரையிலும் பிறகு 2001 முதல் 2006 வரையிலும் வங்காளதேசத்தின் தலைமை அமைச்சராக இருந்தார். 1991ல் இவர் பதவியேற்ற போது, அந்நாட்டின் தலைமை அமைச்சரான முதல் பெண்ணாகவும் இசுலாமிய உலகிலேயே மக்களால் தேர்ந்தெடுத்தக்கப்பட்ட அரசு ஒன்றின் தலைமை அமைச்சரான இரண்டாவது பெண்ணாகவும் (1988–1990 இல் பாக்கித்தானின் தலைமை அமைச்சராக விளங்கிய பெனசீர் பூட்டோவுக்குப் பிறகு) விளங்கினார். இவரது கணவர் சியாவூர் இரகுமான் குடியரசுத் தலைவராக இருந்தபோது, \"நாட்டின் தலைமகள்\" எனும் தகுதியினைக் கொண்டிருந்தார். இரகுமானால் 1970களில் தொடங்கப்பட்ட வங்காளதேச தேசியவாதக் கட்சியின் அவைமுன்னவராகவும் தலைவராகவும் தற்போது இருக்கிறார்.\n"}
{"id": "319449", "url": "https://ta.wikipedia.org/wiki?curid=319449", "title": "அமதான் மாகாணம்", "text": "அமதான் மாகாணம்\n\nஅமாதான் மாகாணம் \"(Hamadan Province, பாரசீகம்: استان همدان‎:)\" ஈரான் நாட்டின் 31 மாகாணங்களில் ஒரு மாகாணம் ஆகும். அமாதான் நகரம் இம்மாகாணத்தின் மையமாக செயல்படுகிறது. 19546 கிலோமீட்டர் பரப்பளவு கொண்ட அமாதான் மாகாணத்தில் 1996 ஆம் ஆண்டில் மக்கள் தொகையாக 1.7 இலட்சம் நபர்கள் இருந்ததாகவும், 17,58,268 நபர்கள் இருந்ததாக 2011 ஆம் ஆண்டின் மக்கள் தொகைக் கணக்கெடுப்பும் தெரிவிக்கின்றன. ஈரான் நாட்டின் நிர்வாக வசதிக்காக, 2014 ஆம் ஆண்டு பிரிக்கப்பட்ட ஐந்து மண்டலங்களில் இம்மாகாணம் நான்காவது மண்டலத்தில் வைக்கப்பட்டது.\nஅமாதான், தூசெர்கான், நகாவந்து, மலாயெர், அசாதாபாத்து, பகர், பாமெனின், இரசான், கபுத்ரகாங்கு போன்றவை இம்மாகணத்தின் பெரிய நகரங்களாகும்.\n\nSection::::புவியியல்.\nவடமேற்கிலிருந்து தென்மேற்கை நோக்கிச் செல்லும் அல்வாண்டு மலையின் உயரப்பகுதியில் அமாதான் மாகணம் அமைந்துள்ளது. உலகின் மிகப்பெரிய மலைத்தொடர்களில் ஒன்றான ஈரான் நாட்டின் சக்ரோசு மலைத்தொடரில் ஒரு பகுதி அல்வாண்டு மலையாகும். \nஅமதானில் மிதவெப்ப சூடான கோடை காலமும் அதனுடன் ஒப்பீட்டத்தக்க அளவில் குளிர் காலமும் நிலவுகிறது. \n\nSection::::மக்கள் தொகையும் மொழிகளும்.\nSection::::மக்கள் தொகையியல்.\nகவுண்டிகள் எனப்படும் பெருநகரங்களில் , மலாயெர் மாவட்டம் 310000 நபர்கள். நகாவந்து மாவட்டம் 200000 நபர்கள், அமாதான் மாவட்டம் 700000 நபர்கள், தூசெர்கான், அசாதாபாத்து மாவட்டங்கள் கிட்டத்தட்ட 150000 நபர்கள், இரசான், கபுத்ரகாங்கு, பகர் மாவட்டம் ஒவ்வொன்றும் சுமார் 120000 முதல் 140000 நபர்கள் வரையும் மக்கள் தொகையாகக் கொண்டுள்ளன.\n\n1997 ஆம் ஆண்டின் அலுவல்பூர்வ புள்ளி விவரங்களின் அடிப்படையில் அமாதான் மாவட்டத்தில் அப்பொழுது 5634444 நபர்கள் வழ்ந்ததாக கணக்கிடப்பட்டது.\n\n\n\n\n\n\n\n\n\n\n\n\nSection::::வரலாறு.\nஈரான் மற்றும் அதன் நாகரிகத்தின் மிக பழமையான பகுதிகளில் அமாதான் மாகாணமும் ஒன்றாகும். இந்த பகுதியில் காணப்படும் எச்சங்கள் இந்த உண்மையை உறுதி செய்கின்றன. மெதியாவில் வாழ்ந்த மெதியர்கள் பாரசீகர்களுடன் கூட்டு சேர்வதற்கு முன்னர் அவர்களின் கூடுமிடமாக இருந்த எக்பாடனா மட்டும் இன்றைய அமாதானில் எஞ்சியிருக்கிறது. எக்பாடானவை அரசர் யாம்சித் கட்டியதாக கவிஞர் பெர்தோசி சொல்கிறார்.\nமுற்காலத்தில் இங்கே ஒரு கோட்டை இருந்ததாக வரலாற்று பதிவுகள் சொல்கின்றன. ஆஃப்ட் எசார் என்ற பெயரிலான அக்கோட்டையில் ஆயிரம் அறைகள் இருந்ததாகவும் அதன் ஆடம்பரம் பாபிலோன் கோபுரத்திற்கு சமமானதாகவும் இருந்தது என்றும் நம்பப்படுகிறது. \n\nநகரின் கட்டமைப்புகள் கி.மு. 700 முதல் ஆட்சிபுரிந்த மெதிய அரசர் தியா ஆக்குடன் தொடபுடையதாக அறியப்படுகிறது. கிரேக்கப் பதிவுகளின்படி இந்நிலப்பகுதியானது எக்படான் பகுதி என்று குறிக்கப்படுகிறது.\nபார்த்தியன் காலத்தில், சிதெசிபோன் பாரசீகத்தின் தலைநகராக மாறியது, மற்றும் பார்த்தியன் ஆட்சியாளர்களின் கோடைக்கால தலைநகரமாகவும் வசிப்பிடமாகவும் அமாதான் கருதப்பட்டது. பார்தியர்களுக்கு பிறகு, சசானித்துகள் அதேபோல தங்கள் கோடை அரண்மனைகளை அமாதானில் கட்டினார்கள். \n\n633 ஆம் ஆண்டில் நகாவந்து போர் நடந்த போது அமாதான் அரேபியர்களால் கைப்பற்றப்பட்டது. சில காலம் அமாதான் செழித்தும் சில நேரங்களில் அதன் செழிப்பு மங்கியும் இருந்துள்ளது. புவாய்கிட்டுகளின் காலத்தில் அமாதான் ஏராளமான சேதங்களைக் கண்டது. 11-வது நூற்றாண்டில், செல்யூக்கர்கள் தலைநகர் பாக்தாத்தை மீண்டும் அமாதானுக்கு மாற்றினார்கள். \n\nஒவ்வொரு ஆட்சி மாற்றத்தின் பொதும் அமாதான் நகரத்தின் நிலை கேள்விக்குறியாகவே இருந்து வந்துள்ளது. தைமூர்களின் படையெடுப்பின் போது முற்றிலுமாக இந்நகரம் அழிக்கப்பட்டது. ஆனால் சபாவித் சகாப்தத்தில் இந்த நகரம் மீண்டும் ஒருமுறை தழைத்தது. 18 ஆம் நூற்றாண்டில், அமாதான் ஒருமுறை ஓட்டோமன்களுக்கு தாரைவார்க்கப்பட்டது.. ஈரான் மற்றும் ஓட்டோமான்கள் இடையே சமாதான ஒப்பந்தம் ஏற்பட்டதால் நாதிர்சா மீண்டும் இதைக் கைப்பற்றினார்.\n\nSection::::இன்றைய அமாதான்.\nஇன்றைய அமாதான் மாகாணத்தில் 18,20,000 நபர்கள் வாழ்கின்றனர். நிர்வாக வசதிக்காக இம்மாகாணம் 8 நிர்வாக கோட்டங்களாகப் பிரிக்கப்பட்டுள்ளது. இக்கோட்டங்கள் மேலும் மாவட்டம் என்ற துணைப்பிரிவுகள் 23 ஆக பிரிக்கப்பட்டு இயங்குகிறது. \n\n"}
{"id": "319454", "url": "https://ta.wikipedia.org/wiki?curid=319454", "title": "தோங் சோன் பண்பாடு", "text": "தோங் சோன் பண்பாடு\n\nதோங் சோன் பண்பாடு \"(Đông Sơn culture)\"' அல்லது ( \"கிழக்குமலைப் பண்பாடு\",என்பது தோங் சோன் எனும் ஊரின் பெயரால் வழங்கப்படுகிறது. இது பண்டைய வியட்நாமின் வெண்கலக் காலப் பண்பாடாகும். இது வட வியட்நாமில் சிவப்பு ஆற்றுப் படுகையில் கி.மு 700 முதல் கி.மு 500 இல் தொடங்கி கி.பி முதல் நூற்றாண்டு வரை நிலவியது. இது முந்தைய வியட்நாமின் பெயரான வான் இலாங்கின் கடைசிப் பண்பாடாகும். இது மற்றொரு வியட்நாம் அரசாகிய ஔ இலாக் பகுதியுள்ளும் பரவியிருந்த்து. இதன் தாக்கம் கடல்சார்ந்த பகுதிகள் உட்பட்ட தென்கிழக்கு ஆசியாவின் மற்ற பகுதிகளிலும் கி. மு 1000 முதல் கி.மு முதல் நூற்றாண்டு வரை பரவிக் காணப்பட்டது.\n\nஇலாக் அல்லது இலாக் வியட் என வழங்கப்பட்ட தோங் சோன் மக்கள், நெல் பயிரிடுவதிலும் நீர்யானை, பன்றிக் கால்நடை வளர்ப்பிலும் மீன் பிடித்தலிலும் நீண்ட திமில் படகு ஓட்டுவதிலும் வெண்கல வார்ப்புத் தொழிலிலும் கைதேர்ந்தவர். இது தோங் சோன் முரசு வட வியட்நாமில் இருந்து தென்சீனம் வரை கிடைப்பதில் இருந்து தெளிவாகிறது.\n\nதோங் சோன் பண்பாட்டுக்குத் தெற்கே முதனிலைச் சாம் சா குய்ன் பண்பாடு நிலவியது.\n\nSection::::தோற்றம்.\nபண்டைய வெண்கல வார்ப்புகளில் இருந்து தோங் சோன் பண்பாடு தோன்றியது. கிழக்காசிய வெண்கல வார்ப்புகள் வட சீனாவில் தோன்றியது என மரபுக் கோட்பாடு கருதுகிறது. என்றாலும் 1970களில் தாய்லாந்தில் நட்த்தப்பட்ட தொல்லியல் சான்றுகளின்படி, முதலில் வெண்கல வார்ப்புகள் முதலில் தென்கிழக்காசியாவில் தோன்றியமை கண்டறியப்பட்டது. தோங் சோன் வெண்கலத் தொழில். கி.மு 700 முதல் 500 வரை நிலவிய கோ முன் பண்பாட்டுக் காலத்தில் இணையாகத் தோன்றியதாகும். இதில் வெண்கலக் கோடரிகளும் ஈட்டிகளும் கத்திகளும் அடங்கும். இதைத் தொடர்ந்து வெண்கல கடபாறைகளும் வாள்களும் முரசுகளும் வெண்கலக் கலங்களும் கி.மு 500-0 கால அளவில் உருவாகின. கடைசியாக, சீன இலச்சினைகளும் நாணயங்களும் கண்ணாடிகளும் கி.பி முதல் நூற்றாண்டில் தோன்றின.\n\nவெண்கல முரசுகள் போர்க்களத்தில் பயன்படுத்தப்பட்டன. விருந்துகளின் போதும் இரங்கல் நிகழ்ச்சிகளிலும் போர்த்தளபதி முரசியக்கி போர்வீர்ர்களை அணிதிரட்டுவர். \"முரசுகளின் காட்சிகள் வார்ப்படக் கலைஞர்களின் உயர்திறனைக் காட்டுகின்றன. தோங் சோன் தலைவர்கள் அவர்களைத் தேர்ந்தெடுத்துப் புரந்த்தும் விளங்குகிறது\" இதற்குப் பயன்பட்ட மெழுகு வார்ப்பட்த் தொழில் சீன வார்ப்பட முறையைச் சார்ந்த்தாக்க் கருதப்படுகிறது. ஆனால் காட்சிகள் வட்டரம் சார்ந்தனவே. இவற்றில் முரசறைபவர், இசைக்கலைஞர், போர்வீர்ர்களின் உருவங்களும் அரிசி பதப்படுத்தல், பறவைகள்,மான்கள், போர்க்கலங்கள், வடிவியல் வடிவங்கள் ஆகியவையும் அடங்கும்.\n\nவெண்கல முரசுகள் வடக்கு வியட்நாமிலும் தென்சீன யுன்னான் பகுதிகளிலும் கணிசமான அளவில் செய்யப்படுகின்றன. Tதோங் சோன் வெண்கல முரசுகள் கைவினைத்திறம் மிக்கவை. சோ உலோவா முரசு72 கிலோகிராம் எடை உடையது. இதைச் செய்ய 1 முதல் 7 டன் செம்புத் தாதை உருக்க வேண்டியிருக்கும்.\n\nSection::::மேற்கோள்கள்.\nAustronesian vernacular architecture and the Ise Shrine of Japan: Is there any connection? Link \nby Ezrin Arbi Department of Architecture Faculty of Built Environment University of Malaya.\n\n"}
{"id": "319482", "url": "https://ta.wikipedia.org/wiki?curid=319482", "title": "மூர்த்தி (நக்சலைட்)", "text": "மூர்த்தி (நக்சலைட்)\n\nமூர்த்தி என அறியப்பட்ட குப்பு தேவராஜ் எனபவர் தமிழ்நாட்டின், கிருட்டிணகிரியைச் சேர்ந்த ஒரு நக்சல் தலைவராவார். இவர் முப்பது ஆண்டுகளுக்கு மேலாக கர்நாடக மாவோயிஸ்ட் (மக்கள் யுத்தக் குழு) தலைமைத் தோழராகவும், 15 ஆண்டுகளாக தமிழ்நாடு, கேரளா மாநில பொறுப்பாளராகவும் இருந்தவர். 20 ஆண்டுகளாக மாவோயிஸ்ட் கட்சியின் மையக் குழு உறுப்பினராக இருந்தவர். இவர் பன்மொழியில் வல்லவராக இருந்தார். தமிழராக இருந்தபோதிலும் கன்னடம், தெலுங்கு, ஆங்கிலம் மூன்று மொழிகளிலும் திறன் பெற்றிருந்தார். நான்கு மொழிகளிலும் ஒன்றிலிருந்து மற்றொன்றுக்கு மொழிபெயர்க்கும் அறிவைப் பெற்றிருந்தார். \nSection::::அரசியல் வாழ்வு.\nமூர்த்தி தமிழகத்தின் கிருட்டிணகிரியில் பிறந்தவர். என்றாலும், பெங்களுருவில் படித்து வளர்ந்தவர். சிறுவயதில் தந்தையை இழந்தது தாய் அம்மணி அம்மாளால் வளர்க்கப்பட்டவர். மூர்த்தியின் அரசியல் வாழ்க்கை 1980 களின் துவக்கத்தில் துவங்கியது. எண்பதுகளின் தொடக்கத்தில் தமிழகத்தில் பலமான கட்சியாக மக்கள் யுத்தக் குழு உருவானது. துவக்கத்தில் காந்தியவாதியாக இருந்த மூர்த்தியை தொடர்ந்த விவாதத்தின் வழியாக அவரது நண்பர்கள் பொதுவுடமையாளராக மாற்றினர். இக்காலகட்டத்தில் வேலையை விட்டு முழுநேர அரசியல் பணியை மூர்த்தி மேற்கொண்டார். இவரின் அறிவுஜீவித்தனம், களப்பணித்திறன் ஆகியவற்றின் காரணமாக 1987 இல் நடந்த கர்நாடக மாநில மாநாட்டில் மாநிலக் குழுவிற்கு தேர்ந்தெடுக்கப்பட்டு, கர்நாடகத்தின் ரெய்ச்சூர் மாவட்டத்திற்கு பொறுப்பாளராக நியமிக்கப்பட்டார். 1995 இல் நடந்த அனைத்திந்திய சிறப்பு மாநாட்டில் மையக் குழுவின் மாற்று உறுப்பினராக தேர்ந்து எடுக்கப்பட்டார். இம்மாட்டில் நடந்த அரசியல் விவாதங்களில் தமிழ்நாடு, கர்நாடகத் தோழர்களின் சார்பாக இவரே தலைமையேற்று நடத்தினார்.\nSection::::மரணம்.\nகேரள மாநிலம் நீலாம்பூர் வனப்பகுதியில் 2016 நவம்பர் மாத இறுதியில் காவல்துறை அதிரடிப்படையால் மூர்த்தி, அஜிதா உட்பட மூன்றுபேர் சுட்டுக் கொல்லப்பட்டதாக காவல்துறை அறிவித்தது.\n"}
{"id": "319484", "url": "https://ta.wikipedia.org/wiki?curid=319484", "title": "மத்திய சுலாவெசி", "text": "மத்திய சுலாவெசி\n\nமத்திய சுலாவெசி \"(Central Sulawesi)\" சுலாவெசித் தீவின் மையப் பகுதியில் அமைந்துள்ள இந்தோனேசியாவின் ஒரு மாகாணம் ஆகும். பலு நகரம் மத்திய சுலாவெசியின் தலைநகரமாகும். 2010 ஆண்டின் மக்கள் தொகைக் கணக்கெடுப்பின்படி இம்மாகாணத்தின் மக்கள் தொகை 26,33,420 நபர்களாகும். சமீபத்திய 2014 ஆம் ஆண்டு சனவரி நிலவரப்படி இம்மக்கள்தொகை அளவு 28,39,290 நபர்கள் எனக் கணக்கிடப்பட்டுள்ளது.\nமத்திய சுலாவெசி 61,841.29 கிலோமீட்டர் 2 அல்லது 23,877 சதுரமைல்கள் பரப்பளவில் நிறுவப்பட்டுள்ளது.வடக்கில் கோரோண்டலோட்டோ மாகாணம், தெற்கில் மேற்கு சுலாவெசி, தெற்கு சுலாவெசி மற்றும் தென்கிழக்கு சுலாவெசி மாகாணங்களும், கிழக்கில் மலுக்குத் தீவுகளும் மேற்கில் மகாசார் நீரிணைப்பும் எல்லைகளாக உள்ளன.\n\nSection::::வரலாறு.\nஉலோர் இலிந்து தேசிய பூங்கா பகுதியில் 400-க்கும் மேற்பட்ட கிரானைட் பெருங்கற்கள் உள்ளன. அவற்றில் கிட்டத்தட்ட 30 கற்கள் மனித வடிவில் காணப்படுகின்றன. இக்கற்கள் சில சென்டிமீட்டர்கள் முதல் 4.5 மீட்டர் வரை அதாவது 15 அடிவரை அளவில் வேறுபடுகின்றன. இப்பெருங்கற்களின் இத்தகைய தோற்றத்திற்கான உண்மையான காரணம் அறியப்படவில்லை. மற்ற பெருங்கற்கள் பெரிய பானை வடிவிலும் கற்தட்டுகள் வடிவிலும் காணப்படுகின்றன. பல்வேறு தொல்பொருள் ஆய்வுகள் இக்குடைவுகளின் காலம் கி.பி. 1300 முதல் 3000 கி.மு. இடையே இருக்கலாம் எனக் குறிக்கின்றன\n\nமத்திய சுலாவெசியில் ஏராளமான குகைகள் காணப்படுகின்றன. அவற்றிலுள்ள ஏழு குகைகளில் பழங்காலத்து ஓவியங்கள் தீட்டப்பட்டுள்ளன. இந்தோனேசியா மற்றும் ஆத்திரேலியக் குழுக்கள் ஒன்றிணைந்து 2011 இல் மேற்கொண்ட ஆய்வுகளில், இந்த ஓவியங்கள் குறைந்தது 40000 ஆண்டுகளுக்கு முன்னர் தீட்டப்பட்ட ஓவியங்களாக இருக்கலாம் என தெரிவிக்கப்பட்டது. எசுப்பானியாவின் மாண்ட் கசுட்டிலோவில் உள்ள குகைகளில் காணப்பட்ட ஓவியங்களும் இதே வயதுடையவை என்பது குறிப்பிடத்தக்கது ஆகும். ஐரோப்பாவில் காணப்படும் மிகப்பழமையான குகை ஓவியங்கள் மாண்ட் கசுட்டிலோ ஓவியங்களாகும்\nசுலாவெசித் தீவின் தெற்குப் பகுதியில் இருந்த சக்தி வாய்ந்த பேரரசின் கோவ்வா இசுலாமியச் சூளுரைக்குப் பின்னர் 17 ஆம் நூற்றாண்டில் இசுலாம் இந்த மண்டலத்திற்கு வந்து சேர்ந்தது. டச்சு காலனிய ஆட்சி 18 ஆம் நூற்றாண்டில் இங்கு நிறுவப்பட்டது மற்றும் கத்தோலிக்கக் கொள்கையை மறுக்கும் சமயப் பரப்பாளர்கள் தொகை பெருகத் தொடங்கியது. அவர்களில் கால்பகுதியினர் தற்சமயம் திருச்சபையிலிருந்து பிரிந்து சென்றவர்கள் ஆகும். இந்த எண்ணிக்கை இந்தோனேசிய தீவுக்கூட்டத்தில் நிகழ்ந்த ஒரு அதிகபட்ச சதவீத அளவாகும். இரண்டாம் உலகப் போரில் சப்பானியர்களால் ஆக்கிரமிப்பு செய்யப்பட்ட பின்னர், வடக்கு சுலாவெசி மாகாணத்தைச் சேர்ந்த இப்பிராந்தியம் பிரிக்கப்பட்டு 1964 இல் மத்திய சுலாவெசி புதியதாக உருவாக்கப்பட்டது.\n\n1999 ஆம் ஆண்டுக்கும் 2001 ஆம் ஆண்டுக்கும் இடைக்காலப் பகுதியில் இசுலாமியர்களுக்கும் கிறித்துவர்களுக்கும் இடையே மத வன்முறை மோதல் ஏற்பட்டு 1,000 நபர்களுக்கும் மேலாக கொல்லப்பட்டனர் . இதனால் மாலினோ II ஒப்பந்தம் ஏற்படுத்தப்பட்டது. எனினும், கிறித்தவர் ஆதிக்கம் நிலவிய மத்திய சுலாவெசிப் பகுதியில் 2006 இல் மீண்டும் கலவரம் வெடித்தது. 21 ஆம் நூற்றாண்டின் முதற்பத்தாண்டுகளில் ஏற்பட்ட வன்முறையில் ஈடுபட்ட கிறித்தவ தீவிரவாதிகள் தண்டிக்கப்படவில்லை என்பது இவ்வன்முறைக்கான காரணமாகும். இவ்வன்முறை இசுலாமியர்களை நோக்கி நிகழ்த்தப்படவில்லை மாறாக அரசாங்க அதிகாரிகளை குறிவைத்து நிகழ்த்தப்பட்ட வன்முறையாகத் தோன்றியது.\n\nSection::::நிர்வாகப் பிரிவுகள்.\nமத்திய சுலாவெசி பனிரெண்டு நிர்வாகப் பிரிவுகளாகவும் ஒரு நகரமாகவும் பிரிக்கப்பட்டிருந்தது.\n\nSection::::மக்கள் தொகையியல்.\n2010 ஆம் ஆண்டு மக்கள் தொகைக் கணக்கெடுப்பின்படி இம்மாகாணத்தின் மக்கள் தொகை 26,33,420 நபர்களாகும். இவர்களில் 13,49,225 பேர் ஆண்கள், 12,84,195 பேர் பெண்கள் ஆவர். ஒவ்வோர் ஆண்டும் மக்கள் தொகை 1.94% அதிகரித்தது. மதம் தொடர்பான சர்ச்சைகள் இப்பகுதியில் இருந்தன. மக்கள் தொகையில் பெரும்பாலானவர்கள் இசுலாமியர்கள்.\n\nSection::::மக்கள் தொகை.\n1990 ஆம் ஆண்டிற்கும் 2000 ஆம் ஆண்டிற்கும் இடையில் ஏற்பட்ட சராசரி மக்கள் தொகைப் பெருக்கம் 2.57 சதவீதம். 2000 ஆம் ஆண்டிற்கும் 2010 ஆம் ஆண்டிற்கும் இடையில் ஏற்பட்ட சராசரி மக்கள் தொகைப் பெருக்கம் 1.96% ஆகும்.\n\nSection::::பொருளாதாரம்.\nSection::::கடற்பாசி வளர்ப்பு.\nஇந்தோனேசியாவில் மத்திய சுலாவெசியின் மோரோவாலி நிர்வாகப் பிரிவு , கடற்பாசி உற்பத்தியில் மிகப்பெரிய உற்பத்தியாளர் என்று கருதப்படுகிறது. கிளேசிரியா வகைப் பாசிகள் இங்கு உற்பத்தி செய்யப்பட்டன. 2010 ஆம் ஆண்டில் மத்திய சுலாவெசியில் மட்டும் 800000 டன் கடற்பாசிகளை உற்பத்தி செய்தது\n\nSection::::சுற்றுலா.\nSection::::தேசியப் பூங்கா.\nஉலோர் இலிந்து தேசியப் பூங்கா பாலு நகரின் தெற்கேயுள்ள மேட்டு நிலங்களில் அமைந்துள்ளது.\n\nSection::::வானத்தில் மிதக்கும் போட்டி.\nசூன் 2011 இல் இந்தோனேசிய வானத்தில் மிதக்கும் போட்டி நடைபெற்றது. போட்டியில் சவூதி அரேபியா, மலேசியா, உருமேனியா, செக்குடியரசு, பல்கேரியா, பிரான்சு, உருசியா, பிலிப்பைன்சு முதலான 8 நாடுகள் பங்கேற்றன\n"}
{"id": "319494", "url": "https://ta.wikipedia.org/wiki?curid=319494", "title": "வரத்தூர் ஏரி", "text": "வரத்தூர் ஏரி\n\nவரத்தூர் ஏரி, பெங்களூருவில் அமைந்துள்ள இரண்டாவது மிகப்பெரிய ஏரி ஆகும். இந்த ஏரி வரத்தூர் பகுதியில் அமைந்துள்ளது. சுமார் 180.40 எக்டேர் (445.8 ஏக்கர்) பரப்பளவில் அமைந்துள்ள இந்த ஏரி தற்போது கழிவுநீர் கலக்கப்பட்டு, மிகுந்த மோசமான நிலையில் உள்ளது. இந்த ஏரி, மேலைக் கங்கர் காலத்தில் விவசாயத்திற்காக உருவாக்கப்பட்டதாகும்.\n"}
{"id": "319507", "url": "https://ta.wikipedia.org/wiki?curid=319507", "title": "2016 மாவீரர் நாள்", "text": "2016 மாவீரர் நாள்\n\n2016 ஆம் ஆண்டின் மாவீரர் நாள் நவம்பர் 27, 2016 அன்று இலங்கையிலும் உலகின் பல்வேறு நாடுகளிலும் கடைப்பிடிக்கப்பட்டது. \n\n\n\n\nSection::::இலங்கையில்.\nSection::::மட்டக்களப்பு.\nநல்லையா வீதியில் உள்ள தமிழரசுக் கட்சியின் அலுவலகத்தில் நினைவேந்தல் நிகழ்வு நடைபெற்றது.\n\nSection::::வந்தாறுமூலை.\nகிழக்குப் பல்கலைக்கழகத்தில், பல்வேறு பிரிவுகளில் கற்கும் தமிழ் மாணவர்கள் ஈகைச்சுடர் நிகழ்வை நடத்தினர். \n\nSection::::அம்பாறை.\nஅம்பாறையில் மாவீரர் நாள் நினைவுகூரப்பட்டது. \n\nSection::::நாளிதழ்களின் நினைவுகூரல்.\nநாட்டின் வடக்கு-கிழக்குப் பகுதியில் வெளியாகும் தமிழ் நாளிதழ்களில், அவற்றின் தனிப்பட்ட நினைவுகூரல் அறிவிப்புகள் காணப்பட்டன.\n\n\n\n\n\n"}
{"id": "319512", "url": "https://ta.wikipedia.org/wiki?curid=319512", "title": "வெண் வளையக் கரப்பான்பூச்சி", "text": "வெண் வளையக் கரப்பான்பூச்சி\n\nவெண் வளையக் கரப்பான்பூச்சி (\"Therea petiveriana\") அல்லது \"பாலைவன கரப்பான் பூச்சி\", \"ஏழு புள்ளிகள் கரப்பான் பூச்சி\" அல்லது \"இந்திய டோமினோ கரப்பான் பூச்சி\" எனப்படுவது, தென்னிந்தியாவில் காணப்படும் கிரிபுஸ்குலர் கரப்பான் பூச்சி ஆகும். இவை கரப்பான் பூச்சிகளில் அடித்தள குழுவைச் சேர்ந்தவை. இவை பெரும்பாலும் புதர் காடுகளின் தரையில் உதிர்ந்த இலைக் குப்பை அல்லது தளர்வான தரையின் கீழ் வளைகள் அமைத்து வாழ்கின்றன.\n\nSection::::தோற்றம்.\nஇவை கோள வடிவக் கறுப்பு நிற உடலிலைக் கொண்டு உடலின் முதுக்குப் புறத்தில் பக்கத்துக்கு மூன்று, நடுவில் ஒன்று என ஏழு வெண்ணிற வளையங்களைக் கொண்டிருக்கும். கறுப்பு நிற உணர்கொம்புகளும், முள்முடிகளுடன் கூடிய கறுப்பு நிறக் கால்களையும் கொண்டிருக்கும். வீட்டில் காணப்படும் சாதாரணக் கரப்பான்பூச்சிகளைப் போன்று வெண் வளையக் கரப்பான்பூச்சிகளும் அனைத்துண்ணிகளாக, துப்புரவாளர்களாகப் புதர்ச்செடிகளுக்கு இடையே பங்காற்றுகின்றன.\n"}
{"id": "319529", "url": "https://ta.wikipedia.org/wiki?curid=319529", "title": "வியட்நாமிய அரங்கு", "text": "வியட்நாமிய அரங்கு\n\nவியட்நாமிய அரங்கு \"(Theatre of Vietnam)\"பல மரபான நாடக வடிவங்களைக் கொண்டதாகும். அவை இன்றும் பல்வேறு அளவுகளில் மக்களிடம் நிலைகொண்டுள்ளன.\n\nSection::::அறிமுகம்.\nவியட்நாமிய அரங்கு சீன இசைக்கூத்தின் தாக்கத்தைப் பேரளவில் பெற்றதாகும். இதில் தொப்பி துவோங், தொப்பி சேவோ, சாய் இலுவோங் ஆகிய வடிவங்களும் அடங்கும்.\n\nSection::::தொப்பி துவோங் அல்லது தொப்பி போய்.\n\"தொப்பி துவோங் (Hát tuồng)\" அல்லது \"தொப்பி போய் (hát bội)\" என்பது 13 ஆம் நூற்றாண்டளவில் சீனத்தில் இருந்து பெற்ற வடிவமாகும். இது அரைசரை மகிழ்விக்கும் நிலையில் இருந்து பிறகு இயங்கும் நடிகர்குழுவால் தன்வயப்படுத்தப்பட்டுள்ளது. இந்த இசைக்கூத்தின் நவில்வுகள் அல்லது கதைகள் வரலாற்றுச் சமூக ஒழுங்கமைவைக் கொண்டமையும். உலக முழுவதும் உள்ள சேவோவும் அதன் மற்ற வடிவங்களும் போலவே, துவோங் இசைக்கூத்து தம் ஒப்பனையாலும் உடையாலும் உணரமுடிந்த வகைமைப் பாத்திரங்களால் நடிக்கப்படுகிறது. இவை ஆடம்பரமும் தொடர்வழக்கும் உள்ல பாத்திரங்கள் ஆகும்.\n\nSection::::சாய் உலுவோங் (Cải lương) (நிகழ்நிலை நாட்டுப்புற இசைக்கூத்து).\nதுவோங்குடனும் சேவோவுடனும் ஒப்பிடும்போது, \"சாய் உலுவோங் (cải lương)\" நிகழ்கால வியட்நாமியரிடையே மிகவும் பெயர்பெற்று விளங்குகிறது. இது 20 ஆம் நூற்றாண்டின் தொடக்கத்தில் தோன்றி, பெருவழக்குக்கு வந்ததாகும். இதில் வரளாற்றுக் கருப்பொருள்களோடு நிகழ்கால நவில்வுகளும் நடிக்கப்படுகின்றன. இது இப்போது மின்கிதார் போன்ற இக்காலப் புதுமைபுனைவுக் கருவிகளையும் தகவோடு பயன்படுத்தும் வகையில் வளர்ந்துள்ளது. இது அரசவை இசையாகிய நாசு தாய் தூ எனும் சிக்கலான, ஓரளவு புதுக்கிய புத்திசையின் தொடர்ச்சியாக அமைகிறது.\n\n\"சாய் உலுவோங் (Cải lương)\" பாடலில் நெட்டிசைகள் கூடுதலாக அமையும். பாடலில் இயல்பான சொற்கள் நீட்டி இசைக்கப்படும். சாய் உலுவோங்கில் வழக்கமாகப் பயன்படுத்தும் பண் வோங் சோ ஆகும்.\n\nஇது 1970 களிலும் 1980 களிலும் மக்களிடம் பரவியிருந்தாலும், இன்று இந்த மக்கள் செல்வாக்கு, குறிப்பாக இளந்தலைமுறையினரிடம் குறைந்துவிட்டது, இப்போது இக்கலை அரசு நிதியால் தப்பிப் பிழைத்துள்ளது.\n\nSection::::உரோய் நுவோசு (Rối nước).\nநீர்ப்பாவைக் கூத்துகள், அல்லது \"மூவா உரோய் நுவோசு (Múa rối nước)\" என்பது 12 ஆம் நூற்றாண்டில் தோன்றிய தனித்தன்மை வாய்ந்த வியட்நாமிய கலை வடிவமாகும்.\nஇன்று, நீர்ப்பாவைக் கூத்து வியட்நாம் வரும் பயணர்களிடம் மிகவும் பெயர்பெற்று விளங்குகிறது.நீர்ப்பாவைக் கூத்தில் மூங்கில் தட்டு கூத்தியற்றுவோர்களை மறைக்கிறது. இவர்கள் நீரில் நின்று திரைமுன் அமையும் பாவைகளை நீரில் மறைந்திருக்கும் கழிகளால் ஆட்டுவர் . இதன் கடுமாயான விதிகளால் இது 1984 அளவில் அழிந்துப் பின்னர் புத்துயிர்ப்பு பெற்றது.\n\n\n"}
{"id": "319543", "url": "https://ta.wikipedia.org/wiki?curid=319543", "title": "கண்ணனின் 108 பெயர் பட்டியல்", "text": "கண்ணனின் 108 பெயர் பட்டியல்\n\nகிருஷ்ணரின் பெயர்கள் மற்றும் சிறப்புப் பெயர்களின் பட்டியல் இந்துக்களின் கடவுளான கிருஷ்ணரின் பல்வேறு சிறப்புப் பெயர்களையும், பட்டப் பெயர்களையும், பாகவதம், விஷ்ணு புராணம், அரி வம்சம் போன்ற புராணங்களிலும் மற்றும் மகாபாரத இதிகாசத்திலும் பல்வேறு இடங்களில் குறிக்கிறது. கிருஷ்ணரின் வானுலக இருப்பிடமாக கோலோகம் என பாகவதம் குறிக்கிறது. கிருஷ்ணரின் குழந்தைப் பருவத்திலும், பதின்ம வயதிலும் அருளிய லீலைகளால் கோபாலன், கோவிந்தன், தாமோதரன், வேணுகோபாலன், கோவர்தனன், இராதா கிருஷ்ணன், போன்ற சிறப்புப் பெயர்களாலும்;\nகிருஷ்ணன் பெரியவனாக வளர்ந்த பின்னர் எண்மரை மனைவிகளாக அடைந்து, பாண்டவர்களின் நண்பராகி, குருச்சேத்திரப் போரில் அருச்சுனனின் தேரை ஓட்டியதால் பார்த்தசாரதி என்றும், அருச்சுனனுக்கு பகவத் கீதையையும்; உத்தவருக்கு உத்தவ கீதையையும் அருளியதால் கிருஷ்ணர், கீதாச்சாரியன் என்றும் ஜெகத் குரு என்றும் பெயர் பெற்றவர். கிருஷ்ணரின் வரலாற்று கதைகள் இந்தியா முழவதும் உள்ள அனைத்து மொழிகளின் இலக்கியங்களில் காணப்படுகிறது.\n\nகிருஷ்ணரின் உபதேசங்களை உலகம் முழுவதும் பரப்ப அகில உலக கிருஷ்ண பக்திக் கழகம் பல்வேறு நாடுகளில் செயல்படுகிறது.\n\nSection::::கௌடிய வைணவ மரபில் கிருஷ்ணரின் 108 பெயர்கள்.\nசைதன்யர் நிறுவிய கௌடிய வைணவத்தில் கிருஷணரின் 108 பெயர்களை கூறுகிறது. அவைகள்:\nSection::::கிருஷ்ண அஷ்டோத்திரம்.\nவிஷ்ணு சஹஸ்ரநாமத்தில் கூறிய படி கிருஷ்ணரின், கீழ்கண்ட 108 திருப்பெயர்களை உச்சரித்து, பூ அல்லது துளசி இலைகளைக் கொண்டு கிருஷ்ணரை பூசிக்க வேண்டும்.\n\nSection::::பொதுப் பயன்பாடிற்கான பெயர்கள்.\nகிருஷ்ணரின் பொது பயன்பாட்டிற்கான பெயர்கள்:\n\n"}
{"id": "319545", "url": "https://ta.wikipedia.org/wiki?curid=319545", "title": "வியட்நாமிய நீர்ப்பாவைக் கூத்து", "text": "வியட்நாமிய நீர்ப்பாவைக் கூத்து\n\nநீர்ப்பாவைக் கூத்து \"(Water puppetry)\" (, பொருள்: \"நீர்ப்பாவை நடனம்\")என்பது வட வியட்நாமில் உள்ள சிவப்பு ஆற்றுப் படுகையில் பதினொறாம் நூற்றாண்டில் ஊரகத்தே தோன்றிய மரபான கலை வடிவமாகும். இன்றைய வியட்நாமிய பாவைக்கூத்து ஆசிய பாவைக்கூத்தின் தனித்த்தொரு வடிவமாகத் திகழ்கிறது.\n\nபாவைகள் மரத்தால் செய்து அரக்கால் பூசப்படுகின்றன. காட்சிகள் இடுப்பளவு நீரில் நிகழ்த்தப்படுகின்றன. மூங்கில்கழி பாவையை நீரில் தாங்குகிறது. இதை பாவைக் கூத்தாளர்கள் திரை மறைவில் இருந்து ஆட்டுவர். எனவே பாவைகள் நீரின்மேல் நகர்வது போலத் தோன்றும். நெல்வயல் வெள்லத்தில் மூழ்கும்போது ஊர்மக்கள் இப்பாவைக் கூத்தை ஆடுவர்.\n\nSection::::பாவை ஆட்டம்.\n \n\n"}
{"id": "319551", "url": "https://ta.wikipedia.org/wiki?curid=319551", "title": "சிட்ரா", "text": "சிட்ரா\n\nசிட்ரா \"(Sitra)\" என்பது பகுரைன் நாட்டில் உள்ள ஒரு தீவாகும். பகுரைன் தீவின் தலைநகரமான மனாமாவில் இருந்து ஐந்து கிலோமீட்டர் அல்லது 3.1 மைல் தொலைவில் சிட்ரா தீவு அமைந்துள்ளது.\n\nSection::::வரலாறு.\nஅல் காலிஃபாவுடன் பூசல்\n\n1782 ஆம் ஆண்டில், உள்ளூர் நபர்களுக்கும் சுபாராவில் இருந்து வந்த அல் கலிபா எனப்படும் அரச குடும்பத்தைச் சேர்ந்தவர்களுக்கும் இடையில் பொருட்கள் வாங்குவதில் ஒரு பூசல் ஏற்பட்டது. மோதலில் இரண்டு பக்கத்திலிருந்தும் ஆட்கள் கொல்லப்பட்டுள்ளனர். \n\nதற்கால வரலாறு\n\nசிட்ரா தீவில் சியா மற்றும் சன்னி இசுலாமியர்கள் இருவரும் கலந்த அரபு மக்கள் இருந்தனர். தீவின் மேற்கில் வெறிச்சோடிக் கிடக்கும் சல்பா கிராமத்தில்), இங்கு வாழ்ந்த அல் புவனயின் பழங்குடியினர் உட்பட 1920 களில் அக்கிராமத்தை விட்டு முற்றிலுமாய் தங்கள் தாயகத்திற்கு மீண்டும் இடம்பெயர்ந்தது வெளியேறினார்கள். பெரும்பாலோர் பெரியம்மை நோய் தாக்கியதன் விளைவாக இறந்து போனார்கள். தீவில் கடைசியாக எஞ்சியிருந்த சன்னி இசுலாமியருக்கான முகிரா இபின் சுபா பள்ளிவாசலும் சியா ஆர்ப்பாட்டக்காரர்களின் காழ்ப்புணர்ச்சி அறிக்கைகளால் 2011 ஆம் ஆண்டில் மூடப்பட்டது\n\nSection::::புவியியல்.\nபாரசீக வளைகுடாவில் உள்ள பகுரைன் தீவிற்கு சற்று கிழக்கில் மனாமா மற்றும் நபி சலேவிற்கு தெற்கில் 26° 7′ 12″ வடக்கு , 50° 39′ 0″ கிழக்கு என்ற அடையாள ஆள்கூறுகளில் சிட்ரா தீவு அமைந்துள்ளது. பகுரைன் தீவ்ற்கும் சிட்ரா தீவிற்கும் இடையிலுள்ள தப்லி விரிகுடாவிற்கு சிட்ரா தீவின் மேற்கு கடற்கரை எல்லையாக இருக்கிறது. பல நன்னீர் ஊற்றுகளால் நீர்ப் பாசன வசதியைப் பெறுகின்ற பேரிச்சம்பழ மரத் தோப்புகளும், பண்ணைகளும் சிட்ரா தீவைச் சூழ்ந்து காணப்படுகின்றன. மேற்குக் கடற்கரை நீளத்திற்கும் சதுப்புநிலக் காடுகள் காணப்பட்டாலும் வளர்ச்சியின் காரணமாக அவை இல்லாதது போல் காணப்படுகின்றன. \n\nSection::::மக்கள் தொகையியல்.\nதீவின் குடியிருப்பு வாசிகள் பெரும்பாலோர் ஒன்பது வரலாற்று சிறப்பு வாய்ந்த கிராமங்களில் வாழ்கின்றனர். \n\nகிழக்கு சிட்ரா என்ற மிகப்பெரிய நில மீட்புத் திட்டத்தின் விளைவாக சிட்ரா தீவின் பரப்பளவு ஐம்பது சதவீதம் அளவுக்கு அதிகரித்துள்ளது. இப்பகுதியில் புதிய நகரம் உருவாக்கப்பட்டுள்ளது\n\nதெற்காசிய சிறுபான்மை மக்கள் என்ற பெயரில் பகுரைன் சியா இசுலாமியர்கள் இத்தீவின் மக்கள் தொகையில் கணிசமான அளவு உள்ளனர். மத்திய கிழக்கு நாடுகளின் நெடுங்கால சர்வாதிகார ஆட்சியாளர்களை எதிர்த்து இளைஞர்களும், பொது மக்களும் நடத்திய எதிர்ப்புப் போராட்ட அராபிய வசந்தம் காலம் வரை சிட்ரா தீவில் சன்னி இசுலாமியர்களும் வாழ்ந்து வந்துள்ளனர்,\n\nSection::::பொருளாதாரம்.\nஇத்தீவின் பொருளாதாரத்திற்கு ஆதாரமாக விவசாயமும் மீன்பிடித் தொழிலும் விளங்குகின்றன. வடக்குப் பகுதி தொழிற்சாலைப் பகுதியாக மாறி வருகிறது. தெற்கில் பாப்கோ எண்ணெய் சேகரிப்பு நிறுவனம் அமைந்துள்ளது. சவூதி அரேபியாவில் இருக்கும் தாக்ரான் நகரை இணைக்கும் 42 கிலோமீட்டர் நீளமுள்ள இயற்கை எரிவாயு குழாய் முனையமாக இத்தீவு உள்ளது\nகார் மற்றும் இருக்கை தளவாட காட்சியகங்கள் பல இத்தீவில் அமைந்து புதிய வளர்ச்சியை அளிக்கின்றன. கலாச்சார மற்றும் விளையாட்டு நிகழ்வுகளுக்காக ஒரு கழகம் இங்கு இயங்குகிறது. \n\nபகுரைன் நாட்டின் மொத்த பெட்ரோலிய உற்பத்தியையும் தற்பொழுது சிட்ரா தீவு கையாள்கிறது. சவூதி அரேபியாவின் வடகிழக்கு எண்ணெய் ஏற்றுமதி மையமாகவும் சிட்ரா தீவு வளர்ச்சியடைந்துள்ளது\n\nSection::::கல்வி.\nஅல் நூர் அனைத்துலகப் பள்ளி, பகுரைன் இந்தியப் பள்ளி போன்ற பல்வேறு பள்ளி வளாகங்கள் சிட்ரா தீவில் அமைந்துள்ளன. பயன்பாட்டு அறிவியல் பல்கலைக்கழகம் ஒன்றும் இங்கு செயற்படுகிறது. \n\nSection::::போக்குவரத்து.\nதீவின் வடக்குப் பகுதியை சிட்ரா தரைப்பாலம், நபி சலேசுடனுன், பகுரைன் தீவில் உள்ள அல் உசாமுடனும் (மனாமா) இணைக்கிறது. தென்மேற்கில் மா அமீர், இகெர் கிராமங்களில் உள்ள இரண்டு சிறிய பாலங்களும் சிட்ராவை பகுரைனுடன் இணைக்கின்றன.\n\nSection::::நிர்வாகம்.\nதீவின் தெற்கு பகுதி தெற்கு ஆளுநகரத்தைச் சேர்ந்ததாகவும் வடக்கு பகுதி தலைமை ஆளுநகரத்தைச் சேர்ந்ததாகவும் இயங்கின, 1990 ஆம் ஆண்டிற்கும் 2013 ஆம் ஆண்டிற்கும் இடைப்பட்ட காலத்தில் இத்தீவு பகுரைன் மத்திய அரசுக்கு உட்பட்டு இருந்தது. தற்பொழுது இந்நிர்வாகம் கலைக்கப்பட்டுவிட்டது. 1920 ஆம் ஆண்டிற்கும் 1990 ஆம் ஆண்டிற்கும் இடைப்பட்ட காலத்தில் இத்தீவு சிட்ரா நகராட்சியாகச் செயல்பட்டது. \n\nSection::::சிட்ரா நகராட்சி.\nபகுரைனில் ஆளுநரகம் உருவாக்கப்படும்வரை சிட்ரா தீவு ஒரு நகராட்சியாக இருந்தது. பகுரைனைச் சேர்ந்த, சிட்ராவிற்கு அருகில் இருந்த மா அமீர், இகெர், நுவாய்திராட்டு ஆகிய மூன்று கிராமங்களும் சிட்ரா தீவும் இந்நகராட்சியில் அடங்கியிருந்தன. \n"}
{"id": "319554", "url": "https://ta.wikipedia.org/wiki?curid=319554", "title": "மரபு வியட்நாமிய இசை", "text": "மரபு வியட்நாமிய இசை\n\nமரபு வியட்நாமிய இசை (Traditional Vietnamese music) மிகவும் பன்முகப்பட்டது. உள்நாட்டு, அயல்நாட்டு இசை கலந்தது. வரலாறு தோறும் இது சீன இசையால் தக்கமுற்றது. இது கொரிய, மங்கோலிய, யப்பானிய இசைகளோடு ஒருங்கிணைந்த பகுதியாக விளங்குகிறது.\nவியட்நாமிய இசையின் மீது இந்தோ சீனத்து முந்தைய சாம்பா அரசும் ஒரளவு தாக்கம் செலுத்தியுள்ளது\n\nSection::::வேந்தவை இசை.\n\"[நா நாசு ( Nhã nhạc)]]\" பரவலான வேந்தவை இசையாகும். இது வியட்நாமியத் திரான் பேரரசு முதல் கடைசி இங்குயேன் பேரரசு வரை புகழுடன் விளங்கியது. இது இங்குயேன் பேர்ரசர்களால் ஆர்வமுடன் பெரிதும் வளர்த்தெடுக்கப்பட்டது. நா நாசுடன் பல அரசவை நடனங்கள் வியட்நாம் அரசவையில் 19 ஆம் நூற்றாண்டில் ஆடப்பட்டன.இவற்றின் கருப்பொருள் அரசர் வாழ்நாளையும் நாட்டின் செல்வ வளத்தையும் பெருக்க வேண்டுவதாகவே அமைந்தது.\nசெவ்வியல் இசை கடவுளை வழிபடவும் கோயிலில் உள்ள கன்பூசியசு போன்ற அறிஞர்களை நினைவுகூரவும் பயன்படுத்தப்படுகிறது.\nஇவை நா நாசு (Nhã Nhạc) (\"உயர்நய இசை\", சடங்கு, விழா இசை), தாய் நாசு (Đại nhạc) (\"பேரிசை\"), தியேயு நாசு (Tiểu nhạc) (\"சிற்றிசை\") எனப்படுகின்றன. பின்னது அரசரை மகிழச்செய்யும் இன்பியல் இசைவடிவம் ஆகும். வியட்நாமிய மரபு நடனமான அரசவை நடனம் வான் வு (அலுவலர் நடனம்), வோ வு (போர்ப்படை நடனம்) என இருவகையாகப் பிரிக்கப்படுகிறது .\n\nSection::::நாட்டுப்புற இசை.\nவியட்நாமிய நாட்டுப்புற இசை பன்முகமானது. இதில் \"தான் சா (dân ca)\", \"குவான் கோ (quan họ)\", \"தொப்பி சாவூவான் (hát chầu văn)\", \"சா திரு (ca trù)\", \"கோ (hò)\", \"தொப்பி சாம் (hát xẩm)\" ஆகிய வடிவங்களும் பிறவும் உள்ளடங்கும்.\n\nSection::::சேவோ.\n\"சேவோ (Chèo)\" என்பது பொதுவாக வடக்கு வியட்நாமில் உழவர்கள் மரபாக நிகழ்த்தும் நடனம் கலந்த எள்ளல்பாணி இசையரங்கு வடிவம் ஆகும். இது ஊர்மன்றத்திலோ பொதுக் கட்டிட வெளியரங்கிலோ வழக்கமாக பயில்நிலைப் பயணக்குழுக்களால் நிகழ்த்தப்படுவதாகும். ஆனால் இன்று இது உள்ளரங்குகளிலும் தொழில்முறைக் கலைஞர்களால் நடத்தப்படுகிறது.\n\nSection::::சாம்.\n\"சாம் (Xẩm)\" அல்லது \"தொப்பிச் சாம் (Hát xẩm)\" (சாம் பாடல் (Xẩm singing)) என்பது ஒருவகை வியட்நாமின் வடக்கு வட்டார நாட்டுப்புற இசை வடிவம் ஆகும் . இது அண்மையில் வழக்கிறக்கும் நிலைக்கு வியட்நாமில் தள்ளப்பட்டுள்ளது. பேரரசு காலங்களில், இது பெரிதும் நகர்விட்டு நகர் நகர்ந்து பார்வையற்றோரால் தம் வாழ்க்கைப்பாட்டுக்காக பொது இடங்களில் நிகழ்த்தப்பட்டது .\n\nSection::::குவான் கோ.\n\"குவான் கோ (Quan họ)\" (\"இசைப்பாட்டு (alternate singing)\") நா வாசில் வழங்கும் ஒரு மக்கள் இசை வடிவம் ஆகும். இது இப்போது இரண்டாகப் பிரிந்துள்ள வாசு நின் மாகாணத்திலும் வாசு கியாங் மாகாணத்திலும் வியட்நாம் எங்கணும் நிகழ்த்தப்படுகிறது; இதில் பல வேறுபாடுகள் குறிப்பாக வடக்கு மாகாணங்களில் நிலவுகின்றன. இருவர் மாற்றி மாற்றிப் பாடும் இசைப்பாட்டாக அமைந்த இது புதுக்கப்பட்டு அரசவைச் சடங்குப் பாட்டாகவும் பயன்படுத்தப்படுகிறது.\n\nSection::::தொப்பி சாவூவான்.\n\"தொப்பி சாவூ வான்(Hát chầu văn)\" அல்லது \"தொப்பி வான்\" என்பது திருவிழாக்களில் ஆவிகளை எழுப்ப பயன்படும் உயிரெழுப்பும் இசை வடிவம் ஆகும். இது வெறியாட்ட வகை உயர்வண்ணவகை (சந்தவகை) இசையாகும். 1986 க்குமுன் வியட்நாம் அரசு இவ்விசையையும் பிற சமய உணர்வு வடிவங்களையும் தடை செய்திருந்தது. பின்னர் இது பாம் வான் தி போன்றோரால் புதுப்பிக்கபட்டுள்ளது.\n\nSection::::நாசு தான் தோசு சாய் பியேன்).\n\"நாசு தான் தோசு சாய் பியேன் (Nhạc dân tộc cải biên)\" என்பது 1956 இல் கனோய் இசைப் பேணகம் உருவாக்கப்பட்டதும் 1950களில் எழுச்சிபெற்ற வியட்நாமியப் புத்தியல் நாட்டுப்புற இசை வடிவம் ஆகும். இவ்வலர்ச்சி மரபிசையுடன் மேலை இசைப்பண்களை இணைத்த்தால் ஏற்பட்டது. இதில் மேலை இசையின் ஒத்திசைவுக் கூறுகளும் இசைக் கருவிகளும் பயன்படுத்தப்பட்டன. இந்த இசை தூய்மைவாதிகளால் மரபிசையின் ஒலிக்கூறுகளை நீர்க்க செய்துவிட்டதாக கடிந்துரைக்கப்படுகிறது.\n\nSection::::சா திரு.\nசா திரு(Ca trù) (அல்லது \"தொப்பி ஆ தாவோ (hát ả đào)\") என்பது ஆ தாவொ எனும் பெண்பாடகரால் தொடங்கிவைக்கப்பட்ட நாட்டுப்புற இசை வடிவம் ஆகும். ஆ தாவோ பகைவரை தன் குரல் இசையால் கவர்ந்த பெண்பாடகர் ஆவார். பெரும்பாலும் இதைப் பெண்களே இசைப்பர். இந்த இசைவகை பரத்தமையுடன் தொடர்புற்றிருந்ததால் 1980 களுக்குப் பிறகு பொதுவுடைமை அரசு சற்றே தன்பிடியைத் தளர்த்தியதும் மீண்டும் புத்துயிர்ப்பு பெறலானது.\n\nசா திருவில் பல வடிவங்கள் உண்டு. இது அரசவையில் தோன்றி பிறகு அரிஞரிடமும் அதிகார வகுப்பினரிடமும் சமுதாயக் கூடங்களில் நிகழ்த்தப்பட்டது. இது இன்பியல் வகை மகிழ்வூட்டல் நடனம் ஆகும். இதில் பெண்கள் ஆடலிலும் பாடலிலும் பயிற்சி பெற்று அதிகார வகுப்பினரை ஆடிப்பாடி மகிழ்விக்கின்றனர்.\n\nSection::::கோ.\n\"கோ(Hò)\" இசையைக் குவான் கோ இசையின் தென்பானியாக்க் கருத முடியாது. இது புதுக்கிய ஆன், பெண் உரையாடல் வடிவில் பாடப்படுகிறது. இதன் கருப்பொருள் காதலாகவோ, காதல் உறவாகவோ ஊரகம் சார்ந்த திணைப்பொருளாகவோ அமையும். \"கோ\" வியட்நாமின் சாந்தோ பகுதியில் பரவலாக மக்களிடையே விளங்குகிறது.\n\n\n\n\n\n"}
{"id": "319561", "url": "https://ta.wikipedia.org/wiki?curid=319561", "title": "செரில் சாண்டுபெர்கு", "text": "செரில் சாண்டுபெர்கு\n\nசெரில் காரா சாண்டுபெர்கு (; பிறப்பு ஆகத்து 28, 1969), ஓர் அமெரிக்க நுட்ப நிருவாகியும் செயற்பாட்டாளரும் எழுத்தாளரும் ஆவார். இவர் முகநூல் நிறுவனத்தின் முதன்மைச் செயற்பாட்டு அலுவலரும் லீன்இன்.ஆர்கு ( அல்லது லீன் இன் அறக்கட்டளை) தளத்தின் நிறுவனரும் ஆவார். சூன் 2012 இல், முகநூலின் இயக்குநர்கள் குழுவுக்குத் தேர்ந்தெடுக்கப்பட்டார். இவ்வாறு முகநூல் இயக்குநர் குழுவுக்குத் தேர்ந்தெடுக்கப்பட்ட முதல் பெண் இவரே. முகநூலில் சேரும் முன்னர் கூகுளின் உலகளாவிய இணைய விற்பனை மற்றும் செயற்பாடுகள் பிரிவின் துணைத் தலைவராகப் பணியாற்றினார். கூகுளின் இலாப நோக்கற்ற  கூகுள்.ஆர்கு சேவை அமைப்பை உருவாக்குவதிலும் பங்காற்றினார். கூகுளில் பணியாற்றுவதற்கு முன்பு ஐக்கிய அமெரிக்க கருவூலச் செயலாளரான இலாரன்சு சம்மர்சின் முதன்மை அலுவலராகவும் இருந்தார்.\n\n2012 இல், தைம் இதழ் ஆண்டுதோறும் வெளியிடும் உலகின் 100 செல்வாக்கு மிக்கோர் பட்டியலில் இடம்பெற்றார். சூன் 2015 நிலவரப்படி, முகநூல் மற்றும் பிற நிறுவனங்களில் உள்ள அவரது பங்குகளின் மதிப்பு அடிப்படையில், செரில் அமெரிக்க தாலர் ஒரு பில்லியனுக்கும் மேற்பட்ட மதிப்பு மிக்கவராக இருக்கலாம் என்று கணிக்கப்பட்டுள்ளது.\n"}
{"id": "319578", "url": "https://ta.wikipedia.org/wiki?curid=319578", "title": "வியட்நாம் ஊடகங்கள்", "text": "வியட்நாம் ஊடகங்கள்\n\nவியட்நாம் ஊடகங்கள் \"(Media of Vietnam)\" என்பன வியட்நாமில் நிலவும் அச்சு, ஒலிபரப்பல், இணையப் பெருந்திரள் ஊடகங்கள் ஆகியவற்றை உள்ளடக்கும்.\n\nSection::::தொலைக்காட்சி.\nSection::::வியட்நாம் தொலைக்காட்சி.\nமுதன்மைக்கட்டுரை: வியட்நாமில் தொலைக்காட்சி\n\nவியட்நாமில் முதல் தொலைக்காட்சி ஒளிபரப்பு 1960 களில் தொடங்கியது. முதன்முதலாக, அமெரிக்காவும் தென்வியட்நாமும் இணைந்து வியட்நாம் மொழியில் ஒன்றும் ஆங்கிலத்தில் ஒன்றுமாக இரண்டு தொலைக்காட்சி அலைவரிசைகளைச் சாய்கோனில் உருவாக்கின.\n\nதேசிய ஒளிபரப்பு நிறுவனமாகிய வியட்நாம் தொலைக்காட்சி (VTV) கியூபா தொழில்நுட்ப உதவியுடனும் பயிற்சியுடனும் 1970 செப்டம்பரில் நிறுவப்பட்டது . VTV நாட்டிலேயே மிகப் பெரிய தொலைக்காட்சி நிறுவனமாகும். இது ஒனபது முழுநேர அலைவரிசைகளில் பன்னாட்டளவில் செயற்கைகோள் வழியாக ஒளிபரப்புகிறது. இது (VTVCab) எனும் மிகப் பெரிய வடத் தொலைக்காட்சி வலையமைப்பையும் DTH எனும் செயற்கைகோள் சேவை அமைப்பையும் இயக்குகிறது. இவை VTV1 முதல்- VTV9 வரையிலான ( VTV7, VTV8 இயங்கவில்லை) பின்வரும் ஒன்பது முழுநேர அரசு அலைவரிசைகளையும் பதினாறு வியட்நாமிய முகவாண்மை அலைவரிசைகளையும் இயக்குகின்றன: VTVCab1 (கியாய் திரி TV), VTVCab2 (பிம் வியட்), VTVCab3 (தே தாவோ ]]), VTVCab (வான் கோவா), VTVCab5 (E அலைவரிசை), VTVCab6, VTVCab7 (D நாடகங்கள்), VTVCab8 (பிபி), VTVCab9 (தகவல் TV), VTVCab10 (O2 TV), VTVCab11 (TVஅங்காடி VTVCab12 (நயப்பு பாணி TV), VTVCab14 (உலோத்தே தாத் வியட் வீட்டங்காடி), VTVCab15 (M அலைவரிசை), VTVCab16 (போங் தா TV), VTVCab17 (யேய1 TV), VTVCab19 (திரைப்படம்), VTVCab20 (V குடும்பம்)அலைவரிசையும் 45 வட்டார, பன்னாட்டு அலைவரிசைகளும்.\n\nSection::::வியட்நாம் பல்லூடகக் கூட்டிணையம்.\nமுதன்மைக்கட்டுரை: வியட்நாமியப் பல்லூடகக் கூட்டிணையம்\n\nவியட்நாமியப் பல்லூடகக் கூட்டிணையம் (VTC) ஐந்து தேசிய அலைவரிசைகளை இயக்குகிறது. இது மட்டுமே வியட்நாமில் இலக்கவியல் தரைத்தொலைக்காட்சி நிலையச் சேவையைக் (DTT) கொண்டுள்ளது. இது சந்தாவழிச் சேவை என்றாலும் இதன் குறிகைகளைப் பரவலாகக் கமுக்கமாக உரிமம் இன்றியே மடுப்பதும் உண்டு.\n\nஇது வியட்நாம் அரசு இயக்கும் கூட்டிணையம் ஆகும். இது அஞ்சல், தொலைதொடர்பு அமைச்சகத்தின் கீழ் இயங்குகிறது. இது மூன்று முழுநேர விளம்பர அலைவரிசைகளை இயக்குகிறது. இதோடு VBC-VTC5 எனும் பொழுதுபொக்குக் கேளிக்கை அலைவரிசை, இன்றைய TV-VTC7 எனும் திரைப்பட அலைவரிசை, Viet-VTC9 எனும் வியட்நாமியப் பண்பாட்டு அலைவரிசை ஆகியவையும் சந்தா வழி இயங்கும் பல அலைவரிசைகள் ஆகியவற்ரையும் இயக்குகிறது. பின்னவற்றில், (VTC2) எனும் தகவல் தொழில்நுட்ப, தகவல் தொடர்புத் தொழில்நுட்ப அலைவரிசை, VTC3 எனும் விளையாட்டு அலைவரிசை, (VTC4) எனும் நயப்புப் பொருள், நடை அலைவரிசை, VTC6 எனும் திரைப்பட அலைவரிசை ஆகியவை அடங்கும்.இவற்ரோடு மூன்று புதிய அலைவரிசைகளாக, முதவதாக (VTC7) எனும் தேர்வுக்கான அலைவரிசையும் இரண்டாவதாக VTC1, VTC13 ஆகியவை ஊடாட்ட அலைவரிசைகளாகவும் (VTC11) எனும் குழந்தைகள் அலைவரிசையும், VTC12 எனும் விளம்பர அலைவரிசையும் (VTC14) எனும் இயற்கைப் பேரிடர் அலைவரிசையும் (VTC16)(3NTV) எனும் வேளாண்மை அலைவரிசையும் இயங்குகின்றன. 2006 இல் (VTC அலைபேசி TV) எனும் அலைபேசிகளுக்கான உலகின் முதல் முகவாண்மைவழி தொலைக்காட்சிச் சேவை DVB-H அமைப்பைப் பயன்படுத்தி உருவாக்கப்பட்டது. இது வியட்நாமியப் பல்லூடகக் கூட்டிணையத்தாலும் வியட்நாம் தொலைக்காட்சி உரிமையாளர்களாலும் இயக்கப்படுகிறது.\n\nSection::::வட்டார நிலையங்கள்.\nகனாய்த் தொலைக்காட்சி, ஓ சி மின் நகரத் தொலைக்காட்சி ஆகிய வட்டார தொலைக்காட்சி அமைப்புகள் வட்டார நிலையங்களாகச் செயல்படுகின்றன. பின்னது மேகாங் படுகை வட்டாரப் பெரும்பகுதியில் ஒளிபரப்புகிறது. \n\nSection::::பிற முகமைத் தொலைக்காட்சி.\nவியட்நாமில் 1991ஆம் ஆண்டுக்குப் பின் விடுதிகள் அயல்தூதரகங்கள், அரசு அலுவலகங்கள், செயற்கைக்கோள் தொலைத்தொடர்பு அலைஉணர் கிண்ணத்தை நிறுவவும் இயக்கவும் அயல்நாட்டு நிகழ்ச்சிகளைக் காணவும் உரிமம் அரசால் வழங்கப்பட்டது.இன்று, கனாய், ஓ சி மின் நகர் போன்ற பெருநகர்களில் உள்ள பெரும்பாலான மக்கள் வடத்தொலைக்காட்சிச் சேவையை முகமைப்பணம் கட்டிப் பெறுகின்றனர். இதில் மிகப் பெரிய வலையமைப்பு வியட்நாம் தொலைக்காட்சியின் பிரிவாகிய (VTVCab) நிறுவனத்தால் இயக்கப்படுகிறது. இதைப் பின்பற்றி, ஓ சி மின் நகர்த் தொலைக்காட்சியும் (HTVC), (கனாய் தொலைக்காட்சி (Hanoicab) ஆகியன முகமைவழி சேவையை நடத்துகின்றன. அண்மையில், சாய்கோன் பயணியர் வடத்தொலைக்காட்சிச் சேவை (SCTV) தொடங்கப்பட்டுள்ளது. இது VTV, சாய்கோன் பயணியர்க் குழுமம் ஆகியவை கூட்டாக நடத்தும் சேவை அமைப்பு) ஆகும். மிக அண்மையில் K+ எனும் சேவை அமைப்பும் இயங்குகிறது. இது (VTVCab), Canal+ ஆகியவை 2009 ஆம் ஆண்டு பிற்பகுதியில் இருந்து கூட்டாக இயக்கும் நேரடி வீட்டுச் சேவை அமைப்பாகும்.\n\nSection::::வானொலி.\nமுதல் வியட்நாமிய வானொலி ஒலிபரப்பல் 1945, செப்டம்பர் 2 இல் தொடங்கியது. இதில் ஓ சி மின் நாட்டின் விடுதலையை அறிவித்தார்.\nதென்வியட்நாம் தனது வானொலியை 1955 இல் ஏற்படுத்தியது.\n\nவியட்நாம் போர் முடிந்து, வியட்நாம் ஒருங்கிணைந்த்தும் 1978 இல் அனைத்து வானொலி நிலையங்களுக் வியட்நாம் குரல் அமைப்பின்கீழ் ஒருங்கிணைக்கப்பட்டு அது வியட்நாம் தேசிய வானொலி நிலையம் ஆகியது.\n\nSection::::செய்தித்தாள்கள்.\nதோய் மோய் நடவடிக்கையின்படி, வியட்நாம் கட்டற்ர சந்தைமுறைக்கு மாறியதும், அரசு தன் கொள்கைகளை மக்களுக்கு தொடர்ந்து உடனடியாக் அறிவிக்க செய்தித்தாள்களைப் பயன்படுத்தியது. இந்நடவடிக்கையால், 1996க்குப் பிறகு, செய்தித்தாள்கள் இருமடங்காகப் பெருகின.\n\n\nor \n"}
{"id": "319585", "url": "https://ta.wikipedia.org/wiki?curid=319585", "title": "சூரசேனர்", "text": "சூரசேனர்\n\nசூரசேனர் (Shurasena) யது குல சூரசேன நாட்டின் (தற்கால மதுரா) அரச குடும்பத்தினன். சூரசேனர் கிருஷ்ணரின் தந்தை வழி தாத்தா ஆவார். சூரசேனரின் மகன் வசுதேவர், கம்சனின் தங்கையான தேவகி மற்றும் ரோகிணி தேவி ஆகியோரின் கணவர் ஆவார். மேலும் பாண்டவர்களின் தாயான குந்தி சூரசேனரின் மகளாவார். \n\nஇவரின் மகனாக வசுதேவர் – தேவகிக்கும் பிறந்தவரே கிருட்டிணன் ஆவார். வசுதேவரின் முதல் மனைவியான ரோகிணிக்குப் பிறந்தவர்களே பலராமன் மற்றும் சுபத்திரை ஆவர்.\n"}
{"id": "319588", "url": "https://ta.wikipedia.org/wiki?curid=319588", "title": "வியட்நாமிய இலக்கியம்", "text": "வியட்நாமிய இலக்கியம்\n\nவியட்நாமிய இலக்கியம் \"(Vietnamese literature)\" என்பது வியட்நாமியரால் படைக்கப்பட்ட வாய்மொழி, எழுத்துவழி இலக்கியத்தைக் குறிக்கும்.என்றாலும் இதில் பிரெஞ்சு, அமெரிக்க, ஆத்திரேலிய ஆங்கில வியட்நாமிய எழுத்துகளும் அடங்குவதுண்டு. பதினொறாம் நூற்றாண்டுக்கு முன் ஓராயிரம் ஆண்டுகள் சீனா வியட்நாமை ஆண்டதால் அப்போதைய வியட்நாமிய இலக்கியங்கள் செவ்வியல் சீன மொழியில் எழுதப்பட்டன. சூ நோம் (Chữ nôm) எனும் வியட்நாமிய எழுத்து பத்தாம் நூற்றாண்டில் உருவாக்கப்பட்டது. இது உருமாற்றப்பட்ட சீன எழுத்துகளால் ஆயது. இதில் வியட்நாம் மொழியில் வியட்நாமியர் எழுத இசைவாக விளங்கியது.முதலில் இது சீன மொழியினும் இழிவாகக் கருதப்பட்டாலும் நாளடைவில் புகழ் பெறலானது. 18 ஆம் நூற்றாண்டில் பல வியட்நாமிய எழுத்தாளர்களும் கவிஞர்களும் தம் எழுத்தால் செழுமைப்படுத்தியதும் மிகவும் வளர்ந்து மறுமலர்ச்சியுற்றது. அலுவல்சார் ஆட்சி மொழியாகவும் மாறியது. சூ குவோசு இங்கு (Chữ quốc ngữ) எனும் வியட்நாமிய எழுத்து பதினேழாம் நூற்றாண்டில் உருவாக்கப்பட்டது. என்றாலும் இது இருபதாம் நூற்றாண்டு வரை மக்களால் பரவலாக ஏற்கப்படவில்லை. கிறித்தவ இறையியக்கத்தினரிடம் மட்டுமே இருந்தது. பிரெஞ்சு இந்தோசீனாவில் பிரெஞ்சு ஆதிக்கவாதிகளால் இதைப் பயன்படுத்த ஆணையிட்டது. ஆனால் இருபதாம் நூற்ராண்டின் இடைப்பகுதிக்குள் அனைத்து இலக்கியங்களும் குவோசு இங்கு எழுத்தில் எழுதப்படலாயின.\n\nSection::::சீன மொழியில் இயற்றிய இலக்கியம்.\nமுதன்மைக்கட்டுரை: வியட்நாமில் சீன மொழி இலக்கியம்\n\nஇப்போது கிடைக்கும் மிகப் பழைய வியட்நாம் எழுத்தாலர்களின் இலக்கியம் செவ்வியல் சீன மொழியில் அமைந்துள்ளது. வியட்நாம் வரலாறு குறித்த அனைத்து அரசு ஆவணங்களும் செவ்வியல் சீன மொழியிலேயே அமைந்துள்ளன. தொடக்க காலக் கவிதைகளும் செவ்வியல் சீனத்திலேயே உள்ளன.இன்றைய வியட்நாமியருக்கு சீன எழுத்துகள் மட்டுமன்றி, இந்தச் சீன மொழி இலக்கியங்களும் குவோசு இங்கு எழுத்தில் நேரடியாக ஒலிபெயர்த்தாலும் கூட அவற்றின் சீனத்தொடரும் இலக்கணமும் புரியாதனவாகவே அமைகின்றன. பொதுமக்களுக்குப் புரிய இவற்றை வியட்நாமியப் பேச்சுமொழியில் மொழிபெயர்க்க வேண்டியனவாக உள்ளன. இவற்றில் வியட்நாம் அரசர்களின் ஆணைகளும் அரசர் வரலாறும் சீனாவில் இருந்தான வியட்நாமின் விடுதலை அறிவிப்பும் வியட்நாமியக் கவிதைகளும் அடங்கும். குறிப்பிடத்தக்க எழுத்துகளின் காலநிரல் பட்டியல் கீழ்வருமாறு:\n\n\nSection::::வட்டார மொழி இலக்கியங்கள்.\nSection::::சூ நோம் எழுத்தில் (Chữ nôm) (字喃).\nசீன எழுத்துருக்களைச் சார்ந்து வியட்நாமில் புதிதாக புனையப்பட்ட சூ நோம் எழுத்துமுறை 13 ஆம் நூற்றாண்டில் வியட்நாம் பேச்சு மொழியை எழுத உருவாக்கப்பட்ட எழுத்தமைப்பாகும். பெரும்பாலும் இந்த சூ நோம் எழுத்து நூல்கள் புத்திய சூ குவோசு இங்கூ எழுத்துமுறையில் ஒலிபெயர்க்கப்பட்டு இவை இக்கால வியட்நாமியரால் புரிந்துகொள்ளவும்படுகின்றன. என்றாலும், சூ நோம் எழுத்துமுறை செந்தரப்படுத்தப் படாததால், சில எழுத்துருக்களை பயன்படுத்தும்போது அவை எந்த சொல்லைக் குறிக்கின்றன என்பதில் மயக்கங்கள் நிலவுகின்றன. எனவே சூ நோமில் இருந்து சூகுவோசு இங்கூவுக்கு ஒலிபெயர்க்கப்படும்போது பல வேறுபாடுகள் ஏற்பட்டுள்ளன. சில மதிப்புமிக்க நூல்கள் சூ நோமில் இயற்றப்பட்டுள்ளன. இவற்றில் [[நிகுயேன் தூ]]வின் \"[[கியேயுவின் கதை|திருயேன் கியேயு]]\", தோன் தி தியேமின் அவளது நண்பர் தான் திரான் சோன் என்பவர் இயற்றிய செவ்வியல் சீனக் கவிதையின் சூநோம் மொழிபெயர்ப்பான \"சின் பூ நிகாம் கூசு\" ( – போர்வீரனின் மனைவியின் வருத்தம்) எனும் கவிதையும் மிகவும் புகழ்வாய்ந்த கவிஞரான கோ சுவான் குவோங் என்பவ்ரின் கவிதைகளும் அடங்கும்.\n\nசூ நோம் எழுத்தில் இயற்றப்பட்டுள்ள சில குறிப்பிடத்தக்க இலக்கியங்களாவன:\n\n\nSection::::சூ குவோசு இங்கூ எழுத்தில் (Chữ quốc ngữ).\n[[புத்தாசிய இலக்கியம்]]\n\nசூ குவோசு இங்கூ எழுத்துமுறை 17 ஆம் நூற்றாண்டிலேயே தோன்றிவிட்டாலும் 20 ஆம் நூற்றாண்டில் பிரெஞ்சு அரசு இவ்வெழுத்தைப் பிரெஞ்சு இந்தோசீனாவில் கட்டாயமாக்கும் வரை கிறித்தவ மரைவட்டத்திலேயே வழங்கிவந்த்து. 20 ஆம் நூற்றாண்டின் தொடக்க ஆண்டுகளில், இவ்வெழுத்தில் பல இதழ்கள் தொடங்கப்பட்டன. மக்களிடையே இவ்விதழ்களுக்கு பெரு வரவேற்பு இருந்த்தால் சூ குவோசு இங்கூ எழுத்துமுறை நாடு முழுதும் பரவலாகியது. இப்பரவலைப் பிரெஞ்சு ஆதிக்கமாக்க் கருதிய சில தலைவர்கள் எதிர்த்தாலும், மற்றவர்கள் இது எழுத்துவழிக் கலவி பரவலுக்கு எளிய கருவியாகக் கருதி வரவேற்றனர். 1945 இல் பிரெஞ்சு ஆதிக்கத்தில் இருந்து விடுதலை பெற்றதும், [[ஓ சி மின்]] அவர்களது வியட்மின் தற்காலிக அரசு சூ குவோசு இங்கூ எழுத்துவழி கல்வியைப் பரப்பும் கொள்கையை ஏற்றது. இம்முயற்சி பெருவெற்றி பெற்றதும், எழுத்தறிதல் வீதம் வேகமாக விண்ணளாவ வளர்ந்தது.\n\nதொடக்கநிலையில் எழுத்துமுறையில் பல வேறுபடுகளும் சிக்கல்களும் இருந்தன. சில சொற்களை எழுதுவதில் பொதுக் கருத்தேற்பு ஏற்படவில்லை. இதற்காக பல கருத்தரங்குகள் நிகழ்த்தப்பட்டன. இக்கருத்தரங்குகளில் அனைத்து சிக்கல்களும் பெரும்பாலும் தீர்க்கப்பட்டன.என்றாலும் சில சிக்கல்கள் இன்னமும் தீர்க்கபடாமலே உள்ளன. 20 ஆம் நூற்றாண்டு இறுதிக்குள் அனைத்து வியட்நாமிய இலக்கியங்களும் சூ குவோசு இங்கூ எழுத்திலேயே உருவாகின. பல முதைய எழுத்துகளில் எழுதப்பட்ட இலக்கியங்களும் இக்கால வியட்நாமியர்களுக்குப் புரிய, இப்புது எழுத்தில் ஒலிபெயர்க்கப்பட்டன. வரலாற்று மேற்கோள்களுக்கு மட்டுமே நிகழ்காலத்தில் பழைய எழுத்துகள் பயன்படுகின்றன.\n\nபுத்தியல் வியட்நாம் மொழியில் பின்வரும் இலக்கிய எழுத்துக்கள் அடங்கும்:\n\n\n\nSection::::இலக்கிய வகையினங்கள்.\nSection::::நாட்டுப்புற இலக்கியம்.\nஎழுத்துவழி இலக்கியங்கள் மட்டுமன்றி, வாய்மொழி இலக்கியங்களும் இன்றைய வியட்நாமில் இயற்றப்படுகின்றன. இவை மக்களுக்கும் பரவலாகக் கிடைக்கின்றன. வியட்நாமிய நாட்டுப்புற இலக்கியங்கள் பல வடிவங்கள் இடையிடைவரும் கூட்டாகும். இவை வாய்மொழி மரபோடு, மூன்று ஊடக்க் கலப்பினதாக விளங்குகிறது: அவை கரந்தநிலை (ஆசிரியன் மனதில் மட்டும் தேங்கி நிற்பது) நிலைத்தநிலை (எழுத்தில் தெறித்து நிற்பது), காட்சிநிலை (நிகழ்த்தப்படுவது). நாட்டுப்புற இலக்கியம் வாய்மொழிப் பரவலால் பல பாட வேறுபாடுகள் கொண்டது. இதை இயற்றியவர் யாரென அறியமுடியாதது.\n\nSection::::தொன்மங்களும் பழங்கதைகளும்.\nவியட்நாமியத் தொன்மங்கள் இயற்கை கடந்த மாந்தர்கள், வீரர்கள், படைப்புக் கடவுள்கள், பற்றியவை. இவை மாந்தனின் வாழ்வைப் பற்றிய தொல் குடிகளின் கண்ணோட்டங்களைப் படம்பிடிக்கின்றன. இவற்றில் உலகப் படைப்புக் கதைகளும், இலாக் இலாங் குவான், ஔ கோ போன்ற பண்பட்டு வீரர்களும் (\"சோன் தின் அல்லது மலை ஆவி, துய் தின் அல்லது நீர் ஆவி\") பற்றிய கதைகளும் அடங்கும்.\n\nSection::::வியட்நாமியக் கவிதை (சா தோ வியட்நாம்).\nமுதன்மைக்கட்டுரை: [[வியட்நாமியக் கவிதைகள்]]\n\nமரபு வியட்நாமியக் கவிதைகளாகிய \"[[வியட்நாமியக் கவிதைகள்|சா தோ]]\" பெரிதும் நாட்டுப்புறக் கவிதைகள் அல்லது பாடல்கள் ஆகும்.\n\n\nSection::::வெளி இணைப்புகள்.\n[[பகுப்பு:வியட்நாமிய இலக்கியம்| ]]"}
{"id": "319598", "url": "https://ta.wikipedia.org/wiki?curid=319598", "title": "வியட்நாமில் தொலைத்தொடர்புகள்", "text": "வியட்நாமில் தொலைத்தொடர்புகள்\n\nவியட்நாமில் தொலைத்தொடர்புகள் \"(Communications in Vietnam)\" தொலைபேசிகள், வானொலி, தொலைக்காட்சி, இணையம் ஆகியவற்றை உள்ளடக்கும்.\n\nSection::::தொலைபேசிகள்.\nவியட்நாம் தன் தொலைத்தொடர்பு அமைப்புகலைப் புதுப்பித்து விரிவாக்க பெருமுயற்சி எடுத்து வருகிறது. உள்நாட்டில் அனைத்து வட்டார இணைப்பகங்களும் கணினிமயப் படுத்தி கனாயுடன் இணைக்கப்பட்டுள்ளன, தா நாங் , ஓச்சிமின் நகரம் ஆகியவை ஒளியிழை வட்த்தால் அல்லது நூண்ணலை வானொலி அஞ்சல் வலையிணைப்பால் இணைக்கப்பட்டுள்ளன. முதன்மைத் தொடர்கள் கணிசமான அளவில் உருவாக்கப்பட்டுள்ளன. அலைபேசிகள் வேகமாகப் பெருகி வருகின்றன. 2012 அளவில், 134 மில்லியன் அலைபேசி முகவர்கள் இணைந்து வியட்நாம் உலகில் ஆறாம் இடத்தில் உள்ளது.\n\nஇரு செயற்கைக்கோள் நிலையங்கள் பயன்பாட்டில் உள்ளன:இண்டர்சுபுட்னிக் ( Intersputnik), (இந்தியப் பெருங்கடல் வட்டாரம்).\n\nவியட்நாம் அஞ்சல், தொலைத்தொடர்புக் குழு (பொது அஞ்சல், தொலைத்தொடர்புத் துறையில் இருந்து பிரிந்த குழுமம்) தொலைத்தொடர்பு அமைப்பை இயக்குகிறது. 1990 இல் ஒழுகுமுறையும் வணிக இயக்கமும் பிரிக்கப்பட்டபோது இது உருவாக்கப்பட்டது.தனி ஒழுங்குமுறை அமைப்பு உருவாகியதும் அலைபேசிகட்கான சந்தைப் பிரிவுகள் 1995 இல் போட்டிக்குத் திறக்கப்பட்டன. பன்னாட்டுச் சேவைச் சந்தையும் 2000 இல் திறக்கப்பட்டது.\n\n2013 தொடக்கத்தில் பிற அலைபேசி இயக்குபவர்களின் கடும்போட்டியால் எசு-ஃபோனும் பீலைனும் தற்காலிகமாக நிறுத்தப்பட்டன. பீலைன் மீண்டும் 2009 இல் சந்தையில் இயங்கத் தொடங்கியது .\n\nSection::::ஒலிபரப்பு/ஒளிபரப்பு ஊடகங்கள்.\nஅனைத்து ஒலி/ஒளி பரப்பு ஊடகங்களையும் அரசு தகவல். தொலித்தொடர்பு அமைச்சகத்தின் வழியாக கட்டுபடுத்துகிறது. அரசின் கட்டுபாட்டில் உள்ள தேசியத் தொலைக்காட்சிச் சேவை அமைப்பான வியட்நாம் தொலைக்காட்சி 9 அலைவரிசைகளை வட்டார ஒலி/ஒளி பரப்பு நிலையங்களோடு இணைந்து இயங்குகிறது. நிகழ்ச்சிகள் நாடு முழுவதும் வட்டார, நகராட்சி தொலைக்காட்சி நிலையங்களின் வலைப்பின்னல் வழியாகப் பரப்பப்படுகின்றன. வியட்நாம் சட்டம் செயற்கைக்கோள் தொலைக்காட்சியை அணுக வரம்புகள் விதித்துள்ளது. என்றாலும் பல வீடுகள் அயல்நாட்டு நிகழ்ச்சிகளை வீட்டு செயற்கைக்கோள் கருவிகள் வாயிலாக அணுகுகின்றன.\n\nஒலி/ஒளி பரப்பு நிலையங்கள் ஆறும் 61 வட்டாரத் தொலைக்காட்சி நிலையங்களும் 2006 அளவில் இயங்குகின்றன.\n\nSection::::இணையம்.\nவியட்நாம் இணையப் பயன்பாட்டில் உலக அளவி 16 ஆம் இடத்தை வகிக்கிறது. அருகில் உள்ள பிற தென்கிழக்காசிய நாடுகளோடு ஒப்பிடும்போது இந்நிலை மிகவும் அதிகமாகும்.\n\nவியட்நாமில் ஐந்து இணையச் சேவை அமைப்புகள் இயங்குகின்றன. அவையாவன:வியட்நாம் குழுமம், வியட்நாம் தரவு தொடர்புக் குழுமம், நிதி, தொழில்நுட்ப வளர்ச்சி கூட்டிணையம், சாய்கோன் அஞ்சல், தொலைத்தொடர்புக் கூட்டிணையம், வியட்டெல் குழுமம். பெரிய நகரங்களில் ஒலியிழை சேவை பரவலாக கிடைக்கிறது.\n\n\nSection::::வெளி இணைப்புகள்.\n \n\n"}
{"id": "319608", "url": "https://ta.wikipedia.org/wiki?curid=319608", "title": "போக்ரா", "text": "போக்ரா\n\nபோக்ரா \"(ஆங்கிலம்:Bogra வங்காளம்: বগুড়া)\" வங்காளதேசத்தில் உள்ள ஒரு நகரமாகும். இந்நகரம் இராச்சாகி கோட்டத்தில் அமைந்துள்ள போக்ரா மாவட்டத்தில் இருக்கிறது. இம்மாவட்டத்தின் முக்கிய வணிகமையமாக போக்ரா நகரம் திகழ்கிறது.\n\nவடக்கு வங்காளதேசத்தின் நரம்பு மையம் போக்ரா என்று சிலர் இந்நகரத்தை விவரிப்பதும் உண்டு. இராச்சாகி கோட்டம் மற்றும் இரங்பூர் கோட்டம் ஆகியவற்றுக்கு போக்ரா நகரம் ஒரு பாலமாகவும் விளங்குகிறது. தோராயமாக 10.37 சதுரமைல் அல்லது 26.86 கிலோமீட்டர் பரப்பளவு கொண்ட இந்நகரம் 21 பகுதிகளாகப் பிரிக்கப்பட்டுள்ளது. 2,66,930 நபர்கள் இங்கு வாழ்வதாக மக்கள் தொகைக் கணக்கெடுப்பு தெரிவிக்கிறது. \n\nSection::::வரலாறு.\nஇந்திய நாட்டின் மாமன்னர் அசோகர் காலத்தில் இந்நகரம் வங்காளத்தின் மிகப் பழமையான நகரமாக இருந்ததாகக் கூறப்படுகிறது. வங்காளத்தை வெற்றி கொண்ட மாமன்னர் போக்ரா நகரத்தை நிறுவினார். இந்நகரம் முன்னதாக புந்தரவர்தம் என்ற பெயரால் அழைக்கப்பட்டது. 2008 ஆம் ஆண்டு அக்டோபரில், தினாய்பூர் மாவட்டத்தின் கோராகாட் துணைமாவட்டத்திலுள்ள சுரா பள்ளிவாசலுக்கு அருகில் உள்ள குளக்கரையில் ஒரு கல்வெட்டு கண்டறியப்பட்டது. போக்ரா ஒரு பழைமையான நகரம் என்பதற்கு இக்கண்டுபிடிப்பு வலிமை சேர்க்கிறது. இக்கல்வெட்டு குப்தர் காலத்தைச் சேர்ந்தது என்று நம்பப்படுகிறது. \nவங்காளதேச விடுதலைப் போரின் போது இந்நகரிலும் கடுமையான போர் நடைபெற்றது. போக்ரா போர் என்று அழைக்கப்பட்ட இப்போரில் பிரிவு ஏழைச் சேர்ந்த வங்கதேசபடையின் கொரில்லா அலகுகள் பாக்கித்தான் படையுடன் வீரத்துடன் போரிட்டு வெற்றி பெற்றன.\n\nSection::::புவியியல்.\n1821 ஆம் ஆண்டு முதன்முதலாக போக்ரா உருவாக்கப்பட்டது. நிர்வாக மாவட்டமான போக்ரா 1,359 சதுர மைல் அல்லது 3520 கிலோமீட்டர் 2 பரப்பளவைக் கொண்டிருந்தது. \n\nபிரம்மபுத்திரா நதியின் பல்வேறு செல்வழிகளால் இம்மாவட்டத்தில் பாயும் முக்கியமான ஆறுகள் உருவாக்கப்பட்டுள்ளன. இந்த ஆறுகள் உள்ளூரில் கோனை, தாவ்கொபா மற்றும் யமுனை என்ற பெயர்களால் அழைக்கப்பட்டன. யமுனை ஆறு இம்மாவட்டக் கிழக்கு எல்லையின் ஒரு பகுதியாக உருவாகியுள்ளது. பிரம்மபுத்திராவும் அதனுடைய வழி ஆறுகளும் வங்காளி, கரடோயா, அட்ரை முதலிய சிற்றோடைகளுடன் சேர்ந்து போக்ரா நகரத்திற்கான வணிகப் பயன்பாடுகளுக்கு உதவுகின்றன.\nவடக்கில் இருந்து தெற்கு நோக்கிப் பாயும் கரடோயா ஆறு 1911 ஆம் ஆண்டில் மாவட்டத்தை இரண்டு பகுதிகளாகப் பிரித்தது. கிழக்குப் பகுதி நிலப்பகுப்பில் வளமான வண்டல் மண் செழித்திருந்தது, செழிப்பாக்குகின்ற வெள்ளம் பாயும் பகுதியாக இப்பகுதி அமைந்ததால் இங்கு சணல், எண்ணெய் வித்துகள், மோட்டா அரிசி போன்ற கனப்பயிர்கள் வளர்ந்தன. மாறாக மேற்குப் பகுதியில் காணப்படும் உயர் நிலத்து மண்ணில் நெற்பயிர் நன்கு விளைந்தது.\n\nSection::::பொருளாதாரம்.\n2009 நகர்ப்புற திட்டமிடல் மேம்படுத்தப்பட்டதால் 2009 ஆம் ஆண்டு முதல் போக்ரா நகரின் உள்கட்டமைப்புகளில் ஒரு குறிப்பிடத்தக்க வளர்ச்சி ஏற்பட்டு வருகிறது. நகரச் சாலைகளை அகலப்படுத்தி மறுகட்டுமானம் செய்தல், தகவல் தொடர்பு வசதிகளை மேம்படுத்துதல், நிலத்தடி எரிவாயு இணைப்புகளை உருவாக்குதல் போன்றவை இத்திட்டத்தில் அடங்கும்.\nபோக்ரா நகரில் சிவப்பு மிளகாய் உற்பத்தி ஒரு முக்கிய உள்ளுர் தொழிலாக நடைபெறுகிறது. போக்ரா நகரத்திற்குள்ளேயே பனிரெண்டு மையங்களுக்கு மேல் சிவப்பு மிளகாய் சேகரிப்பில் ஈடுபட்டு வர்த்தகம் செய்கின்றன.\n\nபோக்ரா நகரம் பெரும்பாலும் வங்கிகள் நகரம் என்று அழைக்கப்படுகிறது. நிகழ்நிலை வங்கி வசதிகள், கடன் அட்டைகள், பற்றட்டைகள் போன்ற நவீன வசதிகளுடன் வங்கிகள் இயங்குகின்றன. இந்நகரிலுள்ள கணிசமான வங்கிகள் அரசு வங்கிகளின் கிளைகளாகச் செயல்படுகின்றன. வங்காள வங்கி (மத்திய வங்கி), சோனாலி வங்கி, ரூபாலி வங்கி, சனதா வங்கி, இராச்சாகி கிருசி உன்னயன் வங்கி, வங்காள வளர்ச்சி வங்கி லிமிடெட், உத்தரா வங்கி லிமிடெட், அக்ரானி வங்கி போன்ற வங்கிகளின் கிளைகள் நன்கு விரிவாக்கப்பட்டுள்ளன. இவை தவிர புபாலி வங்கி, தேசிய வங்கி போன்ற சில தனியார் சிறப்பு வங்கிகளும் நகரில் இயங்குகின்றன. \n\nகூடுதலாக, போக்ரா நகரில் மென்பொருள், தொழில்நுட்பம், மற்றும் கணினி சேவை நிறுவனங்கள் பல காணப்படுகின்றன. 2008 இல் பிரஞ்சு கிராமீன் குழு மற்றும் தனோன் குழு இரண்டும் கூட்டு சேர்ந்து போக்ராவில் கிராமீன் தனோன் என்ற பெயரில் செயல்படத் தொடங்கின. \n\nவிவசாயத் துறையில் 29.95%, விவசாயப் பொருட்கள் உற்பத்தித் தொழிலில் 12.53%, பொது வணிகத்தில் 18.11% வாடிக்கையாளர் சேவைத் தொழிலில் 15.62% போக்குவரத்துத் தொழில் 6.66% கூலித் தொழிலாளர் 2.2%, பிற தொழில்கள் 14.93% என்ற அளவில் போக்ரா நகர மக்கள் ஈடுபடுவதாக புள்ளி விவரங்கள் தெரிவிக்கின்றன. \n\nSection::::சுற்றுலா.\nவங்காளதேசத்தில் இதுவரை கண்டுபிடிக்கப்பட்டுள்ள நகர தொல்பொருள் தளமான மகாசுதங்கார் போக்ராவில்தான் உள்ளது. இதே போல கிராம மகாசுதன் தளமும் போக்ரா மாவட்டத்திலுள்ள சிப்கானி தானாவில் உள்ளது. இங்கு பண்டைய புந்தரவர்தன் நகரத்தின் நிலப்பகுதி எச்சங்கள் காணப்படுகின்றன . புத்த மதத்தினர், இசுலாமியர்கள், இந்துக்கள் அனைவரும் இப்பகுதியை புனிதத்தலமாக கருதுகின்றனர்.\n\nமகாசுதங்கார் அருகிலேயே அமைந்துள்ள பேகுலூர் பாசோர்கார் இடமும் ஒரு பிரபலமான சுற்றுலா தளாமாகும். பிரித்தானியர் காலத்தில் நீல்குத்தி என்றழைக்கப்பட்ட நவாப் அரண்மனை, கெருவா பள்ளிவாசல் (செர்பூர் துணை மாவட்டம்), பாரா பள்ளிவாசல், சுல்தான் பால்கி சாவின் சமாதி, பஞ்சுபிர் சமாதி, கோகுல் மெட்த், பரசுராம் அரண்மனை, பாசு பிகாரா, பள்ளி உன்னயன் நிறுவனம், சவுதியா நகரப் பூங்கா, பிமர் யங்கிள், நவாப் பாரி அரண்மனை அருங்காட்சியகம், குழந்தைகள் பூங்கா, போர் நினைவு அருங்காட்சியகம் போன்ற பல்வேறு இடங்கள் சுற்றுலாப் பயணிகள் கண்டு களிக்க போக்ரா நகரில் காணப்படுகின்றன. \n\n"}
{"id": "319621", "url": "https://ta.wikipedia.org/wiki?curid=319621", "title": "பா. முத்துராமன்", "text": "பா. முத்துராமன்\n\nபா. முத்துராமன் (Balasubramanian Muthuraman) என்பவர் ஒரு பொறியாளர் மற்றும் தொழில் துறை நிருவாகி ஆவார். இவர் டாடா ஸ்டீல் நிறுவனத்தின் மேலாண்மை இயக்குநராக இருந்தார்.  தொடக்கத்தில் 1966 இல் டாடா ஸ்டீல் நிறுவனத்தில் பயிற்சியாளராகச் சேர்ந்தார். இரும்பு உருக்கும் உற்பத்தியிலும் பொறியியல் வளர்ச்சியிலும் அனுபவம் பெற்ற பிறகு டாடா ஸ்டீல் நிறுவனத்தில் சந்தைப்படுத்தல் மற்றும் விற்பனை ஆகிய துறைகளில் மாற்றப்பட்டார். இறுதியாக மேலாண்மை இயக்குநராக இருந்தார். தமது 70 ஆம் அகவையில் டாடா குழுமத்திலிருந்து ஒய்வு அடைந்தார். இவருக்குப் பத்ம பூசண் விருதை 2012 ஆம் ஆண்டில் நடுவணரசு வழங்கியது.\n\nSection::::படிப்பு.\nசென்னையில் இந்திய தொழில் நுட்ப நிறுவனத்தில் உருக்கியலில் பொறியியல் பட்டம் பெற்றார். பொது மேலாண்மைப் பயிற்சியில் பட்டமும் பெற்றார்.\n\nSection::::பிற பதவிகள்.\nஜாம்செட்பூர் எக்ஸ் எல் ஆர் ஐ சேவியர் மேலாண்மைப் பள்ளியில் தலைவராகவும், கரக்பூரில் இந்தியத் தொழில் நுட்ப நிறுவனத்தின்   ஆளுநர் போர்டு தலைவராகவும் இருந்தார்.\n"}
{"id": "319622", "url": "https://ta.wikipedia.org/wiki?curid=319622", "title": "எமிலியோ எஸ்டீவ்ஸ்", "text": "எமிலியோ எஸ்டீவ்ஸ்\n\nஎமிலியோ எஸ்டீவ்ஸ் (\"Emilio Estevez\", பி. மே 12, 1962) ஓர் அமெரிக்க நடிகரும், எழுத்தாளரும் திரைப்பட இயக்குனரும் ஆவார். 1980 ஆம் ஆண்டுகளில் இவர் முதன்முறையில் நடிப்புத் தொழிலுக்கு அறிமுகமானார். பின்னர் பல ஆங்கிலத் திரைப்படங்களில் நடித்தும், ஒரு சில தொலைக்காட்சித் தொடர்களில் நடித்தும் வந்தார். இவர் பல விருதுகளையும் வென்றுள்ளார்.\n\n"}
{"id": "319625", "url": "https://ta.wikipedia.org/wiki?curid=319625", "title": "கமோமி தீவு", "text": "கமோமி தீவு\n\nகமோமி தீவு \"(Kamome Island )\" சப்பான் கடலிலுள்ள ஒரு தீவாகும். மிகச்சரியாக சொல்வதென்றால் இதை தீபகற்பம் என்றுதான் கூறவேண்டும். சப்பான் நாட்டின் ஒக்கைடோ மாநிலத்திலுள்ள எசாச்சி நகரத்தின் கடற்கரைக்கு சற்று அப்பால் இத்தீவு அமைந்துள்ளது. எசாச்சி துறைமுகத்திற்கு ஒரு அலைத்தடுப்புச் சுவராக இத்தீவு செயற்படுகிறது. பல வரலாற்றுத் தலங்கள் இத்தீவில் இருக்கின்றன. ஐயாமா மாநில இயற்கைப் பூங்காவின் ஒரு பகுதியாக கமோமி தீவு பாதுகாக்கப்படுகிறது. சுற்றுலா பயணிகளைக் கவரும் விதமாக, ஒவ்வோர் ஆண்டும் சூலை மாதத்தில் இங்கு இரண்டு நாள் திருவிழா ஒன்று நடத்தப்படுகிறது. நீச்சல், முகாம், மீன்பிடித்தல் மற்றும் பிற பொழுதுபோக்கு நடவடிக்கைகளுக்காக மக்கள் ஆண்டு முழுவதும் இத்தீவிற்கு வந்து பார்த்துச் செல்கின்றார்கள்.\n\nSection::::புவியியல்.\nகடற்கரையோரக் கரைத்திட்டின் ஒரு பகுதியாக விளங்கும் கமோமி தீவின் பெரும்பகுதி தட்டையாக உள்ளது. கடல் மட்டத்திலிருந்து 91 அடி அல்லது 27.6 மீட்டர் உயரத்தில், 200 மீட்டர் அகலமும் (660 அடி), 1 கிலோமீட்டர் (0.62 மைல்) நீளமும், 2.6 கிலோமீட்டர் (1.6 மைல்) கடற்கரையும் கொண்டதாக இத்தீவு உள்ளது. ஒரு 500 மீட்டர் (1,600 அடி) நீளமான மணல்திடலைக் கடந்த பின்னர் நிலப்பரப்புடன் இணைந்து சாலையில் செல்வதற்கு வாய்ப்பை அளிக்கக்கூடிய தீவாக உள்ளது. வடக்கிலிருந்து தெற்கு நோக்கி நீண்டுள்ள இத்தீவின் கிழக்குத் திசையில் நிலப்பகுதி விரிந்து கிடக்கிறது. கடல் அலைகளிடமிருந்து கடற்கரையைப் பாதுகாக்கும் ஒர் இயற்கையான அலைத்தடுப்புச் சுவராக கமோமி தீவு செயல்படுகிறது. வடக்குப் பகுதியிலும் இப்பாதுகாப்பை அதிகரிக்கும் பொருட்டு கூடுதலாக அலைத்தடுப்புச் சுவர்கள் கட்டப்பட்டன. எனினும், தீவின் மேற்குக் கடற்கரை கடல் அலைகளால் கடுமையாக அரிக்கப்பட்டு அழிந்துவருகிறதுref name=\"hiyama-hokkaido-gov\" />. \n\nSection::::வரலாறு.\nஎடோ காலத்துக் கப்பல்கள் ஒக்கைடோவுடன் வணிகம் மேற்கொள்வதற்கு ஒரு இயற்கைத் துறைமுகமாகவும், மீனவர்களுக்குப் பசிபிக் கடல் வாளை மீன்கள் கிடைக்கும் இடமாகவும் கமோமி தீவு பயன்பட்டது. \n\nசப்பானியக் கடலில் வாளை மீன்வளத்தைக் குறித்து எய்சிப் பாறையின் பின்னணியில் ஒரு தொல்கதை கூறப்பட்டு வருகிகிறது. முன்னொரு காலத்தில் இக்கடல் பகுதியில் இருந்த கடல் வாளை மீன்கள் எல்லாம் முழுவதுமாக இடம் பெயர்ந்து எங்கோ போய்விட்டனவாம். மீனவர்களுக்கு உதவி செய்வதற்காக குறி சொல்லும் கிழவி ஒருத்தி, ஒரு புட்டியில் மந்திரத் திரவத்தை நிரப்பி கடலில் எறிந்தாளாம். காணாமல் போன மீன்கள் யாவும் திரும்பி வந்தனவாம். கிழவி எறிந்த புட்டி கடலின் தரைப் பரப்பை சென்றடைந்த புட்டி பாறையாக மாறியதாம். இப்பாறையே சப்பானின் கடல் தெய்வமாகக் கருதப்படுகிறதாம் 500 வயது நிரம்பியதாகக் கருதப்படும் எய்சிப் பாறை இப்புராணக் கதையைப் பிரதி பலிப்பதாகக் கருதப்படுகிறது.\n1615 இல், வியாபாரிகள் குழு ஒன்று சப்பான் கடலின் கடல் தெய்வத்திற்காக தீவில் ஒரு கோவில் கட்டினர். 1868 ஆம் ஆண்டு இக்கோயில் இட்சுகுசிமா கோயில் என்று பெயர் மாற்றம் செய்யப்பட்டது. எடோ காலத்திய புகழ்வாய்ந்த சப்பானியக் கவிஞர் மட்சுவோ பாசோவிற்கு ஒரு நினைவுச் சின்னம் 1814 ஆம் ஆண்டு இச்சன்னதிக்கு அருகில் அமைக்கப்பட்டது\n\nகப்பலில் பொருட்கள் நிரப்பவும் கப்பல்கள் கடந்து செல்லவும் வியாபாரிகளுக்குத் தீவு பெரிதும் உதவியதால், நீண்ட காலமாக இங்கு நன்னீர் பிரச்சினை இருந்து வந்தது. 1876 இல் எசாச்சியைச் சேர்ந்த முரகாமி என்ற வியாபாரி தண்ணீருக்காக ஏராளமான பொருள் செலவில் ஒரு கிணற்றை உருவாக்கினார். இதே காலகட்டத்தில் வெவ்வேறு குலத்தைச் சார்ந்த சப்பானிய வாரிசுகளுக்கு இடையில் மோதல்கள் தோன்றியிருந்தன. இதன் காரணமாக எசாச்சி நகரத்தைப் பாதுகாப்பதற்காக இரண்டு பீரங்கிகள் தீவுக்குக் கொண்டு வரப்பட்டன\n\nSection::::பெயர்க் காரணம்.\nதீவின் நீள் வடிவம் ஒரு கடற்காகத்தைப் போல தோற்றமளிக்கிறது. இதன் அடிப்படையில் தான் தீவினை கமோமி என்ற பெயரால் அழைக்கின்றனர். கமோமி என்பதற்கு கடற்காகம் என்று பொருளாகும். எடோ காலகட்டத்தில் இது பென்டென்யிமா என்ற பெயரால் அழைக்கப்பட்டது. முன்னதாக பல சப்பானியத் தீவுகள் இப்பெயரைப் பகிர்ந்து கொண்டன, இந்துக்களின் தெய்வமான சரசுவதியை சப்பானிய பௌத்தமும் சிண்டோவும் பென்சாயிடன் என்று அழைத்தன, சப்பானியர்கள் சரசுவதியை தண்ணிருக்கான தெய்வமாகவும் மீனவர்களின் பாதுகாவலராகவும் கருதி பாரம்பரியமாக வழிபட்டு வருகின்றனர்\n\nSection::::விலங்கு, தாவர வளம்.\nஒரு நிலையான மேற்கு காற்று இத்தீவை பெரும்பாலும் புல் மூடிய தீவாக வைத்திருக்கிறது. வண்ணமயமான மேப்பிள் மரங்களுக்கும் மங்கோலிய ஓக் மரங்களுக்கும் இத்தீவு தாயகமாக இருக்கிறது. தீவைச்சுற்றிலும் உள்ள கடல்நீரில் பருவநிலைக்கேற்ற வகையில் நீர்வாழ் விலங்குகள் மற்றும் தாவரங்கள் அதிகமான அதிகமான அளவில் காணப்படுகின்றன.\n\nSection::::சுற்றுலா.\nமீன்பிடித்தலுக்கும் நீண்ட நடைப்பயணத்திற்கும் ஏற்ற சூழல் ஆண்டு முழுவதும் இருப்பதால் ஒரு சுற்றுலாத்தலமாக உள்ளது. கடற்கரைகள் கோடை கால நீச்சலுக்கு பயன்படுத்தப்படுகின்றன. \n\nSection::::மத நடவடிக்கைகள்.\nசூலைமாத முதல் வாரத்தின் இறுதியில் மட்சூரி எனப்படும் விடுமுறைநாள் விழாவில் புராண காலத்து எய்சிப்பாறைக்கு அஞ்சலி செலுத்தும் நாள் கொண்டாடப்படுகிறது. இளைஞர்கள் குழு ஒன்று உள்ளூர் கோவிலில் ஆசி பெற்ற பின்னர், பாரம்பரிய பண்டோசி உடையில் பாறையை நோக்கி நீந்துவார்கள். அதன்மீது ஏறி பாறையைச் சுற்றியுள்ள 30 மீட்டர் வைக்கோல் பிரியை மாற்றுவார்கள். இவ்வைக்கோல் பிரி 500 கிலோ எடை உள்ளதாக இருக்கும் . பழைய வைக்கோல் பிரியை அகற்றிவிட்டு புது வைக்கோல் பிரியை மாற்றுவதை இலக்காகக் கொண்டு விழா இரண்டு நாட்களுக்கு நடைபெறும். இவ்விழாவில் படகுப் போட்டி , இசைப்போட்டி போன்ற போட்டிகளும், பாரம்பரிய உடையில் மக்களின் அணிவகுப்பும் சிறப்பாக நடைபெறும். \n"}
{"id": "319636", "url": "https://ta.wikipedia.org/wiki?curid=319636", "title": "ரிஞ்சனி மலை", "text": "ரிஞ்சனி மலை\n\nரிஞ்சனி மலை (\"Mount Rinjani; அல்லது ரிஞ்சனி குனுங் (Gunung Rinjani\") இது தென்கிழக்காசியா, மற்றும் ஓசியானியா என இரு கண்ட நாடான இந்தோனேசியாவின் மேற்கு நுசா டென்காரா மாகாணத்தில், உள்ள லொம்போத் தீவில் அமைந்துள்ள ஒரு எரிமலையாகும். 3.726 மீட்டர் (12,224 அடி) உயரமுடைய இது, இந்தோனேசியாவின் இரண்டாவது மிக உயர்ந்த எரிமலையாக விளங்குகிறது. மேலும் இம்மலை நிர்வாக ரீதியாக, மேற்கு நுசா டென்காரா பகுதியின் வட லொம்போ (\"இந்தோனேசியன்: நுசா டென்காரா பாராட், NTB\"). ஆட்சியின் கீழ் உள்ளது. \n\nஇந்த எரிமலையின் மேற்கூரையில், 6-8.5 கிலோ மீட்டர் (3.7 மைல் - 5.3) அகன்ற எரிமலைவாய் ஒரு ஏரியாக அமைந்துள்ளது. \"செகரா அனாக்\" அல்லது \"அனாக் லாட்\" (\"Segara Anak or Anak Laut\") (கடலின் குழந்தை (\"Child of the Sea\") என்றழைக்கப்படும் இந்த எரிமலைமுகடு ஏரியின் ஒரு பகுதி நிறைந்துள்ள நீரின் நிறம் காரணமாக, கடல் போன்ற நீல நிறமாக மிளிர்கிறது.மேலும் அகன்ற எரிமலைவாய் வெந்நீர் ஊற்றுகள் உள்ள இந்த ஏரி, கடல் மட்டத்திலிருந்து சுமார் 2,000 மீட்டர் (6,600 அடி) உயரத்திலும், மற்றும் சுமார் 200 மீட்டர் (660 அடி) ஆழமானதாகவும் இருக்கும் என்று மதிப்பிடப்பட்டுள்ளது. சாசாக் (\"Sasak people\") பழங்குடிகள் மற்றும் இந்து சமய மக்கள் என ஏரி மலையில் உள்ள இரண்டு பகுதிகளில் எப்பொழுதாவது புனிதமான சில சமய செயல்பாடுகள் செய்கின்றனர். மேலும் சமீபத்திய நிகழ்வாக, 2016, செப்டம்பர் 29 அன்று, ரிஞ்சனி வெடித்தது குறிப்பிடக்கூடியதாகும்.\n\nSection::::நிலவியல்.\nலொம்போத் தீவிலுள்ள சிறிய தீவுகளில் ஒன்றான சுந்தா சிறு தீவுகள், ஒரு சிறிய தீவுக்கூட்டம் ஆகும். இது, மேற்கிலிருந்து கிழக்காக, பாலி, சும்பாவா, சும்பா தீவுகள், மற்றும் திமோர் தீவுகள் போன்ற இவையனைத்தும் ஆத்திரேலிய கண்டத்தின் முனையில் அமைந்துள்ள சிறுசிறு தீவுத் தொகுப்புகளாகும். மேலும் இந்தப் பகுதியிலுள்ள எரிமலைகள் காரணமாக, பெருங்கடல் மேலோடுகளின் நடவடிக்கை மற்றும் அதன் அடுக்கம் நகர்தல் அல்லது அசைவுகள் உருவாகின்றன. இந்தோனேசியாவில் உள்ள குறைந்தது 129 எரிமலைகளில் ஒன்றான ரிஞ்சனி எரிமலை, யப்பான் மற்றும் தென் கிழக்கு ஆசியாவின் மேற்கத்திய அரைக்கோளத்தில் இருந்து அகன்று, அபாயக் கோடுகளைக் கொண்டுள்ள ஒரு பிரிவாகும். இது நான்கு பசிபிக் நெருப்பு வளைய பகுதியாக உருவான சுந்தா பரிதி (\"Sunda Arc\") அகழி அமைப்பின் எரிமலைகளை சேர்ந்தவை.\n\nஇந்தத் தீவுக்கூட்டங்களில் லொம்போ மற்றும் சும்பாவா போன்றத் தீவுகள், சுந்தா பரிதியின் நடுப்பகுதியில் உள்ளது. சுந்தா பரிதி, உலகின் மிக ஆபத்தான மற்றும் வெடிக்கும் எரிமலைகளில் ஒன்றாக திகழ்கிறது. மேலும் சும்பாவா தீவில் அமைந்துள்ள சுழல்வடிவ எரிமலையான தம்போரா எரிமலை, 1815 ஆம் ஆண்டு ஏப்ரல் 15 அன்று சரித்திரத்திலேயே மிக உக்கிரமான எரிமலை வெடிப்பு குறியீடு (\"VEI\") 7 என்ற அளவீட்டில் வெடித்ததாக அறியப்படுகிறது. இப்பகுதியின் உயர்நிலக் காடுகளின் மேலுறை அற்றும், மற்றும் பெரும்பாலான பகுதிகள் வளர்ச்சி அடையாமலும் உள்ளன. அதேவேளையில் இங்குள்ள வளமான மண்கள் கொண்டுள்ள தாழ்நிலப் பகுதிகளில், அரிசி, சோயா அவரை, குளம்பி, புகையிலை, பருத்தி, கறுவா, 'கோகோ அவரை' (\"Cocoa bean\"), கிராம்பு, மரவள்ளி, மக்காச்சோளம், தென்னை, கொப்பரை, வாழை மற்றும் வெனிலா போன்ற மிகவும் முக்கிய பயிர்களாக சாகுபடி செய்யப்படுகின்றன. ரிஞ்சனி மலைச் சரிவுகளில் உள்நாட்டு சாசாக் மக்கள் வாழ்கின்றனர். முதன்மையாக செநாறு கிராமத்தில் (\"Senaru village\") ரிஞ்சனியில் நிறுவப்பட்ட இது, சில அடிப்படை சுற்றுலாத் தொடர்பான செயல்பாடுகளாக உள்ளன.\n"}
{"id": "319655", "url": "https://ta.wikipedia.org/wiki?curid=319655", "title": "யனோமாமி மொழி", "text": "யனோமாமி மொழி\n\nயனோமாமி மொழி இது வெனிசுவேலா நாட்டின் தெற்குப்பகுதிக் காடுகள் மற்றும் பிரேசில் நாட்டின் வடக்குப்பகுதிக் காடுகளில் வாழும் பழங்குடிமக்கள் பேசும் மொழியாகும். இவர்களை யனோமாமி மக்கள் என்று அழைக்கிறார்கள். இவற்றில் தோராய கணக்குப்படி 20,000 மக்கள் பேசுவதாகக் கணக்கிடப்பட்டுள்ளது. இவர்களில் பெரும்பாலான மக்களுக்கு இந்த மொழியைத்தவிர வேறு எந்த மொழியும் தெரிவதில்லை. இவை தற்காலங்களில் இலக்கண விளக்கத்தோடு தொகுக்கப்பட்டுள்ளன.\n"}
{"id": "319664", "url": "https://ta.wikipedia.org/wiki?curid=319664", "title": "சச்சிந்திர சவுத்ரி", "text": "சச்சிந்திர சவுத்ரி\n\nசச்சிந்திர சவுத்ரி (Sachindra Chaudhuri 24 பிப்பிரவரி 1903) என்பவர் சட்ட அறிஞர், அரசியல்வாதி, இந்திய நடுவணரசின் நிதி அமைச்சர் ஆவார். 1965 முதல் 1967 வரை லால் பகதூர் சாஸ்திரி மற்றும் இந்திரா காந்தி அமைச்சரவைகளில் நிதி அமைச்சராக இருந்தவர். பல குழுமங்களில் இயக்குநராகவும், பாரத ஸ்டேட் வங்கியின் போர்டு உறுப்பினராகவும், சட்டக் குழு உறுப்பினராகவும் பதவி வகித்தார்.\nஐக்கிய நாடுகள் பொதுச் சபை நடைபெற்ற போது இந்தியாவின் சார்பில் அங்கு சென்ற குழுவில் இடம் பெற்றார்.\nஐரோப்பா, அமெரிக்கா போன்ற பல நாடுகளுக்குச் சுற்றுப் பயணம் செய்தார். \n\nகொல்கத்தாவில் பிறந்த சச்சிந்திர சவுத்ரி கொல்கத்தா ராணி பாபானி பள்ளியிலும், பிரசிடென்சி கல்லூரியிலும் பின்னர் \nகேம்பிரிச் பல்கலைக் கழகத்திலும் கல்வி பயின்றார்.\nசமசுகிருத, ஆங்கில  இலக்கியங்களைப் படிப்பதில் இவருக்கு ஆர்வம் அதிகம். ஐரோப்பா, அமெரிக்க போன்ற பல நாடுகளில் சுற்றுப் பயணம் செய்தார்.\n"}
{"id": "319676", "url": "https://ta.wikipedia.org/wiki?curid=319676", "title": "கீர்த்திப்பூர் போர்", "text": "கீர்த்திப்பூர் போர்\n\nகீர்த்திபூர் போர் \"(Battle of Kirtipur)\" நேபாளத்தை கோர்க்கள் கைப்பற்றிய போது நிகழ்ந்த ஒரு போர் ஆகும். காத்மாண்டு சமவெளியின் ஒரு முதன்மை நகரமான கீர்த்திப்பூரில் இப்போர் 1767 ஆம் ஆண்டு நடைபெற்றது. கீர்த்திப்பூர் அப்போது லலித்பூர், நேவார் இராச்சியத்தின் ஒரு அங்கமாக இருந்தது. மதில்சுவரால் சூழப்பட்ட 800 வீடுகள் கொண்ட ஒரு நகரமாக உயர்ந்த மேல்பகுதியில் விரிந்திருந்தது\n\nகாத்மாண்டு சமவெளியின் நேவார் படைகளுக்கும், முற்றுகையிட்டிருந்த கோர்க்கா படையினரருக்கும் இடையில் இப்போர் நடைபெற்றது. நாடு பிடிக்கும் ஆசையில் ஷா வம்சத்தை நிறுவிய மன்னர் பிரிதிவி நாராயணன் ஷா தொடங்கிய போரில் கீர்த்திப்பூர் போர் ஒரு திருப்பு முனையாக அமைந்தது என்று கோர்க்காலிகள் குறிப்பிட்டனர். நேவார்களின் ஆட்சி முடிவுக்கு வருவதற்கும், காட்மாண்டு பள்ளத்தாக்கும் அதனுடன் இணைந்த பிற பகுதிகள் முழுவதும் பிரிதிவி நாராயணன் ஷாவின் கட்டுப்பாட்டுக்குள் வருவதற்கும் இப்போரில் அடைந்த வெற்றி ஒரு முக்கிய காரணமாகும்.\n\nSection::::போர் காட்சிகள்.\nகீர்த்திப்பூர் போர் ஒழுக்கச்சீர்கேடான கொடுமை நிறைந்த ஒரு போராகக் கருதப்படுகிறது. வெற்றி பெற்ற சாவின் படையினர் கடுமையான எதிர்ப்பை வெளிப்படுத்தி போரிட்ட நேவார் நகரவாசிகளின் மூக்கு மற்றும் உதடுகளை துண்டித்து வெறியாட்டம் போட்டனர்\n\nகீர்த்திப்புரில் நடபெற்ற போர் மிகுந்த அதிர்ச்சியை ஏற்படுத்தியது. உயிரோடு இருந்த மக்களின் முகங்கள் மூக்கும் பற்களும் சிதைக்கப்பட்டு மண்டையோடுகள் போல காட்சியளித்ததாகவும் இத்தாலிய கப்புச்சின் சபையைச் சேர்ந்த, ஓர் அருட்தந்தையான கியுசெப்பி கருத்துத் தெரிவித்திருக்கிறார்\". \n\nபிரித்தானிய இந்தியாவின் கவர்னர் செனரலான சார்லசு கார்ன்வாலிசுவின் தூதர் கர்னல் கிர்க்பாட்ரிக்கும் இப்போரைக் குறித்து கருத்து தெரிவித்துள்ளார். போர் முடிந்த 26 ஆண்டுகளுக்கு பின்னர் 1793 ஆம் ஆண்டு அவர் காட்மாண்டுவிற்கு வருகைதந்த போது, மூக்கிழந்த மனிதர்களைக் கண்டு தன்னுடைய அனுபவங்களை எழுதியிருக்கிறார்.\n\nஎங்கள் பெட்டிப் படுக்கைகளை மலை உச்சிக்கு கொண்டு வந்த சுமை தூக்குபவர்களில் பலர் மூக்கில்லாமல் இருந்ததை கவனித்தன் விளைவாக இந்த உண்மையை அறிந்துகொள்ள நேரிட்டது என்று அவர் தெரிவித்துள்ளார். அந்தச்சூழலில் தனித்துத் தெரிந்த அவர்களின் முகந்தான் மேற்கொண்டு அவர்களை விசாரிப்பதற்கான காரணமாக அமைந்தது என்று குறிப்பிட்டுள்ளார். அக்காலத்தில், திருடர்கள், ஏமாற்றுக்காரர்கள் மற்றும் நடத்தைக் கெட்டவர்கள் போன்றவர்களுக்குத்தான், மூக்கு, காது துண்டித்தல் ஒரு தண்டனையாக வழங்குவது நேபாள சமூகத்தில் வழக்கமாக இருந்ததாகவும் அவர் குறிப்பிட்டுள்ளார்.\n\n865 நபர்கள் இவ்வாறு மூக்கறுபட்டிருந்ததாக வரலாற்று ஆய்வாளர்கள் தெரிவிக்கின்றனர். கசர்கள், மகர்கள், தமாங்கர்கள், கிழக்கு பீகாரைச் சேர்ந்த திராகுட்டியர்கள், உள்ளுர் நேவாரிகள் போன்றவர்களும் இக்குழுவில் இடம்பெற்றிருந்தது ஓர் ஆச்சரியமூட்டும் தகவலாகும். செயந்த ராணா, பரசுராம் தபா, சகோதரர் தயாராம் தபா போன்றவர்கள் பள்ளத்தாக்குப் படையின் முன்னணி தளபதிகளாக இருந்துள்ளனர். \n\nSection::::முற்றுகை.\nகாட்மாண்டு நகரத்தின் வளமான பண்பாடு, வர்த்தகம், தொழில் மற்றும் விவசாயம் ஆகியனவற்றின் மீது கொண்ட ஆசையே காட்மாண்டு பள்ளத்தாக்கை கோர்க்காலிகள் விரும்பியதற்குக் காரணமாகும் . 1736 ஆம் ஆண்டில் கோர்க்காலி மன்னர் நாரா பூபால் சா, காட்மாண்டு பள்ளத்தாக்கின் வடமேற்கில் ஒரு கோட்டையாகவும் எல்லை நகரமாகவும் திகழ்ந்த நுவாகோட் மீது ஒரு தாக்குதலை தொடுத்தார். ஆனால் அத்தாக்குதல் முற்றிலுமாக முறியடிக்கப்பட்டது.\n\nஅவரது மகன் பிரிதிவி நாராயண் சா 1742 இல் மன்னராக முடிசூடிக் கொண்ட பிறகு மீண்டும் இத்தாக்குதல் நடவடிக்கைகள் தொடங்கப்பட்டன. பலமான போரால் மட்டும் காட்மாண்டுவை வெற்றி கொள்ள முடியாது என்பதை பிரிதிவி உறுதியாக நம்பினார். முக்கியமான மற்றும் வர்த்தகம் நிகழ்ந்த பாதைகளைக் கைப்பற்றினால் மட்டுமே காட்மாண்டுவைப் பிடிக்க இயலும் என்றும் கருதினார். அவருடைய படைகள் காட்மாண்டுவைச் சுற்றியுள்ள மலைப் பாதைகளை ஆக்ரமித்தன. திபெத் மற்றும் இந்தியாவை இணைக்கும் வர்த்தகப் பாதைகள் முடக்கப்பட்டன. \n\n1744 ஆம் ஆண்டில் பிரிதிவி நுவாகோட் நகரைப் பிடித்து நேபாளத்திற்குள் காலடி வைத்தார். இவ்வெற்றியால் இமயமலைத்தொடரில் அமைந்திருந்த வர்த்தக சாலைகளில் நடைபெற்ற நேபாளத்தின் வியாபார நடவடிக்கைகளைத் தடுத்தார். படிப்படியாக காட்மாண்டு பள்ளத்தாக்கின் மேற்கு, தெற்கு மற்றும் கிழக்குப் பகுதிகளைச் சுற்றிலுமிருந்த மாக்வான்பூர், துலிக்கேல் பகுதிகளை 1762 மற்றும் 1763 ஆம் ஆண்டுகளில் கோர்க்காலிகள் பிடித்தனர். \n\nநாட்டில் பஞ்சம் ஏற்படுத்தும் ஒரு முயற்சியாக இவர் பள்ளத்தாக்கில் முற்றுகை அமைந்தது. தானியங்கள் எதுவும் பள்ளத்தாக்கிற்குள் செல்ல முடியாதபடி தடுத்தார். தப்பியோடியவர்களைப் பிடித்து சாலையோர மரங்களில் தூக்கிலிட்டனர். தொடர்ச்சியாக நடைபெற்ற இத்தகைய முற்றுகைகளால், கோர்க்காலிகளை சமாளிக்க அரசர் மல்லா பிரித்தானியாவின் கிழக்கிந்திய நிறுவனத்தின் உதவியை நாடினார் . ஆகத்து மாதம் 1767 ஆம் ஆண்டில் தளபதி சியார்ச்சு கின்லோச்சு முற்றுகைகளால் நொந்து போயிருந்த குடிமக்களைக் காப்பாற்ற காட்மாண்டு நோக்கி ஒரு பிரித்தானியப் படையுடன் வந்தார். அவர் காட்மாண்டுவிற்குள் 75 கி.மீ தொலைவு வரை வந்த அவர் சிந்துலி, அரிகர்பூர் கோட்டைகளைக் கைப்பற்றினார். ஆனால் சர்தார் பன்சு குருங்கின் நீடித்த இரண்டு எதிர்தாக்குதல்களால் பிரித்தானியப் படை பின்வாங்கியது. \n\nSection::::முதல் தாக்குதல்.\nகாட்மாண்டு பள்ளத்தாக்கின் மேற்கில் இருக்கும் தாகாசோக் என்ற மலைக்கிராமத்தில் தளம் அமைத்துக் கொண்ட கோர்க்காலிகள் அங்கிருந்து கீர்த்திப்புரின் மீது தங்களது முதலாவது தாக்குதலை நிகழ்த்தினர். அவர்களிடம் வாள், வில், அம்பு மற்றும் துப்பாக்கி போன்ற ஆயுதங்கள் இருந்தன.\n1757-ம் ஆண்டில் நிகழ்ந்த முதல் தாக்குதலின்போது கோர்க்காலி படையினர் மோசமாக தாக்கப்பட்டனர். அவர்கள் கீர்த்திப்பூரை நோக்கி முன்னேறி வந்தபோது நேவார்கள் காயி தனுவந்தர் தலைமையின் கீழ் அவர்களைச் சந்தித்தனர், இரு படைகளும் கீர்த்திப்பூருக்கு வடமேற்கில் தியாங்லா பாண்டு சமவெளியில் போரிட்டனர். மூர்க்கமாகப் போரிட்ட நேவார்கள் தங்கள் நகரத்தைப் பாதுகாத்துக் கொண்டனர். கோர்க்காலிப் படையினரின் தளபதி களு பாண்டே கொல்லப்பட்டார், கோர்க்காலி அரசர் ஒரு துறவி போல வேடமிட்டு, சுற்றியுள்ள மலைகளுக்குள் ஓடி உயிர் தப்பினார்\n\nSection::::இரண்டாவது தாக்குதல்.\nபடையெடுத்தல் மூலமாக கீர்த்திப்பூரை கைப்பற்ற இயலாது என்பதை உணர்ந்த சா அந்நாட்டு மக்களுக்கு பஞ்சத்தை ஏற்படுத்துவதன் மூலம் வெற்றி கொள்ளலாம் என நினைத்தார். நகரத்திற்கு வெளியே முற்றுகையிட்ட இவர் உப்பு பருத்தி முதலானவற்றை நகருக்குள் செல்லவிடாமல் தடுத்தார். கொண்டு வந்தவர்களை வஞ்சகமாக பிடித்து கொன்றார்.\n1764 இல் சா இரண்டாவது முறையாக கீர்த்திப்பூரின் மீது தாக்குதல் நிகழ்த்தினார். சுர்பிரதாப் தலைமையில் இவர்கள் இரவு நேரத்தில் கீர்த்திப்பூரின் மீது தாக்குதலை தொடங்கினர். இம்முறையும் கீர்த்திப்பூரின் மக்கள் சுவர்களுக்குப் பின்னால் நின்று கல்மழை எறிந்து கோர்க்காக்களை தோற்கடித்தனர். சர்பிரதாப்பின் கண்ணில் அம்பு பாய்ந்து அவர் கண்ணை இழந்தார்.\n\nSection::::மூன்றாவது தாக்குதல்.\nமூன்றாவது முறையாக கீர்த்திப்புரின் மேல் தாக்குதல் நிகழ்த்த 1767 இல், கோர்க்காலி அரசன் சர்பிரதாப்பின் தலைமையில் ஒரு படையை அனுப்பி வைத்தார். இதற்குப் பதிலளிக்கும் விதமாக மூன்று நேப்பாள மன்னர்களும் ஒன்றாக இணைந்து தங்கள் படைகளை கீர்த்திப்பூருக்கு அனுப்பி வைத்தனர். இவர்களின் படை உரிய நேரத்தில் கீர்த்திப்பூருக்கு வருவதற்குள் இலலித்பூரின் தனுவந்தா கோர்க்காலிகளுடன் சேர்ந்த காரணத்தால் அவர்கள் நகருக்குள் நுழைந்தனர் \nஉள்ளுர் படையினர் மேலும் போராட வாய்ப்பு இருந்தும் அவர்கள் போரை நிறுத்தி விட்டு கோர்க்காலிகளிடம் சரணடைந்தனர். ஒரு நீண்ட முற்றுகையால் அவர்கள் தளர்ந்து போயிருந்ததும், கோர்க்காலி மன்னன் பொது மன்னிப்பு அளிப்பதாகக் கொடுத்த வாக்குறுதியும் இதற்குக் காரணமாகும். இரண்டு நாட்களுக்குப் பின்னர் போரினால் ஏற்பட்ட இழப்புகளைக் மதிப்பிட்ட சா, நகரத்து உள்ளூர் வீரர்களின் மூக்குகளையும் உதடுகளையும் துண்டிக்கவும் அவர்களைக் கொல்லவும் உத்தரவிட்டான். \n\nகீர்த்திப்பூர் போர் வெற்றியானது, வளமான காட்மாண்டு பள்ளத்தாக்கை கைப்பற்ற மேற்கொள்ளப்பட்ட இருபதாண்டு கால முயற்சிக்கு கிடைத்த வெற்றியாகும். இவ்வெற்றியைத் தொடர்ந்து சா காட்மாண்டு, இலலித்பூர், நகரங்களை 1768 ஆம் ஆண்டிலும், பக்தபூரை 1769 ஆம் ஆண்டிலும் கைப்பற்றினார். மல்ல வம்சத்தின் ஆட்சிக்கு முற்றுப்புள்ளி வைக்கப்பட்டு, சா வம்சத்தின் ஆட்சி தொடங்கியது . \n\nகீர்த்திப்பூர் போரின் முடிவில் நேபாள இராச்சியம் உருவானது. \n\n"}
{"id": "319677", "url": "https://ta.wikipedia.org/wiki?curid=319677", "title": "பாமியான் மாகாணம்", "text": "பாமியான் மாகாணம்\n\nபாமியான் மாகாணம் (\"Bamyan Province\"; பாரசீகம் بامیان‎) என்பது முப்பத்து நான்கு ஆப்கானிஸ்தானின் மாகாணங்களில் ஒன்று. இது நாட்டின் மத்தியில் உயரமான நிலப்பகுதியில் அமைந்துள்ளது. இந்த மாகாணத்தில் உயர்ந்த மலைகளும் நடுத்தர அளவுமலைகளையும் கொண்டதாக உள்ளது. இந்த மாகாணம் ஆறு மாவட்டங்களாக பிரிக்கப்பட்டுள்ளது. மாகாணத்தின் தலை நகராக பாமியான் நகரம் உள்ளது. மாகாணத்தின் மக்கள் தொகை 425,500 ஆகும். இதுவே ஆப்கானிஸ்தானின் ஹஜாராஜத் வட்டாரத்தில் பெரிய மாகாணமாகும். மேலும் இது கசாரா மக்களின் கலாச்சார தலைநகராகவும் விளங்குகிறது.\n\nஇதன் பெயர் \"ஒளி வீசும் இடம்\" என மொழிபெயர்க்கப்படுகிறது. பண்டைக் காலத்தில், நடு ஆப்கானிஸ்தான் பகுதி பட்டுப் பாதையின் ஒரு பகுதியாக இருந்தது. உரோமப் பேரரசு, சீனா, நடு ஆசியா மற்றும் தெற்கு ஆசியா ஆகியவற்றுக்கு இடையிலான பாதைகள் சந்திக்கும் இடமாக இருந்தது. பாமியான் பல நாட்டுப் பயணிகள் தங்கிச் செல்லக்கூடிய பகுதியாக இருந்தது. இங்கு கிரேக்கம் மற்றும் புத்த கலை அம்சங்கள் ஒரு தனிப்பட்ட பாரம்பரிய பாணியில், ஒருங்கிணைந்து அக்கலை கிரேக்க-புத்த கலை என்று அறியப்பட்டது.\n\nஇந்த மாகாணத்தில் பல புகழ்மிக்க வரலாற்று சிறப்புமிக்க இடங்கள் உள்ளன. இதில் குறிப்பிடத்தக்கதாக உள்ளவை; புகழ்வாய்ந்த பாமியன் புத்தர் சிலைகள் அதைச் சுற்றி உள்ள 3,000 குகைகள், பேண்ட்-இ அமீர் தேசிய பூங்கா, தாரா-இ-அஜ்ஹடார், கோல்கோடா மற்றும் ஜாகாக் ஆகிய பண்டைய நகரங்கள், பெரோஸ் பஹார், அஸ்டோபா, கிளிகான், கஹோர்கின், காஃரின் மற்றும் சில்டுகட்டரன் போன்ற இடங்கள் ஆகும்.\n\nSection::::வரலாறு.\nSection::::மௌரிய பேரரசின் ஆட்சியில் பாமியான் மாகாணம்.\nபாமியான் மாகாணம் மௌரிய பேரரசால் வெற்றி கொள்ளப்பட்டது, இவ்வெற்றி சந்திரகுப்த மௌரியரின் தலமையில் நடந்தது. மௌரியர்களால் இப்பிரதேசத்தில் இந்து சமயம் மற்றும் பவுத்த மதம் ஆகியவை அறிமுகப்படுத்தப்பட்டன, மேலும் அவர்கள் மத்திய ஆசியாவில் இன்னும் பல பிரதேசங்களை உள்ளூர் பாக்டிரியன் படைகளிடம் இருந்து கைப்பற்றும் நோக்கத்துடன் திட்டமிட்டு இருந்தனர். இதனால் செலியூஷியா சந்திரகுப்த மௌரியருடன் சமாதான ஒப்பந்தம் செய்து கொண்டு, இந்துகுஷ் மலைகளுக்கு தெற்குப் பிரதேசத்தை மௌரியர்கள் கட்டுப்பாட்டில் விடுத்து, 500 யானைகளை பரிசாக அளித்தான்.\nவடமேற்கில் தங்களை வலுப்படுத்திக் கொண்ட, சந்திரகுப்தர் நந்த பேரரசை கிழக்கு நோக்கி நகர்த்தினார். ஆப்கானிஸ்தான் நாட்டில் குறிப்பிடத்தக்க அளவில் பண்டைய புத்த மத பாரம்பரிய மற்றும் கலை மிச்சங்கள் பரந்த அளவிலான தொல்லியல் கண்டுபிடிப்புகள் மூலம் கண்டறியப்பட்டு பதிவு செய்யப்பட்டுள்ளன. வரலாற்றில் கௌதம புத்தர் (கி.மு 563 முதல் 483) தன் வாழ்நாளில் பால்க் பகுதிக்கு வரவில்லை என, தன் பதிவுகளில் கூறுகிறார் சுவான்சாங்.\n\nஇப்பிரதேசம் முன்பு அகாமனிசியப் பேரரசால் ஆளப்பட்டது. கி.மு 330 இல் பேரரசர் அலெக்சாந்தர் இப்பகுதியை வெற்றிகொண்டார், இதனால் செலூக்கிய பேரரசின் ஆட்சியின் கீழ் இப்பிரதேசம் வந்தது. இப்பிராந்தியத்தில் இந்து குஷ் மலைக்கு தெற்கிலுள்ள பகுதிகளை செலுகஸ் மௌரியப் பேரரசுக்கு விட்டுக் கொடுத்தான். மௌரியர்கள் இப்பகுதியில் பௌத்த மதத்தை அறிமுகப்படுத்தினர். இதனால் இங்கு பல பழங்கால பௌத்த பாரம்பரியக் களங்கள் உள்ளன. பாமியான் சமஸ்கிருதத்தில் \"வர்மயானா\" (\"வண்ணமயமான\") என அழைக்கப்பட்டது. பாமியான் நகரை நோக்கி பல பாறைகளில் புத்தர் சிலைகள் செதுக்கப்பட்டன. இதில் இரண்டு புத்தர் சிலைகள் முதன்மையானவை, தற்போது இவை பாமியன் புத்தர் சிலைகள் என அழைக்கப்படுகின்றன. இவை 55 மற்றும் 37 மீட்டர் உயரமுடையதாக உலகின் உயரமான புத்தர் சிலைகளுக்கு எடுத்துக் காட்டாக இருந்தன. இவை கி.பி 4 அல்லது 5 ஆம் நூற்றாண்டுகளில் செதுக்கப்பட்டவை. இவை பல ஆண்டுகளாக கலாச்சார முக்கியத்துவம்வாய்ந்த இடமாக இருந்து வந்தது. மேலும் இவை யுனெஸ்கோவால் உலக பாரம்பரியக் களமாக அறிவிக்கப்பட்டிருந்தது. 2001 மார்சில் இச்சிலைகள் தாலிபான்களால் சிலை வழிபாட்டார்களின் சின்னமாக அடையாளப்படுத்தப்பட்டு, விமான எதிர்ப்பு பீரங்கி மற்றும் வெடிபொருட்கள் ஆகியவற்றைக் கொண்டு தகர்க்க உத்தரவிட்டனது.\n20 ஆம் நூற்றாண்டில் செய்த தொல்லியல் ஆய்வுகள் ஆப்கானிஸ்தானின் புவியியல் பகுதியில் கிழக்கு, மேற்கு, வடக்கு நோக்கி அதன் அண்டை நாடுகளுடன் கலாச்சாரம் மற்றும் வர்த்தகம் மூலம் நெருக்கமாக இணைக்கப்பட்டு இருந்தது என்று கூறுகிறது. பழைய கற்காலம், இடைக் கற்காலம், புதிய கற்காலம், வெண்கலக் காலம், இரும்புக் காலம் ஆகிய காலகட்டங்களைச் சேர்ந்த கைவினைப்பொருட்கள் ஆப்கானிஸ்தானில் கண்டறியப்பட்டுள்ளன. கி.மு 3000 க்கு முற்பட்ட நகர நாகரீகம் பழங்கால நகரமான முண்டிகாக்கில் (காந்தகாருக்கு அருகில் நாட்டின் தெற்கில்) இருந்திருக்கலாம் என கருதப்படுகிறது. இது சிந்து சமவெளி நாகரீகத்துக்கு நெருங்கியதாக இருக்கலாம் எனக் கருதப்படுகிறது.\nகி.மு 2000 ஆம் ஆண்டிற்குப் பின்னர், மத்திய ஆசியாவில் இருந்து அரை நாடோடி மக்கள் அலையென ஆப்கானிஸ்தானின் தெற்கு நோக்கி நகரத் தொடங்கினர். அவர்களில் பலர் இந்திய-ஐரோப்பிய மொழிகள் பேசிய இந்தோ ஈரானியர். இந்த பழங்குடியினர் பிறகு, தென் இந்தியா, தற்போதைய மேற்கு ஈரான் அமைந்துள்ள பகுதிகள், மற்றும் வடக்கு காஸ்பியன் கடல் பகுதி வழியாக ஐரோப்பா போன்ற இடங்களுக்கு இடம் பெயர்ந்தனர். இந்த பிராந்தியம் முழுக்க அரினா என்று அழைக்கப்பட்டது.\n\nஇந்த மக்கள் இந்தோ ஈரானிய கலாச்சாரத்தை பகிர்ந்து கொண்டனர். பண்டைய காஃபிரிஸ்தான் சமயம் இங்கு 19 ஆம் நூற்றாண்டுவரை பிழைத்திருந்தது. இன்னொரு சமயமான, சரத்துஸ்திர சமயம் தற்கால ஆப்கானிஸ்தானில் கி.மு 1800 - கி.மு 800 இடைப்பட்ட காலத்தில் தோன்றியதாகவும், இச்சமயத்தின் நிறுவனரான சரத்துஸ்தர் என்பவர் பால்க் பகுதியில் வாழ்ந்து மறைந்ததாக கருதப்படுகிறது. பழங்கால கிழக்கு ஈரானிய மொழிகள் இப்பகுதியில் ஜொராஸ்டிர மதம் செல்வாக்கில் உயர்ந்திருந்த காலகட்டத்தில் பேசப்பட்டிருக்கலாம் என கருதப்படுகிறது. கி.மு 6 ஆம் நூற்றாண்டின் நடுவில், அகாமனிசியப் பேரரசு இப்பகுதியின் கிழக்குப் பகுதி எல்லைக்குள் நுழைந்து கைப்பற்றியது. பாரசீக மன்னரான முதலாம் தரியு கல்லறையில் பொறிக்கப்பட்டுள்ள ஒரு கல்வெட்டில் அவர் வெற்றி கொண்ட 29 நாடுகளின் பட்டியலில் காபூல் பள்ளத்தாக்கு குறிப்பிடப்பட்டுள்ளது.\n\n7 ஆம் நூற்றாண்டில், அரேபியர்கள் முதன்முதலாக வந்தனர், இதன்பிறகு அது 9 ஆம் நூற்றாண்டில் சபாரிய மூலம் இஸ்லாமியத்தின் பெயரில் வெற்றி கொள்ளப்படுவதற்கு முன் காபூலில் ஷாஹி கட்டுப்பாட்டின் கீழ் இருந்தது. இது 13 ஆம் நூற்றாண்டில் மங்கோலிய படையெடுப்பில் அவர்கள் வசம் வந்தது. இப்பகுதி பின்னர் தைமூரிதஸ், முகலாயர்களின், இல்கனடி என்ற அர்கான் கான் போன்றோரால் ஆளப்பட்டது.\n\nSection::::அண்மைய வரலாறு.\nகர்சாய் நிர்வாகம் உருவான பிறகு, பாமியனை மறு நிர்மானம் செய்ய கவனம் செலுத்தப்பட்டது..\n\nபாமியானின் புத்த நினைவுச் சின்னங்கள் உலக நினைவிடங்கள் நிதியத்தின் 100 அதிக ஆபத்தான பாரம்பரிய தளங்கள் என்று, உலக நினைவிடங்கள் கண்காணிப்பு பட்டியலில் 2008 இல் சேர்த்துக் கொள்ளப்பட்டது. இந்த பட்டியலில் சேர்க்கப்பட்டதால் இந்தத் தளங்கள் தொடர்ந்து தேசிய மற்றும் சர்வதேச கவனத்தை ஈர்க்கும் என்று நம்பப்படுகிறது. இவற்றின் பாதுகாப்பை நீண்ட காலத்துக்கு உறுதி செய்யவும், எதிர்கால மறுசீரமைப்பு முயற்சிகள் பராமரிப்பு பணிகள் பொருட்டு தளத்தில் நம்பகத்தன்மையான பாதுகாப்பு நடைமுறைகள் பின்பற்றப்படுகின்றன. மேலும் பாமியான் அதன் இயற்கை அழகுக்காகவும் அறியப்படுகிறது.\n\nஇந்த மாகாணம் பொது மறுகட்டுமானத்திற்கு பாதுகாப்பான மாகாணங்களில் ஒன்றாக நாட்டில் கருதப்படுகிறது. பாமியனில் நியூசிலாந்து அமைதி காக்கும் படை அமைதி பாதுகாப்பு நடவடிக்கைகளுக்க்கு பணியாற்றியது.\n\nSection::::அரசியலும் ஆட்சியும்.\nமாகாணத்தின் தற்போதைய ஆளுநர் ஹபீபா சரபி என்பவராவார். இவர் ஆப்கானிஸ்தானின் முதல் மற்றும், நாளதுவரை உள்ள, ஒரே பெண் ஆளுநர் ஆவார்; இவர் 2005 ஆம் ஆண்டு நியமிக்கப்பட்டார். மாகாணத்தின் தலை நகராக பாமியான் நகரம் உள்ளது. மாநிலம் முழுவதும் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ANSF) போன்றவற்றிற்க்கு நேட்டோ தலைமையிலான படைகளின் ஆதரவு உள்ளது.\n\nSection::::போக்குவரத்து.\n2014 மே முதல் மாகாணத்தில் தலைநகரான பாமியானில் உள்ள பாமியன் வானூர்தி நிலையத்திலிருந்து காபூலுக்கு நேரடி விமான சேவை வழங்க திட்டமிடப்பட்டது.\n\nSection::::பொருளாதாரம்.\nSection::::வேளாண்மை.\nபாமியன் மாகாணம் குறிப்பாக உருளைக்கிழங்கு பயிரிடுவதில் பிரபலமன பகுதியாக உள்ளது. கிழக்கு ஆப்கானிஸ்தானின் வெப்பமான பகுதியான ஜலாலாபாத்தில், குளிர்காலத்தில் உருளைக் கிழங்குகளை வளர்க்கப்படுகின்றன, பின்னர் அங்கிருந்து விதை உருளைக் கிழங்குகள் பாமியானுக்கு கொண்டுவரப்பட்டு வசந்தகாலத்தில் மறு நடவு செய்யப்படுகிறது.\n\nSection::::சுற்றுலா.\n1979 ம் ஆண்டு சோவியத் படையெடுப்பிற்கு முன்பு மாகாணம் பல சுற்றுலா பயணிகளை ஈர்த்தது. இந்த எண்ணிக்கை இப்போது கணிசமான அளவில் குறைந்துள்ளது என்றாலும், பாமியன் மாகாணமே ஆப்கானிஸ்தான் நாட்டில் முதன் முதலாக சுற்றுலா வாரியத்தை அமைத்த மாகாணமாகும். இங்கு வளரும் சுற்றுலா தொழிலில் ஒரு அம்சமாக பனிச்சறுக்கை அடிப்படையாக கொண்டது. இந்த மாகாணம் உலகின் சிறந்த சில \"பாட்டி பனிச்சறுக்கு\" விளையாட்டுக்கு உகந்த இடங்களில் ஒன்றாக மாகாணத்தால் கூறப்படுகிறது ' மேலும் 2008 ஆண்டு மாகாணத்தில் பனிச்சறுக்கு விளையாட்டை ஊக்குவிக்க $ 1.2 மில்லியன் திட்டத்தில், நியூசிலாந்து அரசாங்கம் மற்றும் சர்வதேச உதவியுடன் அகா கான் அமைப்பு (AKF) தொடங்கப்பட்டது.\n\nSection::::கல்வி.\nபாமியன் மாகாணத்தின் ஒரே பல்கலைக்கழகமாக பாமியான் நகரத்தில் உள்ள, பாமியன் பல்கலைக்கழகம் உள்ளது. இக்கல்விக்கூடம் 1990 களின் நடுப்பகுதியில் நிறுவப்பட்டது, இது தலிபான் ஆட்சியின்போது அமெரிக்க விமானத் தாக்குதல்கள் மூலம் பெரும்பாலும் அழிக்கப்பட்டது. தாலிபான்களின் வீழ்ச்சிக்குப்பின் இப் பல்கலைக்கழகம் நியூசிலாந்து மாகாண புனரமைப்பு அணிகளால் புனரமைக்கப்பட்டது.\n\nSection::::மக்கள் வகைப்பாடு.\nபாமியான் மாகாணத்தின் மொத்த மக்கள் தொகை 425,500. இது பல்லின மக்கள் வாழும் பகுதியாக உள்ளது. கடற்படை முதுகலை பள்ளி தரவின்படி விவரம் பின்வறுமாறு, மாகாணத்தின் இனக் குழுக்கள் உள்ள விகிதம்: 67.4% கசாரா மக்கள்; 16% சதாத்; 15.7% தாஜிக்; 0.5% டாடார்; 0.2% குய்ஜிபஷ்; 0.1% பஷ்தூன் மக்கள்.\n\n"}
{"id": "319683", "url": "https://ta.wikipedia.org/wiki?curid=319683", "title": "மது தண்டவதே", "text": "மது தண்டவதே\n\nமது தன்டவதே (Madhu Dandavate 21 சனவரி 1924–12 நவம்பர் 2005) என்பவர் இந்திய அரசியல்வாதி, சோசலிசக் கருத்தாளர், நடுவணரசு அமைச்சர் ஆவார். 1971 முதல் 1990 வரை தொடர்ந்து 5 முறை தேர்ந்தெடுக்கப்பட்டு இந்திய நாடாளுமன்ற உறுப்பினராக இருந்தார்.\n\nSection::::பேராசிரியராக.\nதொடக்கக் காலத்தில் இயற்பியல் பேராசிரியராக இருந்தும் மும்பையில் சித்தார்த்தா கலை மற்றும் அறிவியல் கல்லூரயில் துணை முதல்வராகவும் பணியாற்றினார்.\n\nSection::::சோசலிசவாதியாக.\nமகாராட்டிர மாநிலம் அமைவதற்குப் போராடிய சம்யுக்தா மகாராட்டிர இயக்கத்தில் ஈடுபட்டார். பிரசா சோசலிசக் கட்சியில் சேர்ந்தார். அக்கட்சியின் அனைத்திந்திய இணைச் செயலாளராகவும் ஆனார். நில மீட்பு இயக்கத்தில் இணைந்து செயலாற்றினார். 1942 இல் வெள்ளையனே வெளியேறு இயக்கத்தில் கலந்து கொண்டார்.\n\nSection::::அரசியல்வாதியாக.\n1970-71 ஆண்டுகளில் மகாராட்டிர சட்ட மேலவையில் உறுப்பினர் ஆனார். நெருக்கடிக் காலத்தில் 1975 இல் கைது செய்யப்பட்டு சிறையில் அடைக்கப்பட்டார். பெங்களூரு மற்றும் ஏர்வாடா சிறையில் இருந்தார். மது தன்டவதே கொங்கன் ரெயில்வே உருவாகப் பாடுபட்டார்.\n\nSection::::நடுவணரசு அமைச்சராக.\nமொரார்சி தேசாய் தலைமையில் அமைச்சரவையில் தொடர் வண்டித் துறை அமைச்சர் ஆனார். அப்போது தொடர் வண்டி இரண்டாம் வகுப்புப் பெட்டிகளில் மரத்தினால் ஆன படுக்கையை நீக்கி  போம் மெத்தையினால் ஆன படுக்கை வசதியை இவர் ஏற்படுத்தினார். வி.பி. சிங் பிரதமராக இருந்தபோது இவர் நிதி அமைச்சர் ஆனார். 1990 இல் திட்டக் குழுவின் தலைவராகப் பொறுப்பேற்றார். இவர் இறக்கும் வரை அனைத்திந்திய வாணாள் காப்பீட்டுக் கழக ஊழியர்கள் சங்கத் தலைவராக 24 ஆண்டுகள் இருந்தார்.\n"}
{"id": "319684", "url": "https://ta.wikipedia.org/wiki?curid=319684", "title": "பஞ்ச சம்ஸ்காரம்", "text": "பஞ்ச சம்ஸ்காரம்\n\nபஞ்சசம்ஸ்காரம் என்பதற்கு தகுதியை அளிக்கும் ஐந்து சடங்குகள் என்று பொருள். இராமானுசர் நிறுவிய ஸ்ரீவைஷ்ணவ சம்பிரதாயத்தில், பாஞ்சராத்திர ஆகமத்தின் படி, தகுதி உடைய ஸ்ரீவைஷ்ணவ ஆச்சாரியரால் மட்டுமே பஞ்சசம்ஸ்கார சடங்குகள் வைணவர்களுக்கு செய்விக்கப்படுகிறது. \n\nஇராமானுஜர் மூலம் திருமால் திருவடியை அடைய விருப்ப உடைய, ஸ்ரீவைஷ்ணவ சம்பிரதாயத்தை ஏற்றுக் கொண்டவர்களுக்கு ஆண், பெண், சாதி வேறுபாடு இன்றி பஞ்சசம்ஸ்கார சடங்குகள் செய்விக்கப்படுகிறது.\n\nSection::::சடங்கு முறைகள்.\nபஞ்ச சம்ஸ்காரம் சடங்கினை இராமனுசரால் நியமிக்கப்பட்ட 74 சிம்மாசனாதிபதிகளின் வழிவந்த ஸ்ரீவைஷ்ணவ ஆச்சாரியார்களால் மட்டுமே பஞ்சசம்ஸ்கார சடங்குகள் சீடர்களுக்கு செய்விக்கப்படுகிறது.\n\nஸ்ரீவைஷ்ணவ சம்பிரதாயத்தை பின்பற்ற விரும்பும் எவருக்கும், ஆண், பெண் வேறுபாடு மற்றும் சாதி வேறுபாடு இன்றி செய்விக்கப்படுகிறது. பஞ்ச சம்ஸ்கார சடங்கு செய்து கொள்வதன் மூலம் தாங்கள் இராமானுஜருடன் தொடர்புடையவர்கள் என்றும், அவர் மூலம் மோட்சத்தின் போது திருமாலடியை எளிதல் அடைய இயலும் என்பது நம்பிக்கை ஸ்ரீவைஷ்ணவர்களின் நம்பிக்கை. பஞ்ச சம்ஸ்கார சடங்குகள் முறையே: \n\nSection::::1. சங்கு சக்கர முத்திரை பதித்தல்.\nஅக்கினியில் சூடேற்றப்பட்ட சக்கரம் மற்றும் சங்கு முத்திரைகளை, பக்தர்களின் வலது மற்றும் இடது தோள்பட்டையின் மேல் புறத்தில் ஆச்சாரியர் பதிப்பர். \n\nSection::::2. திருமண் காப்பிடுதல்.\nசீடரின் நெற்றி, கழுத்து, மார்பு, முதுகு, தோள் பட்டை, வயிறு ஆகிய ஆறு இடங்களில் 12 திருமண் காப்புகளை, விஷ்ணுவின் 12 சிறப்புப் பெயர்களை கூறி ஆச்சாரியர் காப்பிடுவார்.\n\nSection::::3. தாஸ்ய நாமம் சூட்டுதல்.\nஆண் பக்தர்களுக்கு இராமானுஜ தாசன் என்றும்; பெண் பக்தர்களுக்கு இராமானுஜ தாசி என்றும் சிறப்பு பெயரிடுவர்.\nவிஷ்ணு பக்தரின் பிறப்புப் பெயர் வாசுதேவன் என இருப்பின் பஞ்ச சம்ஸ்காரத்தின் போது, அடியேன் வாசுதேவ இராமானுஜ தாசன் என்று பெயரிடுவர். இராமானுஜசருடன் தாங்கள் தொடர்புடையவர்கள் என்பதை குறிக்க இராமானுஜ தாஸ்யப் பெயர் புதிதாக ஆச்சாரியரால் சூட்டப்படுகிறது.\n\nSection::::4. மந்திர தீட்சை அளித்தல்.\nமூன்று தெய்வீக புனித இரகசியத் திரய மந்திரங்கள் (இரகசியத்திரயம்) எனும் \"எட்டெழுத்து மந்திரம்\" , \"துய மந்திரம்\" மற்றும் \"சரம சுலோகம்\" ஆகிய மந்திர தீட்சை பெறும் சீடரின் காதில் மட்டும் கேட்கும் படி ஆச்சாரியர் மந்திர தீட்சை அளிப்பர்.\n\nSection::::5. யக்ஹம்.\nதிருமாலை வழிபடும் முறைகள், உணவு நியமம், மற்றும் பிற வைணவ அடியார்களுடன் நடந்து கொள்ளும் முறைகளை சீடருக்கு ஆச்சாரியர் விளக்குவார்.\n\n\n"}
{"id": "319696", "url": "https://ta.wikipedia.org/wiki?curid=319696", "title": "பாபா பிட் தீவு", "text": "பாபா பிட் தீவு\n\nபாபா பிட் தீவு \"(Baba Bhit Island,உருது: جزیرہ بابا بھٹ\"‎) பாக்கித்தானின் சிந்து மாகாணத்திலிலுள்ள கராச்ச்சி நகருக்கு அருகில் காணப்படும் ஒரு சிறிய தீவாகும். கராச்சி துறைமுகத்தின் மையப்பகுதியில் மூன்று மீன்பிடித் தீவுகளை இத்தீவு கொண்டுள்ளது. தோராயமாக 4 கிலோமீட்டர் பரப்பளவும் 12000 நபர்கள் மக்கள் தொகையையும் இத்தீவு கொண்டுள்ளது. முக்கிய நிலப்பகுதியிலிருந்து பிரிந்து இருப்பதால் உள்ளூர் அரசாங்கமும், மத்திய அரசாங்கமும் இத்தீவைப் புறக்கணித்து வருகின்றன.\nமுகாயிர்கள், சிந்திக்கள், பஞ்சாபிகள், காசுமீரிகள், சாரைக்கிர்கள், பக்தூன்கள், பலூச்சியர்கள், போக்ராக்கள், மெமான்கள், இசுமாயில்கள் போன்ற பலவகையான இனக்குழுக்கள் கியாமரி நகரத்தின் இசுலாமிய மக்கள் தொகையில் கலந்து காணப்படுகின்றனர். கியாமரி நகரத்தில் ஒரு மில்லியன் மக்களுக்கு மேல் வசிக்கின்றனர்.\n\nபாக்கித்தானின் சிந்து மாகானத்தின் உட்பகுதியில் பிட் சா என்று மற்றொரு இடம் அமைந்துள்ளது. பிட் சா நகரத்தில் சா அப்துல் லத்தீப் பிட்டய் (1689-1752), சிந்து மாகாணத்தின் புனித இரட்சகருக்கு ஆலயம் அமைந்துள்ளது. \n\n"}
{"id": "319698", "url": "https://ta.wikipedia.org/wiki?curid=319698", "title": "யொகானசு சூர்யா", "text": "யொகானசு சூர்யா\n\nயொகானசு சூர்யா \"(Yohanes Surya)\" இந்தோனேசியாவைச் சேர்ந்த ஒர் இயற்பியல் வல்லுநர் ஆவார். 1963 ஆம் ஆண்டு நவம்பர் ஆறாம் தேதி யகார்த்தாவில் பிறந்தார். 1993 ஆம் ஆண்டு முதல் ஒலிம்பியாடு போட்டிகளில் பங்கு கொள்ளும் இந்தோனேசிய இயற்பியல் அணிக்கு பயிற்சியாளராக இருந்து வருகிறார். இவருடைய வழிகாட்டுதலின் கீழ் பல்வேறு நாடுகளில் நடைபெற்ற அனைத்துலக அறிவியல் மற்றும் இயற்பியல் ஒலிம்பியாடு போட்டிகளில் இந்தோனேசிய அணி 54 தங்கப் பதக்கங்கள், 33 வெள்ளிப் பதக்கங்கள் மற்றும் 42 வெண்கலப் பதக்கங்களை வென்றுள்ளது. `வேடிக்கை மற்றும் ஏற்புடைய இயற்பியல்’ என்ற இவருடைய பயிற்சித் திட்டத்தினால், நாடறிந்த இயற்பியல் வல்லுநராக மிளிர்ந்தார். 68 நூல்களை எழுதியுள்ள இவர் ஆர்ச்சி$மெய்டி என்ற நகைச்சுவை நூலையும் எழுதியுள்ளார்.\n\nSection::::வாழ்க்கை வரலாறு.\nயொகானசு சூர்யாவின் தந்தையார் ஒரு ஓய்வுபெற்ற இராணுவ வீரர். தாயார் ஒரு பாரம்பரிய இனிப்புணவு விற்பனையாளர். இவர்களுக்குப் பிறந்த ஒன்பது குழந்தைகளில் யொகானசு ஏழாவது குழந்தையாகப் பிறந்தார். ஐந்து சகோதரிகளும் மூன்று சகோதரர்களும் யோகனேசுக்கு இருந்தனர். கிழக்கு யகார்த்தாவில் உள்ள எசு.டி புலோகாதுங் பெடாங் II தொடக்கப் பள்ளியில் இவர் கல்வி கற்றார். தொடர்ந்து இவர் யாகார்த்தாவில் உள்ள எசு.எம்.பி.என் 90 மற்றும் எசு,எம்.ஏ.என் 12 இல் தன்னுடைய பள்ளிப்படிப்பை தொடர்ந்தார். யோகனேசின் பெற்றொரால் இவரை பல்கலைக்கழகக் கல்வி பெறும் வாய்ப்பை அளிக்க இயலவில்லை. இருப்பினும், அவருடைய மூத்த சகோதரர்களின் உதவியால் இந்தோனேசியப் பல்கலைக்கழகத்தில் இவர் கணக்கு மற்றும் இயற்கை அறிவியல் பள்ளியில் இயற்பியல் துறையில் சேர்ந்தார். 1986 இல் யோகனேசு தன்னுடைய பட்டப்படிப்பை முடித்தார். அமெரிக்காவில் உள்ள வர்கீனியாவில் வில்லியம் மற்றும் மேரி கல்லூரியில் சேர்ந்து முது அறிவியல் மற்றும் முனைவர் பட்டங்களைப் பெற்றார்.\n\nSection::::வாழ்க்கைத் தொழில்.\nமுனைவர் பட்டம் பெற்ற யோகனேசு சூர்யா வர்சினியாவிலேயே ஒரு இயற்பியல் ஆலோசகராகப் பணிபுரிந்தார். அமெரிக்கக் குடியுரிமை பெற்றவராக விளங்கினாலும் தனதுநாட்டில் இயற்பியலை வளர்க்கும் எண்ணம் மிகுந்தவராய் இந்தோனேசியாவிற்கு திரும்ப முடிவு செய்தார். இவரது பணியில் ஒரு பகுதியாக அனைத்துலக ஒலிம்பியாடு போட்டிகளில் பங்குகொள்ளும் இந்தோனேசிய இயற்பியல் அணிக்கு பயிற்சியளிக்கும் தலைவராக 1993 இல் ஒரு பயிற்சி மையத்தை தொடங்கினார். போட்டியில் கலந்து கொள்ளும் ஆர்வலர்களுக்கு இங்கிருந்து பயிற்சியளித்தார். இந்தோனேசியப் பல்கலைக்கழகத்தில் பட்டமேற்படிப்புப் பிரிவில் அணுக்கரு இயற்பியல் துறையில் பேராசிரியர் மற்றும் ஆய்வாளராகவும் கூடுதலாகப் பணிபுரிந்தார். \nஇந்தோனேசியாவில் அறிவியல் மற்றும் தொழில் நுட்பத்துறையில் 30000 முனைவர்களை உருவாக்க வேண்டுமென்ற தொலைநோக்குப் பார்வையுடன் யோகனேசு 2006 ஆல் ஆண்டில் சூர்யா நிறுவனத்தைத் தொடங்கினார். இந்நிறுவனத்தின் மூலமாக அறிவியைல் மற்றும் கணிதக் கல்வியில் சீர்திருத்தங்களை உருவாக்க எண்ணம் கொண்டு செயலாற்றினார். சமகாலத்திலேயே பேராசியர் சூர்யாவும் அவரது நிறுவனப் பயிற்சியாளர்களும் இந்தோனேசிய சமூகத்தில் அறிவியலை பிரபலப்படுத்தும் செயல்களில் ஈடுபட்டனர். பயிற்சி மையத்தின் மூலம், கணிதம் மற்றும் அறிவியல் ஒலிம்பியாடு போட்டிகளில் கலந்து கொள்பவர்களுக்குப் பயிற்சியளித்தனர். சூரியா கல்வியியல் கல்லூரியும் கிராமப்புற மாணவர்களும், வசதியற்ற எளிய குடும்பத்து மாணவர்களும் இத்தகைய போட்டிகளில் வெற்றிபெற பயிற்சியளித்தது. \nமேலும், யோகனேசு சூர்யா 2013 ஆண்டில் சூர்யா பல்கலைக்கழகம் ஒன்றையும் தொடங்கினார். இந்தோனேசியாவில் ஆய்வு அடிப்படையில் அமைக்கப்பட்ட முதலாவது தனியார் பல்கலைக்கழகம் என்ற பெருமை இதற்கு உண்டு. 2030 ஆம் ஆண்டில் ஒரு வளமான இந்தோனேசியாவை உருவாக்குவது என்ற தொலைநோக்குப் பார்வையுடன் இப்பல்கலைக்கழகம் இயங்கிவருகிறது. நூற்றுக்கணக்கான முனைவர்களும் ஆய்வாளர்களும் உள்ள நாடாக இந்தோனேசியா மறுமலர்ச்சி அடைய வேண்டும் என்ற சிந்தனை இவருடையது. இதனால் சூரியா பல்கலைக்கழகத்தில் நூற்றுக்கணக்கான பல்துறை ஆய்வு மையங்கள் மாணவர்களுக்காக திறக்கப்பட்டுள்ளன. \n\n"}
{"id": "319699", "url": "https://ta.wikipedia.org/wiki?curid=319699", "title": "பகுரைன் நகர மையம்", "text": "பகுரைன் நகர மையம்\n\nபகுரைன் நகர மையம் \"(City Centre Bahrain)\" பகுரைன் நாட்டின் மனாமா நகரிலுள்ள ஒரு பேரங்காடி ஆகும். \n\nபகுரைனில் மிகப்பெரிய பேராங்காடி\nஎன்ற பெருமையுடன் 2008 ஆம் ஆண்டில் இம்மையம் திறக்கப்பட்டது. இங்கு கேர்ஃபோர் மீமிகை நிறுவனம் உட்பட 340 சில்லறை விற்பனை நிலையங்களும், 60 உணவு மையங்களும் உள்ளன. மத்திய கிழக்கு முழுவதும் பல வணிக வளாகங்களை சொந்தமாகக் கொண்டுள்ள மசீத் அல் புட்டெயிம் குழும நிறுவனம் இப்பேரங்காடியை நிர்வகிக்கிறது\n\n\n"}
{"id": "319703", "url": "https://ta.wikipedia.org/wiki?curid=319703", "title": "பக்சார் கோட்டை", "text": "பக்சார் கோட்டை\n\nபக்சார் கோட்டை \"(Baghsar Fort)\" பாக்கித்தானின் தனியாட்சி மாநிலமான ஆசாத் காசுமீரில் உள்ள பிம்பர் மாவட்டத்திற்கு அருகில் இருக்கும் சமாக்னி பள்ளத்தாக்கில் கட்டப்பட்டுள்ள ஒரு கோட்டையாகும். முகலாயர்களால் கட்டப்பட்ட இக்கோட்டை, தற்பொழுது பார்வையாளர்கள் வந்து செல்ல அனுமதிக்கப்படுவதில்லை. பாக்கித்தான் இந்திய எல்லைக் கோட்டுக்கு அருகில் கோட்டை இருப்பதே இதற்கு காரணமாகும்.\n"}
{"id": "319706", "url": "https://ta.wikipedia.org/wiki?curid=319706", "title": "அலெக்சாந்தர் கோட்டை", "text": "அலெக்சாந்தர் கோட்டை\n\nஅலெக்சாந்தர் கோட்டை\"(Alexander Fort)\" பாக்கித்தானின் நடுவன் நிர்வாகப் பழங்குடிப் பகுதி கூட்டமைப்பில் இடம்பெற்றுள்ள வடக்கு வசீரிசுதான் முகமையின் துணைப்பிரிவான இரசுமாக்கில் அமைந்துள்ள ஒரு கோட்டையாகும். பழங்குடியினப் போர்வீரர்களைக் கட்டுப்படுத்துவதற்காக பிரித்தானியப் படையினர் இக்கோட்டையை நிறுவினார்கள்.\n"}
{"id": "319710", "url": "https://ta.wikipedia.org/wiki?curid=319710", "title": "யாழ் பறவை", "text": "யாழ் பறவை\n\nயாழ் பறவை (\"Lyrebird\") இது ஆத்திரேலியா நாட்டைப் பூர்வீகமாகக்கொண்ட நிலத்தடியில் கூடு கட்டி வாழும் ஓர் அழகான பறவை இனம் ஆகும். இப்பறவை மொனொரிடெ (Menuridae) என்ற குடும்பத்தைச் சார்ந்தது ஆகும். இப்பறவையானது எந்த சத்தத்தையும் கேட்டு அதேபோல் ஒலி எழுப்பும் சிறப்புத் தன்மை கொண்டதாக உள்ளது. இவற்றுள் ஆண் பறவையின் குரல் அழகான ஒலியுடனும், வால் பகுதி யாழ் போன்றும் காணப்படுகிறது. இப்பறவை ஆசுதிரேலியாவின் தென்கிழக்குப் பகுதியில் அதிகமாக வாழுகிறது.\nஅறிவியல் பூர்வமாக இப்பறவை பற்றிய தகவல்களை லண்டனைத் தலைமையிடமாகக் கொண்ட லண்டன் லீனியன் சமூகத்தைச் சார்ந்த மேஜர் ஜெனரல் தாமஸ் டேவிஸ் என்பவர் 1800 ஆம் ஆண்டு வெளியிட்டார்.\n\n"}
