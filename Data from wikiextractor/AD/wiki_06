{"id": "254466", "url": "https://ta.wikipedia.org/wiki?curid=254466", "title": "ரீடு வினை", "text": "ரீடு வினை\n\nரீடு வினை (Reed reaction ) என்பது ஒளியின் உதவியைக் கொண்டு நீரகக்கரிமத்தை சல்போனைல் குளோரைடுகளாக ஆக்சிசனேற்றம் செய்யும் வினை முறையாகும். ஒரு தனி உறுப்பின் வழியாக நிகழும் இந்த ஒளிவேதியியல் உருமாற்ற வினையே ரீடு வினை அல்லது ரீடு செயல்முறை எனப்படுகிறது.\n\nவினையின் முதல்படியில் குளோரின் மூலக்கூறு, ஒளியின் உதவியுடன் சம பிளவாகப் பிரிகையடைகிறது. பின்னர் உருவாகும் குளோரின் அணு நீரகக்கரிம வளையத்தைத் தாக்கி ஐதரசன் குளோரைடை உருவாக்கி இதன் விளைவாக ஆல்க்கைல் தனி உறுப்பு உண்டாகிறது. அதைத் தொடர்ந்து மைய உலோக அணுவுடன் எலக்ட்ரான் வழங்கும் தன்மை கொண்ட பிணைப்புகளை SO2 அயனிகள் ஏற்படுத்துகின்றன. இதனால் சல்போனைல் தனிஉறுப்புகள் உருவாகின்றன. இறுதியாக இவை குளோரின் அணுக்களைத் தாக்கி சல்போனைல் குளோரைடுகளைத் தருகின்றன. புதியதொரு குளோரின் அணு மூலம் சங்கிலி வினை அல்லது தொடர் வினை தொடர்கிறது.\n\nதொடர்வினையின் தொடக்கம்\n\nதொடர்வினையின் வளர்ச்சிப் படிகள்:\n\nவினையில் உருவாகும் சல்போனைல் குளோரைடுகள் பரவலாக துப்புரவாக்கிகள் தொழிற்சாலைகளில் தாதுப்பொருளாக உபயோகமாகின்றன. \nகுறிப்பிட்ட சில சூழல்களில் (40–80 °செ) ஆல்க்கேன்களின் குளோரினேற்றம் மட்டுமே நிகழ்கின்றன.\n\n\n"}
{"id": "254467", "url": "https://ta.wikipedia.org/wiki?curid=254467", "title": "சலபாசனம்", "text": "சலபாசனம்\n\nசலபாசனம் என்பது யோகக் கலையின் ஆசனங்களில் ஒன்று. ’சலபம்’ என்றால் வெட்டுக்கிளியைக் குறிக்கும். இந்த ஆசன நிலை வெட்டுக்கிளியின் தோற்றத்தை ஒத்திருப்பதால் சலபாசனம் என அழைக்கப்படுகிறது.\n\nSection::::செய்முறை.\nஇவ்வாசனத்தை இரு விதங்களில் செய்யலாம்.\n\nSection::::பலன்கள்.\nஇதன் மூலம் வயிற்றுப் பகுதியிலுள்ள தசைகள் சுருங்கி இறுக ஆரம்பிக்கும். உண்ணும் உணவு செரிமானமாக இந்த ஆசனம் உதவும். சிறுநீரகங்கள், கல்லீரல் அனைத்துக்கும் புத்துணர்ச்சி கிடைக்கும். வாயு, வயிற்றுக்கடுப்பு, மலச்சிக்கல் போன்றவற்றிற்கு நிவாரணம் ஏற்படும். வயிறு பெரியதாக இருக்கும் பெண்கள் இந்த ஆசனப் பயிற்சியை மேற்கொண்டால் வயிறு சுருங்கி சாதாரண நிலைக்கு வரும். பொதுவான வயிற்றுத் தொந்திரவுகள் குறையும். \n\nSection::::செய்யக்கூடாதோர்.\nஆபரேஷன் செய்து கொண்டவர்களோ, மாரடைப்பு, இருதநோய் உள்ள்ள்வர்கள், கர்ப்பிணிகள் இவ்வாசனத்தைச் செய்யக் கூடாது.\n\nSection::::பட இணைப்புகள்.\nபடம் - https://www.flickr.com/photos/speakingoffaith/6991674088/sizes/m\n\n"}
{"id": "254472", "url": "https://ta.wikipedia.org/wiki?curid=254472", "title": "எரமநாயக்கன்பட்டி", "text": "எரமநாயக்கன்பட்டி\n\nஎரமநாயக்கன்பட்டி (ERRAMANAICKENPATTI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்).> பழனி வருவாய் வட்டத்தின் இருபத்தேழாவது எண் கொண்ட வருவாய் கிராமம் (கிராம எண்:27) ஆகும். \n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் கணக்கன்பட்டியிலிருந்து வடக்கே சுமார் 6 கி.மீ.தூரத்திலும், அமரபூண்டியிலிருந்து கிழக்கே சுமார் 5 கி.மீ. தூரத்திலும் அமைந்து உள்ளது. கடல் மட்டத்திலிருந்து 513 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, எரமநாயக்கன்பட்டி கிராமத்தில் 494 வீடுகள் உள்ளது. இக்கிராமத்தில் 1770 பேர் வசிக்கின்றார்கள். பாலின விகிதம் 50.05 %. இதில் 886 பேர் ஆண்கள்; 884 பேர் பெண்கள். இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது.\n\n"}
{"id": "254474", "url": "https://ta.wikipedia.org/wiki?curid=254474", "title": "விபரீதகரணி", "text": "விபரீதகரணி\n\nவிபரீதகரணி ஆசனம் யோகக் கலையின் யோகாசனங்களில் ஒன்று. இது கிட்டத்தட்ட சர்வாங்காசனம் போலவே செய்யப்படும். ஆகையால் சர்வாங்காசனம் செய்ததும் இதை அடுத்துச் செய்யலாம். இதிலே கால் மட்டுமே செங்குத்தாகத் தூக்க வேண்டும். உடல் பகுதியைச் சாய்வாக வைத்துக் கொள்ள வேண்டும். ஆனால் சர்வாங்காசனத்திலோ உடல் முழுதும் தலைகீழாய்க் கொண்டு வருகிறோம்.\n\nSection::::செய்முறை.\nஆரம்பத்தில் இடுப்பைத் தூக்கிப் பிடிக்கச் சிரமமாக இருக்கும். அப்போது இரண்டு மூன்று தலையணைகளை இடுப்புப் பக்கம் முட்டுக் கொடுத்துக்கொண்டு பயிற்சி செய்யலாம். அப்போது கைகளுக்கு வேலை இல்லாததால் அவற்றை இரு பக்கமும் கவிழ்ந்தாற்போல் வைத்துக் கொள்ளலாம். பின்னர் மெல்ல மெல்லத் தலையணையை எடுத்துவிட்டுத் தலையணை இல்லாமல் பயிற்சிகளைச் செய்யலாம்\n\nSection::::பலன்கள்.\nஇந்த ஆசனம் மார்புக்கு நல்லது. சுவாச நோய்களுக்கு நல்லது. சளி, இருமல், காசநோய், ஆஸ்த்மா போன்ற நோய்கள் தலைகாட்டா. நரம்புத் தளர்ச்சி, ரத்த அழுத்தம், சிறுநீரகக் கோளாறுகள் போன்றவை வாரா. கழுத்துப் பகுதியில் ரத்த ஓட்டம் ஏற்படுமாகையால் தைராய்டு சுரப்பி நன்கு வேலை செய்யும். கை கால்களுக்கும் இரத்த ஓட்டம் நன்கு ஏற்படும்.\n\nSection::::செய்யக்கூடாதவர்கள்.\nகருவுற்ற பெண்கள் இந்த ஆசனத்தைச் செய்யக்கூடாது.\n\n"}
{"id": "254475", "url": "https://ta.wikipedia.org/wiki?curid=254475", "title": "கந்தளாய் அணை", "text": "கந்தளாய் அணை\n\nகந்தளாய் அணை (Kantale Dam) இலங்கை கிழக்கு மாகாணத்தில் அமைந்துள்ள ஒரு கட்டுக்கரை அணையாகும். இது வேளாண்மைக்காக நீரைத்தேக்க உதவுகிறது. இது 14,000 அடி (4,267 மீட்டர்) நீளமும், 50 அடி (15 மீட்டர்) உயரமும் கொண்டது. 1986 ஏப்ரல் 20 ஆம் தேதி இந்த அணை உடைந்து உயிர்ச்சேதம் உட்படப் பெரும் சேதங்களை விளைவித்தது. பேராற்றை மறித்துக் கட்டப்பட்டுள்ள இந்த அணை ஆற்று நீரின் பெரும்பகுதியைத் தேக்கி வைத்துக்கொள்வதால் வெளியேறுப்போது இது சிறிய ஆறாகத் திருகோணமலை துறைமுகப் பகுதியில் கடலை அடைகிறது. \n\nSection::::1986 அணை உடைப்பு.\n1986 ஏப்ரல் 20 அதிகாலை 3.00 மணிக்கு அணை உடைத்துக்கொண்டது. குளத்து நீர் ஒரு சுவர்போல தாழ்ந்த பகுதிகளில் உள்ள ஊர்களுக்குள் புகுந்தது. ஏறத்தாழ 120-180 வரையிலானோர் இறந்தனர். 1600 வீடுகள் சேதமாயின. 2000 ஏக்கர் நெற்பயிர் அழிந்துபோனது. 8,000 குடும்பங்கள் இதனால் பாதிக்கப்பட்டன. மிகவும் பாரமான வண்டிகள் அணையின் மீது போக்குவரத்துச் செய்தமை அணை உடைந்ததற்கான காரணங்களுள் ஒன்றாகச் சொல்லப்படுகிறது. \n"}
{"id": "254476", "url": "https://ta.wikipedia.org/wiki?curid=254476", "title": "முகாசி பிடாரியூர்", "text": "முகாசி பிடாரியூர்\n\nமுகாசி பிடாரியூர், இந்தியாவின் தமிழ்நாடு மாநிலத்தில் அமைந்துள்ள ஈரோடு மாவட்டத்தில் சென்னிமலை அருகில் இருக்கும் , கணக்கெடுப்பில் உள்ள ஊர் ஆகும்."}
{"id": "254477", "url": "https://ta.wikipedia.org/wiki?curid=254477", "title": "கோபால்ட்(II) ஆக்சலேட்டு", "text": "கோபால்ட்(II) ஆக்சலேட்டு\n\nகோபால்ட்(II) ஆக்சலேட்டு \"(Cobalt(II) oxalate)\" என்பது CoCO என்ற மூலக்கூறு வாய்ப்பாடுடன் கூடிய ஒரு கனிம வேதியியல் சேர்மமாகும். மற்ற எளிய {[கனிம வேதியியல்]] ஆக்சலேட்டுகளைப் போல கோபால்ட்(II) ஆக்சலேட்டும் ஓர் அணைவுப் பல்லுறுப்பியாகும். மைய உலோக அயனியான Co(OH) உடன் ஆக்சலேட்டு ஈனிகள் அல்லது ஈதல் தொகுதிகள் இணைக்கப்பட்டுள்ளன. ஒவ்வொரு கோபால்ட்டும் எண்முகிவடிவ அணைவுகளாகின்றன.\n\nதூள் உலோகவியல் பயன்பாடுகளுக்குத் தேவையான கோபால்ட் வினையூக்கிகள் மற்றும் கோபால்ட்டின் உலோகத்தூள் போன்றனவற்றைத் தயாரிக்க கோபால்ட்(II) ஆக்சலேட்டு பயன்படுகிறது. இலித்தியம் அயனி மின்கலங்களின் மறுசுழற்சி செயல்முறையின் போது இது உருவாக்கப்படுகிறது. கந்தக அமிலத்துடன் கரைத்துக் கழுவி அமோனியம் ஆக்சலேட்டுடன் சேர்த்து வீழ்படிவாக்கப்பட்டு கோபால்ட் இங்கு நேர்முனைப் பொருளாகக் (LiCoO2) பெறப்படுகிறது.\n"}
{"id": "254479", "url": "https://ta.wikipedia.org/wiki?curid=254479", "title": "கணக்கன்பட்டி", "text": "கணக்கன்பட்டி\n\nகணக்கன்பட்டி (KANAKKANPATTI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்). பழனி வருவாய் வட்டத்தின் இருபத்தெட்டாவது எண் கொண்ட வருவாய் கிராமம் (கிராம எண்:28) ஆகும். \n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 10 கி.மீ.தூரத்தில், அமைந்து உள்ளது. கடல் மட்டத்திலிருந்து 503 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, கணக்கன்பட்டி கிராமத்தில் 1132 வீடுகள் உள்ளது. இக்கிராமத்தில் 4148 பேர் வசிக்கின்றார்கள். பாலின விகிதம் 50.05 %. இதில் 2140 பேர் ஆண்கள்; 2008 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1ம் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது.\n\nSection::::அழுக்கு மூட்டைச்சாமி.\nஇந்த ஊரில் பழனிச்சாமி (எ) இயற்பெயரை உடைய அழுக்கு மூட்டைச் சாமி என்ற யோகியார் ஒருவர் வாழ்ந்து கடந்த 2014 ல் சமாதி நிலை அடைந்தார். அவருக்கு சிங்கப்பூர், மலேசியா, போன்ற கீழை நாடுகளிலும், தமிழ்நாட்டில் பல மாவட்டங்களிலும் அவரது தொண்டர்கள், அடியார்கள், \nஇங்கு வந்து பௌர்ணமி பூசை செய்து வழிபாடு செய்து வருகின்றனர்.\n\n\n"}
{"id": "254487", "url": "https://ta.wikipedia.org/wiki?curid=254487", "title": "கோபால்ட்(II) கார்பனேட்டு", "text": "கோபால்ட்(II) கார்பனேட்டு\n\nகோபால்ட்(II) கார்பனேட்டு (Cobalt(II) carbonate) என்பது CoCO3 என்ற மூலக்கூறு வாய்ப்பாடுடன் கூடிய ஒரு கனிம வேதியியல் சேர்மமாகும். கோபால்ட்டை அதன் தாதுப் பொருட்களில் இருந்து பிரித்தெடுத்த பின்னர் நீர்ப்பகுப்பு உலோகவியல் தூய்மையாக்கலின்போது சிவந்த காந்தயீர்ப்பு திண்மமாக ஓர் இடைநிலையாக உருவாகிறது. இது ஒரு கனிம வேதியியல் நிறமி மற்றும் வினையூக்கிகளுக்கான முன்னோடியாக விளங்குகிறது. வர்த்தக நோக்கில் வெளிறிய ஊதா நிறத்தில் அடிப்படைகோபால்ட் கார்பனேட்டாக விற்பனைக்கு கிடைக்கிறது. இதன் மூலக்கூற்று வாய்ப்பாடு CoCO3(Co(OH)x(H2O)y மற்றும் இதன் ([[சிஏஎசு எண்}]12069-68-0) ஆகும்.\n\nSection::::தயாரிப்பு மற்றும் பண்புகள்.\n[[கோபால்டசசல்பேட்டு]]டன் [[சோடியம் பைகார்பனேட்டு]] [[கரைசல்|கரைசலைச்]] சேர்த்து சூடாக்குவதன் மூலம் கோபால்ட்(II) கார்பனேட்டைத் தயாரிக்க முடியும்.\nஇக்கார்பனேட்டை சுண்ணாம்புக் காளவாயில் இட்டு மிகவுயர்ந்த வெப்பநிலைக்கு சூடாக்குவதால் Co3O4 உருவாகிறது. \n\nஇச்சேர்மத்தை மேலும் உயர் வெப்பநிலை அளவுக்கு சூடாக்குவதன் மூலம் CoO ஆக மாறுகிறது. இடைநிலை உலோக கார்பனேட்டுகளைப் போல கோபால்ட்(II) கார்பனேட்டும் நீரில் கரைவதில்லை. ஆனால் [[அமிலம்|கனிம அமிலங்களால்]] உடனடியாகத் தாக்கப்படுகிறது.\nSection::::பயன்கள்.\n[[கோபால்ட் கார்பனைல்]] மற்றும் பலவேறு [[கோபால்ட்]] [[உப்பு]]கள் தயாரிப்புக்கு கோபால்ட்(II) கார்பனேட்டு ஒரு முன்னோடி சேர்மமாக விளங்குகிறது. கோபால்ட் ஒர் இன்றியமையாத [[உலோகம்]] என்பதால் இணைப்பு உணவின் பகுதிப்பொருளாக சேர்த்துக் கொள்ளப்படுகிறது. மட்பாண்டத் தொழிலில் நீலநிற மெருகிடலுக்கு இச்சேர்மம் ஒரு முன்னோடியாக இருந்தது. குறிப்பாக [[நெதர்லாந்து| நெதர்லாந்திலுள்ள]] [[டெல்பு]] நகர மண்பாண்டங்களுக்கு என்பது குறிப்பிடத்தக்கது ஆகும். \nSection::::முன்பாதுகாப்பு.\nஇச்சேர்மத்தை உட்கொள்ள நேர்ந்தால் உடலுக்குத் தீங்கு விளைவிக்கும். [[கண்கள்]] மற்றும் [[தோல்|தோலின்]] மீது பட்டால் எரிச்சலை உண்டாக்கும். \n\nSection::::மேற்கோள்கள்.\n[[பகுப்பு:கோபால்ட் சேர்மங்கள்]]\n[[பகுப்பு:கார்பனேட்டுகள்]]"}
{"id": "254488", "url": "https://ta.wikipedia.org/wiki?curid=254488", "title": "பச்சளநாயக்கன்பட்டி", "text": "பச்சளநாயக்கன்பட்டி\n\nபச்சளநாயக்கன்பட்டி (PACHALANAICKENPATTI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்). பழனி வருவாய் வட்டத்தின் அறுபத்தொன்றாவது எண் கொண்ட வருவாய் கிராமம் (கிராம எண்:61) ஆகும். \n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 9 கி.மீ.தூரத்தில், அமைந்து உள்ளது. கடல் மட்டத்திலிருந்து 493 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பச்சளநாயக்கன்பட்டி கிராமத்தில் 438 வீடுகள் உள்ளது. இக்கிராமத்தில் 1812 பேர் வசிக்கின்றார்கள். பாலின விகிதம் 49.50 %. இதில் 897 பேர் ஆண்கள்; 915 பேர் பெண்கள். இக்கிராமத்தில் ஆரம்பப் பள்ளி 1 மட்டும் உள்ளது.\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது.\n\n"}
{"id": "254495", "url": "https://ta.wikipedia.org/wiki?curid=254495", "title": "கோம்பைப்பட்டி", "text": "கோம்பைப்பட்டி\n\nகோம்பைப்பட்டி (KOMBAIPATTI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் கணக்கன்பட்டி ஊராட்சியைச் சேர்ந்த ஒரு கிராமம் (ஊர்) ஆகும். பழனி வருவாய் வட்டத்தின் அறுபத்திரெண்டாவது எண் கொண்ட வருவாய் கிராமம் (கிராம எண்:62) ஆகும். \n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 16 கி.மீ.தூரத்திலும், கணக்கன்பட்டி கிராமத்திலிருந்து தென்கிழக்கில் 7 கி.மீ. தூரத்திலும் அமைந்து உள்ளது. கடல் மட்டத்திலிருந்து 501 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, கோம்பைப்பட்டி கிராமத்தில் 244 வீடுகள் உள்ளது. இக்கிராமத்தில் 898 பேர் வசிக்கின்றார்கள். பாலின விகிதம் 52.33 %. இதில் 470 பேர் ஆண்கள்; 428 பேர் பெண்கள். இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. கொடைக்கானல் மலைத்தொடரின் வடக்கு அடிவாரப்பகுதியானதால் மா, கொய்யா, சப்போட்டா, போன்ற பழத்தோட்டமும், கரும்பு, தென்னை, பாக்கு போன்ற பணப்பயிர்களும் பயிரிடப்படுகிறது.\n"}
{"id": "254502", "url": "https://ta.wikipedia.org/wiki?curid=254502", "title": "கோபால்ட்(II) சயனைடு", "text": "கோபால்ட்(II) சயனைடு\n\nகோபால்ட்(II) சயனைடு (Cobalt(II) cyanide) என்பது Co(CN) என்ற மூலக்கூறு வாய்ப்பாடுடன் கூடிய ஒரு கனிம வேதியியல் சேர்மமாகும். இது ஒரு அணைவுப் பல்லுறுப்பியாகும். பல ஆண்டுகளாக இச்சேர்மம் கனிம வேதியியல் தொகுப்பு வினைகளுக்காகவும் ஓரிய வினையூக்க வினைகளுக்காகவும் இடைவிட்டு கவனத்தை ஈர்த்தபடி இருந்தது.\n\nSection::::பயன்கள்.\nகோபால்ட் கார்பனைல் சேர்மங்கள் தயாரிப்புக்கு கோபால்ட்(II) சயனைடு ஒரு முன்னோடி சேர்மமாக விளங்கியது.\nSection::::தயாரிப்பு.\nகோபால்டு உப்புக் கரைசலுடன் பொட்டாசியம் சயனைடைச் சேர்த்தால் சிவந்த பழுப்புநிற வீழ்படிவாக மூவைதரேட்டு உப்பு உண்டாகிறது:.\n\nநீரேறிய Co(CN) அதிகளவு பொட்டாசியம் சயனைடில் கரைந்து சிவப்புநிற KCo(CN). கரைசலாக உருவாகிறது. இது மேலும் ஆக்சிசனேற்றம் அடைந்து மஞ்சள்நிற KCo(CN). கரைசலாக மாறுகிறது.\n"}
{"id": "254503", "url": "https://ta.wikipedia.org/wiki?curid=254503", "title": "ஆயக்குடி கிழக்கு", "text": "ஆயக்குடி கிழக்கு\n\nஆயக்குடி கிழக்கு (AAYAKKUDI EAST) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், இருக்கும் ஒரு வருவாய்க் கிராமம்(ஊர்). பழனி வருவாய் வட்டத்தின் இருபத்தொன்பதாவது எண் கொண்ட வருவாய் கிராமம் (கிராம எண்:29)<r ஆகும். ஆயக்குடி ஒரு பேரூராட்சி ஆகும்.\n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 7 கி.மீ.தூரத்தில் அமைந்து உள்ளது. கடல் மட்டத்திலிருந்து 403 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, ஆயக்குடி கிழக்கு கிராமத்தில் 23,410 பேர் வசிக்கின்றார்கள். பாலின விகிதம். எழுத்தறிவு பெற்றவர்கள் பேர். இதில் பேர் ஆண்கள்; பேர் பெண்கள். எழுத்தறிவு பெற்றுள்ளோர் சதவீதம் 59.5% . ஆறு வயதுக்குட்பட்டோர் சதவீதம் 12% ஆவர்.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. கொடைக்கானல் மலைத்தொடரின் வடபகுதியின் அடிவாரப்பகுதியானதால் எலுமிச்சை, இலவம்(பஞ்சு), மா, கொய்யா, சப்போட்டா, போன்ற பழத்தோட்டமும், கரும்பு, தென்னை, பாக்கு போன்ற பணப்பயிர்களும் பயிரிடப்படுகிறது. மா, கொய்யா, சப்போட்டா, இவைகளுக்கென தினசரி சந்தை நடைபெறுகிறது.\n\n\nSection::::இவற்றையும் காண்க.\nஆயக்குடி\n"}
{"id": "254504", "url": "https://ta.wikipedia.org/wiki?curid=254504", "title": "கல் விகாரை", "text": "கல் விகாரை\n\nகல் விகாரை (, ஆங்கிலம்: Gal Vihara), புத்தருக்கான ஒரு பாறைக் கோயில். இலங்கையின் வடமத்திய மாகாணத்தில் பண்டைக்கால நகரமான பொலநறுவையில் அமைந்துள்ள இந்த விகாரை பழைய காலத்தில் உத்தரராம என அழைக்கப்பட்டது. இது 12 ஆம் நூற்றாண்டில் முதலாம் பராக்கிரமபாகுவினால் கட்டுவிக்கப்பட்டது. பெரிய கருங்கற்பாறை முகப்புக்களில் செதுக்கப்பட்டுள்ள நான்கு புத்தர் சிற்பங்கள் இக்கோயிலின் முக்கிய அம்சம். இவற்றுள் ஒன்று பெரிய இருக்கும் சிலை, இன்னொன்று சிறிய இருக்கும் சிலை, மற்றொன்று நிற்கும் நிலையில் உள்ள சிலை, நான்காவது படுத்த நிலையில் உள்ளது. இவை, பழங்காலச் சிங்களச் சிற்பக் கலைக்கான சிறந்த எடுத்துக்காட்டுக்களுள் சில வாகும். இதனால், பொலநறுவையில் உள்ள நினைவுச் சின்னங்களுள் அதிகம் மக்கள் வருகை தருகின்ற இடமாக கல் விகாரை விளங்குகிறது.\n\nஇங்குள்ள சிற்பங்கள் இதற்கு முந்திய அனுராதபுரக் காலச் சிற்பங்களைவிட வேறு பாணியில் அமைந்திருப்பதுடன், சில குறிப்பிடத்தக்க வேறுபாடுகளையும் காட்டுகின்றன. நிற்கும் சிற்பத்தை அடையாளம் காண்பதில் தொல்லியலாளரிடையே கருத்துவேறுபாடுகள் உள்ளன. சிலர் அச்சிற்பம் புத்தருடையது அல்ல என்றும் அது பிக்கு ஆனந்தருடையது என்றும் கருதுகின்றனர். ஒவ்வொரு சிற்பமும் அது செதுக்கப்பட்ட பாறையைக் கூடிய அளவு பயன்படுத்தக்கூடிய விதத்திலேயே உருவாக்கப்பட்டுள்ளன. அத்துடன் அவற்றின் உயரமும் பாறைகளின் உயரத்தை அடிப்படையாகக் கொண்டே தீர்மானிக்கப்பட்டுள்ளதாகத் தெரிகிறது.\n\nஇவ்விடத்திலேயே முதலாம் பராக்கிரமபாகு பௌத்த குருத்துவத் தன்மையைத் தூய்மைப் படுத்துவதற்கு குருமார்களின் கூட்டத்தைக் கூட்டி அதற்கான நெறிமுறைகளை வகுத்தார். இந்த நெறிமுறைகள் இங்குள்ள ஒரு பாறையில் வெட்டப்பட்டுள்ளன.\n"}
{"id": "254516", "url": "https://ta.wikipedia.org/wiki?curid=254516", "title": "மாதவிடாய் ஒருமையியக்கம்", "text": "மாதவிடாய் ஒருமையியக்கம்\n\nமேக்கிளிண்டாக்கு விளைவு (\"McClintock effect\") என்றும் அழைக்கப்படும் மாதவிடாய் ஒருமையியக்கம் (\"Menstrual synchrony\") ஒன்றாக ஒரே இடத்தில் வசிக்கத் தொடங்கும் பெண்களின் மாதவிடாய் சுழற்சி தொடங்கும் நாள்கள் முன்பைக்காட்டிலும் நெருங்கிவருவதைக் குறிக்கும். \"காட்டாக, ஏழு பெண் உயிர்காவலர்களின் மாதவிடாய்த்தொடக்க நாள்கள் தள்ளித்தள்ளி இருந்தன. ஆனால், அவர்கள் ஒன்றாகவிருந்து பணியாற்றத்தொடங்கிய 3 மாதங்களில் ஏழுபேரின் மாதவிலக்கு நாள்களும் 4 நாள் இடைவெளிக்குள்ளாக மாறிவிட்டன.\"\n\nஇவ்விளைவை மார்த்தா மேக்கிளிண்டாக்கு எனும் ஆய்வாளர் \"நேச்சர்\" ஆய்விதழில் 1971-ஆம் ஆண்டு முறையாக பதிவு செய்தார்.. இவ்வாறான ஒருங்குதலுக்குப் பல்வேறு காரணங்கள் கூறப்படுகின்றன.\n\nபின்னாளில் மேலும் பல ஆய்வுக்கட்டுரைகள் மேக்கிளிண்டாக்கு உள்ளிட்ட பலரும் நிகழ்த்திய ஆய்வுகளில் முறைமைப்பிழைகள் இருப்பதாகச் சுட்டின. வேறுபல ஆய்வுகளில் ஒருங்குதல் எதுவும் தென்படவில்லை. மாதவிடாய் ஒருங்குதல் என்ற கருத்தே பிழையானது என்றும் ஒரு ஆய்வுக்கட்டுரை முடிவுக்கு வந்துள்ளது.\n\nSection::::மார்த்தா மேக்கிளிண்டாக்கின் முதல் ஆய்வு.\nமார்த்தா மேக்கிளிண்டாக்கு முதன்முதலாக விடுதிகளில் தங்கியிருக்கும் பெண்களில் தென்படும் மாதவிடாய் ஒருமையியக்கத்தை ஆய்வுசெய்து வெளியிட்டார்.\n\nSection::::முன்வைக்கப்படும் காரணிகள்.\nமேக்கிளிண்டாக்கு மனிதர்களின் உடலிலிருந்து வெளிப்படும் பாலுணர்வு ஈர்ப்புச் சுரப்புகளின் விளைவாக இவ்வாறு ஒருங்கக்கூடுமென கருதினார். அதைத்தவிர வேறு வழிமுறைகளும் இருக்கலாமென முன்வைத்துள்ளனர். நிலவு தேய்ந்தும் வளர்ந்தும் மாறும் சுழற்சியையொட்டி மாதவிடாயும் ஒருங்குமென்றும் சில கருத்துகள் முன்வைக்கப்பட்டுள்ளன. நிலவுச்சுழற்சியினாலும் சுரப்புகளினாலும் இது நிகழும் என்பதற்கு வலுவான சான்றுகள் இல்லை.\n\nSection::::மேக்கிளிண்டாக்கின் முடிவுகளின் மீளாய்வு.\nசில தொடக்கநிலை ஆய்வுகள் பதிவானபிறகு பல ஆய்வாளர்களும் இவ்வாறான மாதவிடாய் ஒருங்குதலைக்காண முடியவில்லை என்ற முடிவை எட்டினர். அதன்பின்னர் முந்தைய ஆய்வுகளில் தென்பட்டதாகக் கூறப்பட்ட ஒருமைப்பாடு அவ்வாய்வுகள் நிகழ்த்திய முறையிலிருந்த சாய்வுகளினாலேயே உருவான தோற்றம் எனவும் பிந்தைய ஆய்வுக்கட்டுரைகள் தெரிவித்தன. அந்த சாய்வுகளை அகற்றி நிகழ்த்திய ஆய்வுகளில் குறிப்பிடத்தக்க ஒருமையியக்கம் தென்படவில்லை.\n\nSection::::கலைச்சொல்லாட்சி.\n\"ஒருமையியக்கம்\" எனும் சொல்லாட்சியே பிழையான தோற்றத்தைத் தரவல்லது. ஏனெனில் எந்த ஆய்விலும் ஒரே நேரத்தில் மாதவிடாய் தோன்றுவதாகவோ, ஒரே இசைவில் நிகழ்வதாகவோ காட்டவில்லை. மாறாக அந்தக்கலைச்சொல்லை மாதவிடாய் சுழற்சிகள் நாளடைவில் அண்மிப்பதைக்குறிக்கவே பயன்படுத்தினர்.\n\nSection::::அண்மைய கருத்து.\nஅண்மைய மீளாய்வு ஒன்றில் \"மாதவிடாய் ஒருமையியக்கம் நிகழ்வதை அறுதியுடன் காட்டும் பரவலான தரவுகள் இல்லாமையால் அக்கருதுகோளை ஐயத்துடன்தான் அணுகவேண்டும்\" என்றுள்ளனர். மாதவிடாய்கள் ஒருங்குவதாகத் தோன்றுவது தற்செயலாக மாதவிடாய் சுழற்சிகள் நெருங்கவும் விலகவும் செய்யுமென்ற கணித அடிப்படையினால் இருக்கக்கூடும். தவிர தற்செயலாகவே மாதவிடாய் சுழற்சிகள் நெருங்கி அமைவதற்கான நிகழ்தகவு மிகுதி.\n\nSection::::படிவளர்ச்சிப் பார்வை.\nமாதவிடாய் ஒருங்குதல் ஏதேனும் படிவளர்ச்சிக்காரணியங்களுக்கான தகவமைப்பாக இருக்குமா என்பதுபற்றி ஆய்வர் மாறுபடுகிறார்கள். மேக்கிளிண்டாக்கு இவ்விளைவு தகவமைப்பாக இருக்காது, எவ்வித உயிரியற்பண்போ பணியோ இல்லாதவொன்றாக இருக்கக்கூடும் எனக்கருதினார். ஏதேனும் தகவமைப்பாக இருக்கலாம் என்பவர்கள் ஒன்றாக ஈனுதல் விளைவின் ஒரு பகுதியாக இது இருக்கலாமெனக் கருதுகிறார்கள். அவ்வகையான ஈனுதல் ஒருமைப்பாடு பல உயிரினங்களில் சூழலியலாளர்களால் அறிப்பட்டவொன்று. பருவகாலத்தையொட்டியோ, அலை நிலையின் அடிப்படையிலோ நிலவுச்சுழற்சிநிலையினைப் பொறுத்தோ அமையும் ஈனுகையினால் பெண் உயிர்கள் பல ஆண் உயிர்களின் மரபுத்தோன்றல்களைப்பெற ஏதுவாகிறது.\n\nஅதேவேளை, பல பெண் உயிர்கள் ஒன்றாய் ஈனுவதற்குத் தயாராகும்போது உயர் தகவமைப்பைக்கொண்ட ஆண்களைப்பெறுவதில் போட்டி ஏற்பட்டு, அத்துணை தகவமைப்பைக் கொண்டிராத ஆண் உயிர்களுடனும் இணைசேரவும் வாய்ப்பை ஏற்படுத்திவிடலாம். அவ்வாறான நேரங்களில் ஒன்றாய் ஈனுதல் படிவளர்ச்சியில் அற்றுப்போகவேண்டும்.\n\nSection::::மாந்தரல்லாத விலங்குகளில்.\nநார்வே பழுப்பு எலிகள், வெள்ளெலிகள், சிம்பன்சிகள், பொன்னிற வாலுடைய தாமரின் குரங்குகள் முதலிய பல விலங்குகளில் முறையே மாதவிடாய்ச்சுழற்சியும் சினைப்பருவச்சுழற்சியும் ஒருங்குவதாக அறிந்துள்ளனர். ஆனால் மாந்தரில் நடத்திய ஆய்வுகளைப்போலவே இவ்விலங்குகளில் மேற்கொண்ட ஆய்வுகளிலும் முறைசார் குறைகள் இருப்பதாகச் சுட்டப்பட்டுள்ளது. பின்னர் நிகழ்த்திய ஆய்வுகள் சிலவற்றில் இவ்விளைவுகள் தென்படவில்லை.\n"}
{"id": "254526", "url": "https://ta.wikipedia.org/wiki?curid=254526", "title": "கோபால்ட்(II) புரோமைடு", "text": "கோபால்ட்(II) புரோமைடு\n\nகோபால்ட்(II) புரோமைடு \"(Cobalt(II) bromide)\" என்பது CoBr2 என்ற மூலக்கூறு வாய்ப்பாடுடன் கூடிய ஒரு கனிம வேதியியல் சேர்மமாகும். சிவப்புநிறத்தில் திண்மமாக காணப்படும் இச்சேர்மம் தண்ணீரில் கரைகிறது. சில செயல்முறைகளில் இது வினையூக்கியாகப் பயன்படுத்தப்படுகிறது.\n\nSection::::பண்புகள்.\nநீரற்ற கோபால்ட்(II) புரோமைடு பச்சைநிற படிகங்களாகக் காணப்படுகிறது. 100 பாகை செல்சியசு வெப்ப நிலையில் கோபால்ட்(II) புரோமைடின் அறுநீரிலியானது நான்கு நீர்ப்படிக மூலக்கூறுகளை இழந்து கோபால்ட் இருஐதரேட்டாக உருவாகிறது.\n\nமேலும் 130 பாகை செல்சியசு வெப்பநிலை வரை சூடாக்கும்போது நீரற்ற கோபால்ட்(II) புரோமைடு உற்பத்தியாகிறது. \n\nநீரற்ற கோபால்ட்(II) புரோமைடு 678 பாகை செல்சியசு வெப்பநிலையில் உருகுகிறது. உயர் வெப்பநிலைகளில் இச்சேர்மம் ஆக்சிசனுடன் வினை புரிந்து கோபால்ட்(II, III) ஆக்சைடு மற்றும் புரோமின் ஆவியாக உருவாகிறது. \n\nSection::::தயாரிப்பு.\nகோபால்ட் ஐதராக்சைடுடன் ஐதரோபுரோமிக் அமிலத்தைச் சேர்த்து வினைப்படுத்துவதன் மூலம் நீரேறிய கோபால்ட்(II) புரோமைடைத் தயாரிக்க முடியும்.\nதனிம கோபால்ட்டுடன் திரவ புரோமினை நேரடியாக வினைபுரியச் செய்து நீரற்ற கோபால்ட்(II) புரோமைடைத் தயாரிக்க முடியும்.\n\nSection::::வினைகள் மற்றும் பயன்கள்.\nநீர்த்த அமோனியாவில் கோபால்ட்(II) புரோமைடின் கரைசலைச் சேர்த்து ஆக்சிசனேற்றம் செய்வதன் மூலம் மரபார்ந்த ஒருங்கிணைப்புச் சேர்மம் புரோமோபென்டமின் கோபால்ட்(III) புரோமைடு தயாரிக்க முடிகிறது. \n\nகோபால்ட்(II) புரோமைடின் முப்பீனைல்பொசுபீன் அணைவுச்சேர்மங்கள் கரிமத்தொகுப்பு வினைகளில் வினையூக்கியாகப் பயன்படுத்தப்படுகின்றன,\n\nSection::::முன்பாதுகாப்பு.\nகோபால்ட்(II) சேர்மங்களுடன் அதிக நேரம் இருக்க நேர்ந்தால் கோபால்ட் நச்சால் பாதிப்பு உண்டாக வாய்ப்புகள் உண்டு. புரோமைடுகளும் கூட சிறிதளவு நச்சுத்தன்மை கொண்டவை என்பதையும் கவனத்திற் கொள்ள வேண்டும் Bromide is also mildly toxic.\n"}
{"id": "254536", "url": "https://ta.wikipedia.org/wiki?curid=254536", "title": "பாகியன் குகை", "text": "பாகியன் குகை\n\nபாகியன் குகை (\"Fa Hien Cave\") என்பது இலங்கையின் மேல் மாகாணத்தில் உள்ள களுத்துறை மாவட்டத்தில் அமைந்துள்ள ஒரு குகை ஆகும். இது புத்த பிக்குவான ஃபாசியெனின் (Faxian) பெயரைத் தழுவியே இக்குகைக்குப் பெயர் ஏற்பட்டதாக மரபுவழிக் கதைகள் கூறுகின்றன. ஆனாலும், இதற்கு எவ்விதத் தொல்லியல் சான்றுகளோ வரலாற்றுச் சான்றுகளோ கிடையா. 1960களிலும், 1980களிலும் தொல்பழங்கால மனித எலும்புக்கூட்டு எச்சங்கள் இக்குகையில் கண்டுபிடிக்கப்பட்டதனால் இக்குகை முக்கியத்துவம் பெறுகிறது.\n\nSection::::வரலாற்றுக்கு முந்தியகால மனித எச்சங்கள்.\nஇந்தக் குகையில் கண்டுபிடிக்கப்பட்ட முதல் மனிதப் புதைகுழி 1968ல் தொல்பொருளியல் திணைக்களத்தைச் சேர்ந்த சிரான் யூ. தெரணியகலவினால் கண்டுபிடிக்கப்பட்டது. பின்னர் 1988ல் உதவியாளரான டபிள்யூ. எச். விஜேபாலவுடன் சேர்ந்து மீண்டும் ஆய்வு நடத்தினார். நுண்கற்கருவிகள், பழங்கால நெருப்பின் எச்சங்கள், தாவர மற்றும் மனித எச்சங்கள் என்பன ஆய்வின்போது கிடைத்த முக்கிய பொருள்கள். கதிரியக்கக்காபன் காலக்கணிப்பின்படி இக்குகையில் ஏறத்தாழ 33,000 முதல் 4,750 ஆண்டுகள் முன்பு வரை மனிதர் வாழ்ந்தது தெரியவருகிறது. பல்வேறு மட்டங்களில் இருந்து எடுக்கப்பட்ட மனித எச்சங்கள் கோர்னெல் பல்கலைக்கழகத்தின் மனித உயிரியல் ஆய்வுகூடத்துக்கு எடுத்துச்செல்லப்பட்டன. அங்கே முனைவர் கென்னத் ஏ. ஆர். கென்னடியும் அவரது மாணவர்களில் ஒருவரான யோஆன் எல். சகோர்ஸ்கியும் அவற்றை ஆய்வு செய்தனர். மனித எலும்புகளின் மிகப் பழைய துண்டுகளில் ஒன்று சிறு பிள்ளைக்குரியது, இரண்டு வயது கூடிய சிறுவர்களிக்கும், இன்னொன்று இளம் பருவம் சார்ந்த ஒருவருக்கும், மேலும் இரண்டு வயது வந்தவர்களுக்கும் உரியதாகக் காணப்பட்டது. இவை இரண்டாம் நிலை புதைப்புக்கு உரிய சான்றுகளைக் கொண்டவையாக இருந்தன. இரண்டாம்நிலைப் புதைப்பு என்பது, இறந்த உடலைச் சிதைவடையவும், பிணந்தின்னி விலங்குகளுக்கு உணவாகவும் விட்ட பின்னர் எலும்புகளைப் புதைப்பதைக் குறிக்கும். பிந்தியகால எச்சங்கள் 6,850 ஆண்டுகள் பழமையான சிறு பிள்ளையொன்றின் எலும்பும், 5,400 ஆண்டுகள் பழமையான இளம் பெண்ணுடைய எலும்பையும் உள்ளடக்கியிருந்தன. இரண்டுமே இரண்டாம்நிலைப் புதைப்புகள்.\n\n"}
{"id": "254540", "url": "https://ta.wikipedia.org/wiki?curid=254540", "title": "திங்களூர்", "text": "திங்களூர்\n\nதிங்களூர் , இந்தியாவின் தமிழ்நாடு மாநிலத்தில் அமைந்துள்ள ஈரோடு மாவட்டத்தில் உள்ள ஊர் ஆகும்.\n\nSection::::மக்கள்.\nஇந்த ஊருக்கான மக்கள் தொகை விவரங்கள்:\n"}
{"id": "254541", "url": "https://ta.wikipedia.org/wiki?curid=254541", "title": "குருமந்தூர்", "text": "குருமந்தூர்\n\nSection::::மக்கள்.\nஇந்த ஊருக்கான மக்கள் தொகை விவரங்கள்:\n"}
{"id": "254542", "url": "https://ta.wikipedia.org/wiki?curid=254542", "title": "பேரோடு", "text": "பேரோடு\n\nSection::::மக்கள்.\nஇந்த ஊருக்கான மக்கள் தொகை விவரங்கள்\n"}
{"id": "254544", "url": "https://ta.wikipedia.org/wiki?curid=254544", "title": "ஈங்கூர்", "text": "ஈங்கூர்\n\nSection::::மக்கள்.\nஇந்த ஊருக்கான மக்கள் தொகை விவரங்கள்:\n"}
{"id": "254545", "url": "https://ta.wikipedia.org/wiki?curid=254545", "title": "சண்முக. செல்வகணபதி", "text": "சண்முக. செல்வகணபதி\n\nமுனைவர் சண்முக. செல்வகணபதி (பிறப்பு ஜனவரி 15, 1949, திருவீழிமிழலை) தமிழ் இலக்கியங்களிலும், தமிழிசையிலும் ஆழ்ந்த புலமைபெற்று, எழுத்தாலும் பேச்சாலும் தமிழ்ப்பணி செய்து வருபவர்களுள் குறிப்பிடத் தகுந்தவர். திருவையாறு அரசர் கல்லூரியில் முதல்வர் பொறுப்பேற்றுத் திறம்படப் பணியாற்றிய பேராசிரியர். இலக்கியக்கூட்டங்களின் வழியாகவும், சமயச் சொற்பொழிவுகள் வழியாகவும் மக்களிடம் தம் கருத்துகளைக் கொண்டு சேர்க்கும் பெரும்பணியில் உள்ளவர். இராவ் சாகேப் ஆபிரகாம் பண்டிதரின் கருணாமிர்த சாகரம் நூலினை இசைச்சித்திரமாக 15 பொழிவுகளாகத் திருச்சிராப்பள்ளி வானொலியில் வழங்கியவர் (2009 சூன் - 2009 ஆகத்து). இதுவரை 650 மேற்பட்ட மேடைகளில் இலக்கியப் பொழிவுகளாற்றியுள்ளவர்.\n\nSection::::வாழ்க்கைக் குறிப்பு.\nஇவர் மரபு வழியாகப் பெரும் இசைக்குடும்பத்தில் பிறந்தவர். இவரது பெற்றோர் கி. சண்முகம், குப்பம்மாள். இவர் தனது தொடக்கக் கல்வியைத் திருவீழிமிழலையிலும், புகுமுக வகுப்பைக் குடந்தை அரசு கல்லூரியிலும், பி.ஓ.எல்இ முதுகலைப் பட்டங்களை அண்ணாமலைப் பல்கலைக்கழகத்திலும் பயின்று தமிழ்ப்புலமையை வளர்த்துக் கொண்டவர். \n\nSection::::பணிகள்.\nடாக்டர் வ.சுப. மாணிக்கனாரின் நாடகங்கள் ஓர் ஆய்வு என்னும் தலைப்பில் 1987 இல் இளம் முனைவர் பட்ட ஆய்வு செய்தவர். பாரதிதாசன் பல்கலைக்கழகத்தில் 1991 இல் ஒப்பியல் நோக்கில் பாரதிதாசன்- கார்ல் சாண்ட்பர்க்கு என்ற தலைப்பில் ஆய்வு செய்து முனைவர் பட்டம் பெற்றவர். \n\nSection::::பொழிவுகள்.\nஇவர் திருவையாறு ஐயாறப்பர் கோயிலில் 90 திருப்புகழ்ப் பொழிவுகளும், திருவீழிமிழலை ஆலயத்தில் 110 திருமுறைப்பொழிவுகளும், திருத்தவத்துறை ப.சு. நற்பணி மன்றத்தின் சார்பில் 64 திருப்புகழ் இசைவிளக்க பொழிவுகளும், திருவரங்கம் செண்பகத் தமிழ் அரங்கில் இசைத்தமிழ் அறிஞர் தொடர்ப்பொழிவும், தஞ்சாவூர் உலகத் திருக்குறள் பேரவை சார்பில் இசைத்தமிழ் அறிஞர் என்ற தலைப்பில் 33 பொழிவுகளும் நிகழ்த்தியுள்ளார்.\n\n\n"}
{"id": "254547", "url": "https://ta.wikipedia.org/wiki?curid=254547", "title": "குட் டாக்டர்", "text": "குட் டாக்டர்\n\nகுட் டாக்டர் என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை கி மின்-சூ மற்றும் கிம்-ஜின்-வூ என்பவர்கள் இயக்கியுள்ளார்கள். இந்த தொடரில் ஜோ வோன், மூண் சியா-வோன் , ஜோ சாங்-வூக் உள்ளிட்ட பலர் நடித்துள்ளார்கள். \n\nஇந்த தொடர் ஆகஸ்ட் 5, 2013ஆம் ஆண்டு முதல் அக்டோபர் 8, 2013ஆம் ஆண்டு வரை தென் கொரியா நாட்டு நேரப்படி திங்கள் மற்றும் செவ்வாய்க்கிழமைகளில் இரவு 21:55 மணிக்கு ஒளிபரப்பாகி 20 அத்தியாயங்களுடன் நிறைவடைந்தது. \n\n\n"}
{"id": "254548", "url": "https://ta.wikipedia.org/wiki?curid=254548", "title": "மஞ்சள் பாறு", "text": "மஞ்சள் பாறு\n\nமஞ்சள் பாறு (\"Egyptian vulture\" (\"Neophron percnopterus\") கிராமப்புற மக்களால் பாப்பாத்திக் கழுகு என்று அழைக்கப்படுவதும், எகிப்திய பிணந்தின்னிக் கழுகு, திருக்கழுக்குன்றக் கழுகு, வெள்ளைக்கழுகு, மஞ்சள் திருடிப் பாறு என அழைக்கப்படுவது, ஒரு பிணந்தின்னிக் கழுகாகும். திருக்கழுக்குன்றத்தில் தினமும் கோயில் குருக்கள் தரும் பிரசாதத்தை குறிப்பிட்ட நேரத்தில் வந்து உண்பதால் திருக்கழுகுன்றக் கழுகு என பெயர் பெற்றது. \n\nஇப்பறவை மங்கலான வெள்ளை நிறக் கழுகு தோற்றத்தில் பெரிய பருந்து போல தோன்றும். இறக்கையின் பெரிய இறகுகள் கறுப்பாகவும், தலையும், மூக்கும் முடியின்றி மஞ்சள் நிறமாகக் காணப்படும். இதன் குஞ்சுகள் கள்ளப் பருந்து போல் தோன்றும் ஆனால் பறக்கும்போது இதன் வால் கள்ளப்பருந்துபோல் பிளவுபட்டு தோன்றாது ஆப்புபோல் தோன்றும். மாடு, நாய், எலி உள்ளிட்ட உயிர்களின் சடலங்கள்தான் இவற்றின் முக்கிய உணவு. இது ஒரு தோட்டிப்பறவை ஊர்புறங்களில் குப்பைகளில் உள்ள கழிவுகள் உள்ள பகுதிகளில் இவற்றைக் காண இயலும். இதர கழுகு இனங்கள் அனைத்தும் தங்களது இரையை உண்பதற்கு, அவற்றினுடைய அலகு, கால்களைப் பயன்படுத்தும். ஆனால், இந்தக் கழுகு மட்டும், கல், குச்சி போன்ற சிறுசிறு கருவிகளைப் பயன்படுத்துகிறது. இப்பறவைகள் தென் மேற்கு ஐரோப்பா, வட ஆப்பிரிக்காவில் இருந்து இந்தியாவரை காணப்படுகிறது.\n"}
{"id": "254549", "url": "https://ta.wikipedia.org/wiki?curid=254549", "title": "பனயம் பள்ளி", "text": "பனயம் பள்ளி\n\nபனயம்பள்ளி (\"Panayampalli\"), இந்தியாவின் தமிழ்நாடு மாநிலத்தில் அமைந்துள்ள ஈரோடு மாவட்டத்தில் சென்னிமலை ஊராட்சி ஒன்றியத்துக்குட்பட்ட ஊராட்சி ஆகும்.\n\nSection::::மக்கள்தொகை.\nஇந்த ஊருக்கான மக்கள்தொகை விவரங்கள்: (2011ஆம் ஆண்டில் சேகரிக்கப்பட்ட தகவல்கள்)\n"}
{"id": "254558", "url": "https://ta.wikipedia.org/wiki?curid=254558", "title": "தலீ, தாரி வட்டம்", "text": "தலீ, தாரி வட்டம்\n\nதலீ என்னும் ஊர், உத்தராகண்டின் நைனித்தால் மாவட்டத்தில் உள்ளது. இது தாரி வட்டத்துக்கு உட்பட்டது.\n\nSection::::அரசியல்.\nஇது பீம்தல் சட்டமன்றத் தொகுதிக்கும், நைனித்தால் - உதம் சிங் நகர் மக்களவைத் தொகுதிக்கும் உட்பட்டது.\n"}
{"id": "254562", "url": "https://ta.wikipedia.org/wiki?curid=254562", "title": "தலீ", "text": "தலீ\n\nதலீ என்னும் பெயரில் உள்ள ஊர்கள்:\n"}
{"id": "254563", "url": "https://ta.wikipedia.org/wiki?curid=254563", "title": "ஃபெட் அப்", "text": "ஃபெட் அப்\n\nஃபெட் அப் (ஆங்கிலம்: Fed Up) என்பது 2014 இல் வெளிவந்த ஓர் அமெரிக்க ஆங்கில ஆவணப் படம் ஆகும். இப் படம் அமெரிக்காவில் உடற் பருமனுக்கான காரணத்தை ஆய்கிறது. சீனி, மிதமாகச் பதப்படுத்தப்பட்ட உணவு (processed food), அமெரிக்க உணவுத் தொழிற்துறை, அத் தொழிற்துறை அரசியலும் மக்களின் வாழ்விலும் செலுத்தும் ஆதிக்கம் ஆகியவற்றினை அமெரிக்காவில் உடற் பருமன் அதிகரிப்பதற்கு ஒரு முக்கிய காரணங்களாக முன்னிறுத்துகின்றது. குறிப்பாக எவ்வாறு சீனி 80% மேற்பட்ட உணவுகளில் இடம்பெறுகிறன்து என்பதினையும், எவ்வாறு அமெரிக்க சீனி வணிகங்கள் சீனியின் எதிர்மறை விளைவுகளை மறைக்கின்றன என்பதினையும் புகைப்பிடித்தல், புகைப்பிடித்தல் தொழிற்துறையின் நடத்தைகளுடன் ஒப்பிட்டு விபரிக்கின்றது.\n\n"}
{"id": "254566", "url": "https://ta.wikipedia.org/wiki?curid=254566", "title": "ஜோ வோன்", "text": "ஜோ வோன்\n\nஜோ வோன் () (பிறப்பு: செப்டம்பர் 30, 1987) ஒரு தென் கொரியா நாட்டு நடிகர் மற்றும் பாடகர் ஆவார். இவர் பிரிடல் மாஸ்க், குட் டாக்டர் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். மற்றும் இவர் சில திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "254567", "url": "https://ta.wikipedia.org/wiki?curid=254567", "title": "இசுரேல் விண்வெளி மையம்", "text": "இசுரேல் விண்வெளி மையம்\n\nஇசுரேல் விண்வெளி மையம் என்பது இசுரேல் அறிவியல் மற்றும் தொழில்நுட்ப அமைச்சகத்தின் கீழ் இயங்கும் விண்வெளி ஆராய்ச்சி அமைப்பாகும்.\n\nSection::::செயற்கை கோள் திட்டங்கள்.\nhow to launch\n\nSection::::ஏவும் திறன்.\nசெயற்கை கோளை தானே உருவாக்கி தானே ஏவும் திறன் படைத்த 8 நாடுகளில் இசுரேலும் ஒன்று.\n"}
{"id": "254568", "url": "https://ta.wikipedia.org/wiki?curid=254568", "title": "நியூ மில்ஸ்", "text": "நியூ மில்ஸ்\n\nநியூ மில்ஸ் (\"New Mills\") என்ற நகரம் இங்கிலாந்து நாட்டிலுள்ள மான்செஸ்டர் என்ற நகரிலிருந்து ஏறத்தாழ தொலைவில் தென்கிழக்குத் திசையில் அமைந்துள்ளது. இந்நகரமானது, கொய்ட் (Goyt) மற்றும் செத் (Sett) என்ற நதிகள் சங்கமிக்கின்ற நிலப்பகுதியில் எழுப்பப்பட்டது. செஷைர் வட்ட எல்லையிலிருந்து டார்பிஷர் வட்டத்திற்கு நுழையும்போது பொது வருகின்ற முதல் நகர் இதுதான். இது டோர்ஸ் (Torrs) என்ற பள்ளதாக்கின் உச்சியில் ஏறத்தாழ உயரத்தில் அமைந்துள்ளது. 10,000 கும் மேற்பட்ட மக்கள் இந்நகரில் வசிக்கின்றனர்.\n"}
{"id": "254570", "url": "https://ta.wikipedia.org/wiki?curid=254570", "title": "மன்னார்த் தீவுக் கலங்கரை விளக்கம் (புதியது)", "text": "மன்னார்த் தீவுக் கலங்கரை விளக்கம் (புதியது)\n\nமன்னார்த் தீவுக் கலங்கரை விளக்கம் (Mannar Island Lighthouse) என்பது வட இலங்கையில் உள்ள மன்னார்த்தீவின் தலைமன்னாரில் அமைந்துள்ள ஒரு கலங்கரை விளக்கம் ஆகும். 1915 ஆம் ஆண்டு கட்டப்பட்ட இது 19 மீட்டர் (62 அடி) உயரமானது. உருளைவடிவ அமைப்புக்கொண்ட இக்கலங்கரை விளக்கம் வெண்ணிறத் தீந்தை பூசப்பட்டுக் காணப்படுகிறது.\n\n"}
{"id": "254574", "url": "https://ta.wikipedia.org/wiki?curid=254574", "title": "சிர்க்கோனியம்(IV) புரோமைடு", "text": "சிர்க்கோனியம்(IV) புரோமைடு\n\nசிர்க்கோனியம்(IV) புரோமைடு \"(Zirconium(IV) bromide)\" என்பது ZrBr என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். மற்ற Zr–Br சேர்மங்கள் தயாரிப்பதற்கு இந்த நிறமற்ற திடப்பொருள் ஒரு முதன்மையான முன்னோடியாகத் திகழ்கிறது.\n\nSection::::தயாரிப்பு மற்றும் பண்புகள்.\nமீவெப்ப கார்பன் ஒடுக்கவினை வழிமுறையில் சிர்க்கோனியம் ஆக்சைடு மீது புரோமினைச் செலுத்துவதால் சிர்க்கோனியம்(IV) புரோமைடு உண்டாகிறது:.\n\nபல நான்காலைடுகள் போலவே இதுவும் பதங்கமாதல் முறையில் தூய்மைப்படுத்தப்படுகிறது.\n\nஇதனுடன் தொடர்புடைய மற்ற நாற்புரோமைடுகள் Ti மற்றும் Hf, போலவே சிர்க்கோனியம்(IV) புரோமைடும் நீராற்பகுப்பு வினையின் மூலமாக ஐதரசன் புரோமைடை வெளியேற்றி உடனடியாக ஆக்சி புரோமைடைத் தருகிறது.\n\nSection::::கட்டமைப்பு.\nTiCl4 மற்றும் TiBr4, போன்ற தொடர்புடைய சேர்மங்கள் பெற்றுள்ள அமைப்பைப் போலவே சிர்க்கோனியம்(IV) புரோமைடும், நான்முக சிர்க்கோனியம் மையங்களைக் கொண்டுள்ளது. மாறாக சிர்க்கோனியம்(IV) குளோரைடு திடநிலையில் உள்ள போது பலபடிசார் சேர்மமாக எண்முக சிர்க்கோனியம் மையங்களுடன் காணப்படுகிறது. \n"}
{"id": "254575", "url": "https://ta.wikipedia.org/wiki?curid=254575", "title": "மேற்குலக உணவுமுறை மாதிரி", "text": "மேற்குலக உணவுமுறை மாதிரி\n\nமேற்குலக உணவுமுறை மாதிரி (Western dietary pattern) அல்லது அமெரிக்க உணவுச் சீர்தரம் (Standard American Diet) என்பது மேற்குலக நாடுகளில் பலரால் உண்ணப்படும் உணவுகள், உணவுப் பழக்கங்களைக் குறிக்கிறது. இந்த உணவுகள் தற்போது இந்தியா, இலங்கை போன்ற வளர்ந்து வரும் நாடுகளிலும் பரவி வருகின்றது. மேற்குலக உணவுமுறை அதி கூடிய செந்நிறமான இறைச்சிகள் (red meets), சீனித் தீன்கள் (sugary desserts), கொழுப்புக் கூடிய உணவுகள், கோதுமை மா மற்றும் பெருந்தானியங்களால் (refined grains) ஆனது. இதில் பெரும்பாலும் சீனி அதிகம் கொண்ட கோலாக்கள் (sugary drinks), பதப்படுத்தப்பட்ட உணவுகள் (processed food), கொழுப்புக் கூடிய பாற்கட்டிகள் மற்றும் பாலுணவுகளைக் கொண்டிருக்கும்.\n"}
{"id": "254576", "url": "https://ta.wikipedia.org/wiki?curid=254576", "title": "நைனித்தால் மாவட்டம்", "text": "நைனித்தால் மாவட்டம்\n\nநைனித்தால் மாவட்டம், இந்தியாவின் உத்தராகண்டில் உள்ள மாவட்டம்.\n\nSection::::ஆட்சிப் பிரிவுகள்.\nஇது எட்டு வட்டங்களாகப் பிரிக்கப்பட்டுள்ளது.\n\nSection::::அரசியல்.\nஇது ஆறு சட்டமன்றத் தொகுதிகளைக் கொண்டது.\nஅவை:\n\nSection::::மக்கள்தொகை.\nஇந்த மாவட்டத்துக்கான மக்கள்தொகை விவரங்கள்: \n"}
{"id": "254577", "url": "https://ta.wikipedia.org/wiki?curid=254577", "title": "1993 ஆசிய யூடோ போட்டிகள்", "text": "1993 ஆசிய யூடோ போட்டிகள்\n\n1993 ஆசிய யூடோ போட்டிகள் மக்காவுவில் இடம்பெற்றன.\n\n"}
{"id": "254579", "url": "https://ta.wikipedia.org/wiki?curid=254579", "title": "மோகனாகாவ்", "text": "மோகனாகாவ்\n\nமோகனாகாவ் என்னும் ஊர், உத்தராகண்டின் நைனித்தால் மாவட்டத்தில் உள்ளது. இது தாரி வட்டத்துக்கு உட்பட்டது.\n\nSection::::அரசியல்.\nஇது பீம்தல் சட்டமன்றத் தொகுதிக்கும், நைனித்தால் - உதம் சிங் நகர் மக்களவைத் தொகுதிக்கும் உட்பட்டது.\n"}
{"id": "254580", "url": "https://ta.wikipedia.org/wiki?curid=254580", "title": "தாரி வட்டம், நைனித்தால் மாவட்டம்", "text": "தாரி வட்டம், நைனித்தால் மாவட்டம்\n\nதாரி வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் பீம்தால் சட்டமன்றத் தொகுதியிலும், நைனித்தால் - உதம் சிங் நகர் மக்களவைத் தொகுதியிலும் சேர்க்கப்பட்டுள்ளது.\n\nSection::::மக்கள்தொகை விவரங்கள்.\nஇந்த வட்டத்திற்கான மக்கள் தொகை விவரங்கள்:\n\n"}
{"id": "254582", "url": "https://ta.wikipedia.org/wiki?curid=254582", "title": "நுகர்விய எதிர்ப்பு", "text": "நுகர்விய எதிர்ப்பு\n\nநுகர்விய எதிர்ப்பு என்பது நுகர்வியத்தை, தொடர்ச்சியான கொள்முதலை, மீதமான உடைமையாக்கத்தை எதிர்த்த ஒரு சமூக அரசியல் பொருளாதாரக் கருத்தியலும் சமூக இயக்கமும் ஆகும். தனி நபர்கள், வணிகங்கள் பொது நலத்தைப் பாதிக்கும் வண்ணம் மேற்கொள்ளும் செயற்பாடுகள் தொடர்பாக, குறிப்பாக சூழல், சமூக ஏற்ற தாழ்வு, அறம் போன்றவற்றை முறையாகக் கருத்தில் கொள்ளாமல் முன்னெடுக்கப்படும் செயற்பாடுகள் தொடர்பாக அக்கறை கொண்டுள்ளது. அரசியல் தளத்தில், நுகர்விய எதிர்ப்பு, சூழலியம், உலகமயமாதல் எதிர்ப்பு, விலங்கு உரிமைகள் செயற்பாடுகள் ஆகியவற்றுடன் பல முனைகளில் ஒன்றுபடுகின்றது. நுகர்விய எதிர்ப்பு நுகர்விய மாற்றுக்களையும் முன்வைக்கிறது.\n"}
{"id": "254583", "url": "https://ta.wikipedia.org/wiki?curid=254583", "title": "குளோரின் பெர்குளோரேட்டு", "text": "குளோரின் பெர்குளோரேட்டு\n\nகுளோரின் பெர்குளோரேட்டு \"(Chlorine perchlorate)\" என்பது Cl2O4. என்ற மூலக்கூற்று வாய்ப்பாடுடன் கூடிய ஒரு வேதிச் சேர்மம்|வேதிச் சேர்மமாகும்]]. குளோரினின் இந்த ஆக்சைடு ஒரு சமச்சீரற்ற ஆக்சைடு ஆகும். ஏனெனில் இதிலுள்ள குளோரின் அணுக்களில் ஒன்று +1 ஆக்சிசனேற்ற நிலையிலும் மற்றோரு குளோரின் அணு +7 ஆக்சிசனேற்ற நிலையிலும் உள்ளன. இதனுடைய சரியான மூலக்கூறை எழுத வேண்டுமெனில் ClOClO3. என்று எழுதலாம்.அறை வெப்பநிலையில் குளோரின் ஈராக்சைடு| ஈராக்சைடை 436 நா.மீ புறஊதா ஒளியில் ஒளிச்சிதைவுக்கு உட்படுத்தினால் குளோரின் பெர்குளோரேட்டு உண்டாகிறது:\n\n−45 °செ வெப்பநிலையில் பின்வரும் முறையிலும் பெர்குளோரேட்டைத் தயாரிக்க முடியும்.\n\nவெளிர் பச்சைநிறத் திரவமான குளோரின் பெர்குளோரேட்டு அறை வெப்பநிலையில் சிதைவடைகிறது.\n\nSection::::பண்புகள்.\nகுளோரின் ஈராக்சைடைக் காட்டிலும் இது நிலைப்புத் தன்மை மிக்கது ஆகும். மற்றுமிது அறைவெப்ப நிலையில் ஆக்சிசன், குளோரின்\nமற்றும் இருகுளோரின் அறுவாக்சைடுகளாகச் சிதைவடைகிறது. \n\nஉலோக குளோரைடுகளுடன் குளோரின் பெர்குளோரேட்டு வினைபுரிந்து நீரற்ற பெர்குளோரேட்டுகளாக மாறுகிறது.\n"}
{"id": "254586", "url": "https://ta.wikipedia.org/wiki?curid=254586", "title": "ஆயக்குடி மேற்கு", "text": "ஆயக்குடி மேற்கு\n\nஆயக்குடி மேற்கு (AAYAKKUDI WEST) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், ஒரு வருவாய்க் கிராமம்(ஊர்). பழனி வருவாய் வட்டத்தின் முப்பதாவது எண் கொண்ட வருவாய் கிராமம் (கிராம எண்:30). ஆயக்குடி குறுவட்டத்தின் (FIRKA) தலைமையிடமாகவும் உள்ளது. ஆயக்குடி பேரூராட்சி ஆகும்.\n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 6 கி.மீ.தூரத்தில் அமைந்து உள்ளது. கடல் மட்டத்திலிருந்து 403 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, ஆயக்குடி கிழக்கு கிராமத்தில் 23,410 பேர் வசிக்கின்றார்கள். பாலின விகிதம். எழுத்தறிவு பெற்றவர்கள் பேர். இதில் பேர் ஆண்கள்; பேர் பெண்கள். எழுத்தறிவு பெற்றுள்ளோர் சதவீதம் 59.5% . ஆறு வயதுக்குட்பட்டோர் சதவீதம் 12% ஆவர்.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. கொடைக்கானல் மலைத்தொடரின் வடபகுதியின் அடிவாரப்பகுதியானதால் எலுமிச்சை, இலவம்(பஞ்சு), மா, கொய்யா, சப்போட்டா, போன்ற பழத்தோட்டமும், கரும்பு, தென்னை, பாக்கு போன்ற பணப்பயிர்களும் பயிரிடப்படுகிறது. \n\nSection::::இவற்றையும் காண்க.\nஆயக்குடி\n"}
{"id": "254588", "url": "https://ta.wikipedia.org/wiki?curid=254588", "title": "குளோரின் ஓராக்சைடு", "text": "குளோரின் ஓராக்சைடு\n\nகுளோரின் ஓராக்சைடு (Chlorine monoxide) என்பது ClO என்ற மூலக்கூற்று வாய்ப்பாடுடன் கூடிய ஒரு வேதியியல் தனியுறுப்பு ஆகும். ஓசோன் குறைபாட்டில் இச்சேர்மம் முக்கியப் பங்கு வகிக்கிறது. படைமண்டலத்தில் குளோரின் அணுக்கள் ஓசோன் மூலக்கூறுகளுடன் வினைபுரிந்து குளோரின் ஓராக்சைடு மற்றும் ஆக்சிசன் ஆகியன உருவாகின்றன.\n\nஇவ்வினையின் விளைவாக ஓசோன் அடுக்கில் குறைபாடு ஏற்படுகிறது . இவ்வினை அங்கு தொடர்ந்து நிகழ்வதால் குளோரின் ஓராக்சைடு உறுப்புகள் மேலும் ஆக்சிசன் உறுப்புடன் வினைபுரிந்து குளோரின் தனியுறுப்பை மீட்டாக்கம் செய்கின்றன.\n\nஇதே வழியில் ஒட்டுமொத்த வினையையும் கவனித்தால் குளோரின் வினையூக்கியாக மட்டும் செயற்பட்டு மாற்றமேதுமின்றி ஓசோன் குறைபாடு நிகழ காரணமாகிறது.\n\nஎன்பது இங்கு நிகழும் ஒட்டுமொத்த வினையாகும்.\n\nகுளோரோபுளோரோகார்பன்களை உபயோகிப்பது மேல்படை மண்டலத்தில் குறிப்பிடத்தகுந்த தாக்கத்தை ஏற்படுத்துகிறது. வினைபுரியும் தன்மையற்ற குளோரோபுளோரோகார்பன் படைமண்டலத்திற்குள் எளிதாக ஊடுறுவுகிறது. பின்னர் அங்கு ஒளி மின்பிரிகை அடைந்து குளோரின் தனியுறுப்புகளை உருவாக்குகிறது. இவ்வுறுப்புகள் உடனடியாக குளோரின் ஓராக்சைடாக மாறுகின்றன. இரண்டு உறுப்புகள் வினைபட்டு இருகுளோரின் ஈராக்சைடு உருவாகி உறுப்பு வினையைத் தடைசெய்யும்வரை இச்சுழற்சி தொடர்கிறது. ஏனெனில் வளிமண்டலத்தில் குளோரோபுளோரோகார்பனின் செறிவு மிகவும் குறைவாகும். அதனால் உறுப்புகளின் வினையைத் தடைசெய்யும் நிகழ்தகவு மிகவும் குறைவு. அதாவது ஒவ்வொரு உறுப்பும் பல்லாயிரக் கணக்கான ஓசோன் மூலக்கூறுகளைச் சிதைக்க முடியும் என்பது இதன் பொருளாகும்.\n"}
{"id": "254589", "url": "https://ta.wikipedia.org/wiki?curid=254589", "title": "சுருள்வு (கணிதம்)", "text": "சுருள்வு (கணிதம்)\n\nகணிதத்தில் சுருள்வு (\"involution\") என்பது தனக்குத்தானே நேர்மாறாக அமையும் ஒரு சார்பாகும். அதாவது சார்பு \"f\" ஆனது சுருள்வுச் சார்பு எனில், \"f\" இன் ஆட்களத்திலமையும் அனைத்து \"x\" மதிப்புகளுக்கும் கீழுள்ள முடிவை அது நிறைவு செய்யும்:\n\n\n\nSection::::பொதுப் பண்புகள்.\nஇந்தத் தொடர்முறையின் சில தொடக்க உறுப்புகள் 1, 1, 2, 4, 10, 26, 76, 232 ; இந்த எண்கள் தொலைபேசி எண்கள் என அழைக்கப்படுகின்றன.\n\n\nSection::::கணிதக் களங்களில் சுருள்வு.\nSection::::முன் வகைநுண்கணிதம்.\nசுருள்வின் அடிப்படை எடுத்துக்காட்டுகளாக சார்புகள் உள்ளன.\n\nசுருள்வுகளாக அமையும் சார்புகள்:\n\nSection::::யூக்ளிடிய வடிவவியல்.\nமுப்பரிமாண யூக்ளிடிய வெளியில், ஒரு தளத்தில் நடைபெறும் எதிரொளிப்பு ஒரு சுருள்வாகும். ஒரு புள்ளியை தொடர்ந்து இருமுறை எதிரொளிக்கும்போது இறுதியில் கிடைக்கும் எதிருரு எடுத்துக்கொண்ட புள்ளியாகவே இருப்பதைக் காணலாம்.\n\nபுள்ளி எதிரொளிப்பும் ஒரு சுருள்வாகும். (புள்ளி எதிரொளிப்பு சுருள்வு மட்டுமே, அது ஒரு எதிரொளிப்பு இல்லை)\n\nஇந்த உருமாற்றங்கள் இரண்டும் கேண்மை சுருள்வுகளுக்கு (affine involution) எடுத்துக்காட்டுகளாகும்.\n\nSection::::குலக் கோட்பாடு.\nஒரு குலத்தில் ஒரு உறுப்பின் வரிசை 2 ஆக இருந்தால் அந்த உறுப்பு சுருள்வாகும்.\n\nகுலத்தின் ஒரு உறுப்பு \"a\" பின்வருமாறு இருந்தால் அது ஒரு சுருள்வு :\n"}
{"id": "254591", "url": "https://ta.wikipedia.org/wiki?curid=254591", "title": "கீட்டீன்", "text": "கீட்டீன்\n\nகீட்டீன் (\"ketene\") என்பது R'R<nowiki>\"</nowiki>C=C=O என்ற படிவத்தில் அமைந்துள்ள ஒரு கரிமச் சேர்மம் ஆகும். இப்பெயர் குறிப்பாக மிகச்சிறிய கீட்டீனான எத்தினோனையும் குறிக்கிறது. இச்சேர்மத்தில் R' மற்றும் R<nowiki>\"</nowiki> இரண்டும் ஐதரசன் அணுக்களாகும். கீட்டீன்களை முதன் முதலில் ஆராய்ந்து அறிந்தவர் எர்மான் சிடாடிங்கர் ஆவார்.\n\nSection::::உருவாக்கம்.\nஎத்தினோன் என்ற எளிய கீட்டீனை அசிட்டோனை காற்றில்லா வெப்பச் சிதைவுக்கு உட்படுத்தினால் கீட்டீனைத் தயாரிக்கலாம்.\n\nஇவ்வினை \"சிமிட்லின் கீட்டீன் தொகுப்புமுறை\" என அழைக்கப்படுகிறது.\n\nஅசைல் குளோரைடுகளை நீக்கல் வினைக்கு உட்படுத்தினாலும் அவை ஐதரசன் குளோரைடை இழந்து கீட்டீன்கள் உருவாகின்றன.\n\nஇவ்வினையில், ஒரு காரம், வழக்கமாக மூவெத்திலமைன், அமிலப்பகுதி ஆல்பாவை நீக்கி கார்பனைல் குழுவுக்கு மாற்றி கார்பன்–கார்பன் இரட்டைப் பிணைப்பு உருவாதலைத் தூண்டுகிறது. ஒரு குளோரைடு அயனி இழப்பு ஏற்படுகிறது.\n\nஆல்பா ஈரசோகீட்டோன்களை உல்ப் மறுசீரமைப்பு வினையின் மூலமும் கீட்டீனாக மாற்றமுடியும்.\n\nSection::::வினைகள்.\nகீட்டீன்கள் பொதுவாக வினைத்திறம் மிக்கவைகளாகும். இவை பல்வேறு வளையச் சேர்ப்பு வினைகளில் பங்கேற்கின்றன. மேலும் இவை இலத்திரன்-செறிவுள்ள ஆல்க்கைன்களுடன் [2+2] வளையச் சேர்ப்பு வினைகளில் ஈடுபட்டு பீட்டா-லாக்டோன்களை உருவாக்குகின்றன. பீட்டா-லாக்டோன்கள் இமின்களுடன் உருவாகின்றன. இவ்வினையே சிடாடிங்கர் தொகுப்பு வினை எனப்படுகிறது. கீட்டீன்களைத் தயாரிப்பதற்கு மிகவும் எளிமையான முதன்மையான வழிமுறை இதுவாகும்\n\nடையால்களுடன் (HO–R–OH) பிசு-கீட்டீன்கள் (O=C=CH–R'–CH=C=O) வினைபுரிந்து பாலியெசுத்தர்களை உருவாக்குகின்றன, இதில் (–O–R–O–CO–R'–CO–) அலகுகள் மீண்டும் மீண்டும் வருகின்றன.\n\nஇருகீட்டீனை எத்தனாலுடன் சேர்த்து வினைப்படுத்துவதன் மூலம் அசிட்டோவசிட்டேட்டு என்ற முக்கியமான கரிமப்பொருள் தயாரிக்கமுடியும். இப்பொருள் கரிம தொகுப்பு வினைகளுக்கு மிகமுக்கியமான தொடக்கமாகும். கட்டுப்படுத்தப்பட்ட சூழ்நிலையில் அதிக அளவு அசிட்டோவசிட்டேட்டு விளை பொருளாகப் பெறமுடியும். எனவே இம்முறையை தொழிற்சாலைகளில் பயன்படுத்துகிறார்கள்.\n\n"}
{"id": "254593", "url": "https://ta.wikipedia.org/wiki?curid=254593", "title": "சுவாமி சகஜானந்தா", "text": "சுவாமி சகஜானந்தா\n\nசுவாமி சகஜானந்தா (Swami Sahajananda) (பி ஜனவரி 27 1890 _ இ மே 1 1959) இவர் ஓரு ஆன்மிகவாதி , சமூக சேவகர் மற்றும் தமிழக அரசியல்வாதியும் ஆவார் .\n1926-32, 1936_47 ஆண்டுகளில் சென்னை மாகாண சட்டமேலவை நியமன உறுப்பினராகவும், 1947, 1952, 1957 சிதம்பரம் சட்டமன்ற தொகுதி உறுப்பினராகவும் இருந்தவர். \n\n"}
{"id": "254595", "url": "https://ta.wikipedia.org/wiki?curid=254595", "title": "கலிக்கநாயக்கன்பட்டி", "text": "கலிக்கநாயக்கன்பட்டி\n\nகலிக்கநாயக்கன்பட்டி (KALICKKANAICKENPATTI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்). பழனி வருவாய் வட்டத்தின் முப்பத்தொன்றாவது எண் கொண்ட வருவாய் கிராமம் (கிராம எண்:31) ஆகும். \n\nSection::::அமைவிடம்.\nபழனியிலிருந்து திண்டுக்கல் செல்லும் மாநில நெடுஞ்சாலையில் பழனியிலிருந்து சுமார் 9 கி.மீ.தூரத்திலும், ஆயக்குடி மேற்கு கிராத்திலிருந்து வடக்கில் சுமார் 3 கி.மீ.தூரத்திலும் அமைந்து உள்ளது. கடல் மட்டத்திலிருந்து 443 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, கலிக்கநாயக்கன்பட்டி கிராமத்தில் 346 வீடுகள் உள்ளது. இக்கிராமத்தில் 1312 பேர் வசிக்கின்றார்கள். பாலின விகிதம் 50.27 %. இதில் 658 பேர் ஆண்கள்; 654 பேர் பெண்கள். இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது.\n\n\n"}
{"id": "254597", "url": "https://ta.wikipedia.org/wiki?curid=254597", "title": "ஐஓஎஸ் 9", "text": "ஐஓஎஸ் 9\n\nஐஓஎஸ் 9 ஆனது ஐஓஎஸ் 8 இன் தொடர்ச்சியாக அப்பிள் நிறுவனத்தால் வெளியிடப்பட்ட நகர்பேசி இயங்குதளமாகும். ஜூன் 8, 2015 அன்று அப்பிள் நிறுவனத்தால் அப்பிள் மென்பொருள் எழுதும் நிரளாளர்களுக்கான மாநாட்டில் வெளியிடப்பட்டது. ஐஓஎஸ் 9 ஆனது வெளிப்படையாக பயனர் இடைமுகத்தில் தெரியும் மாற்றங்களை விட மென்கல நீடித்த பாவனை போன்ற உள்ளமைந்த செயற்பாடுகளை மேம்படுத்துதலில் கவனத்தைச் செலுத்தியுள்ளது. \n"}
{"id": "254598", "url": "https://ta.wikipedia.org/wiki?curid=254598", "title": "கோதைமங்கலம்", "text": "கோதைமங்கலம்\n\nபழனி வருவாய் வட்டத்தின் முப்பத்திரெண்டாவது எண் கொண்ட வருவாய் கிராமம் (கிராம எண்:32) ஆகும். \nSection::::அமைவிடம்.\nபழனியிலிருந்து தாராபுரம் செல்லும் மாநில நெடுஞ்சாலையில் பழனியிலிருந்து வடக்கே சுமார் 3 கி.மீ.தூரத்தில் அமைந்து உள்ளது. கடல் மட்டத்திலிருந்து 443 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, கோதைமங்கலம் கிராமத்தில் 1630 வீடுகள் உள்ளது. இக்கிராமத்தில் 6481 பேர் வசிக்கின்றார்கள். பாலின விகிதம் 50.27 %. இதில் 3260 பேர் ஆண்கள்; 3221 பேர் பெண்கள். \n\nSection::::கல்வி அமைப்பு.\nஇக்கிராமத்தில் கல்விக்காக கீழ்கண்டவாறு பள்ளிகள் உள்ளன.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\nSection::::இவற்றையும் காண்க.\nஆயக்குடி\n"}
{"id": "254599", "url": "https://ta.wikipedia.org/wiki?curid=254599", "title": "கால்சியம் புரோமைடு", "text": "கால்சியம் புரோமைடு\n\nகால்சியம் புரோமைடு \"(Calcium bromide)\" என்பது CaBr என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். ஐதரோபுரோமிக் அமிலத்தினுடைய கால்சியம் உப்பான இது வெண்மை நிறத்தூளாகக் காணப்படுகிறது. தண்ணீருடன் வினைபுரிந்து இது அறுஐதரேட்டைக் கொடுக்கிறது. துளையிடும் பாய்மமாகப் பயன்படுவதே இச்சேர்மத்தின் முதன்மையான பயன்பாடாகும்.\n\nSection::::தயாரிப்பு, அமைப்பு மற்றும் வினைகள்.\nகால்சியம் ஆக்சைடு, கால்சியம் கார்பனேட்டு முதலிய சேர்மங்கள் ஐதரோ புரோமிக் அமிலத்துடன் வினைபுரிவதால் கால்சியம் புரோமைடு உருவாகிறது. தனிமநிலை கால்சியத்தை தனிமநிலை புரோமினுடன்\nசேர்த்தும் இதைத் தயாரிக்க முடியும். \nஎண்முக கால்சியம் மையத்துடன் ஆறு புரோமைடு எதிரயனிகள் பிணைந்துள்ள ரூட்டைல் என்ற கனிமத்தின் வடிவமைப்பை இச்சேர்மம் ஏற்றுள்ளது. இதிலுள்ள புரோமைடு அயனிகள் மற்ற கால்சியம் மையங்களுடனும் இணைப்பை ஏற்படுத்தியிருக்கின்றன.\nகாற்றில் வலிமையாகச் சூடாக்கும்போது கால்சியம் புரோமைடு, கால்சியம் ஆக்சைடு மற்றும் புரோமின் ஆகியனவற்றைத் தருகிறது.\n\nகாற்று, இவ்வினையில் புரோமைடை புரோமினாக ஆக்சிசனேற்றம் செய்கிறது.\n\nSection::::பயன்கள்.\nஅடர்ந்த நீர்மக்கரைசலான இச்சேர்மம் துளையிடும் பாய்மமாக பயன்படுத்தப்படுகிறது. மேலும் இது மேலோட்டமான உளவியல் நோய்களுக்கான மருந்து மருத்துவத்திலும், உறை கலவையாகவும், உணவு பாதுகாப்புப் பொருளாகவும் , புகைப்படக்கலை மற்றும் தீத்தடுப்பானாகவும் பயன்படுகிறது.\n\n"}
{"id": "254600", "url": "https://ta.wikipedia.org/wiki?curid=254600", "title": "தமிழ் மொழி பெயர்ப்பாளர்கள் சங்கம்", "text": "தமிழ் மொழி பெயர்ப்பாளர்கள் சங்கம்\n\nதமிழ் மொழி பெயர்ப்பாளர்கள் சங்கம் என்பது \"மொழிபெயர்ப்பாளர்களுடைய பணி, பங்களிப்பு குறித்த விழிப்புணர்வைப் பரவலாக்குதல்\", மொழிபெயர்ப்பாளர்களின் நலன்களைப் பேணுதல் முதலிய நோக்கங்களோடு தமிழ்நாட்டில் உருவாக்கப்பட்ட ஒர் அமைப்பு ஆகும். இது 2004/2005 காலப் பகுதியில் நிறுவப்பட்டு, தொடர்ந்து இயங்கி வருகின்றது. மொழிபெயர்ப்பியல் பற்றிய நூல்களை வெளியிடல், மொழிபெயர்ப்பு, நூற்பட்டியல்களை உருவாக்கல், பயிலரங்குகளை நடத்தல், தமிழின் மூத்த மொழிபெயர்ப்பாளர்களைக் கௌரவித்தல் ஆகிய இதன் செயற்பாடுகளில் அடங்கும். \n\nஇந்த அமைப்பில் கோச்சடை, ஆர்.சிவகுமார், மயிலை பாலு, அமரந்த்தா, தியாகு உட்பட்ட மொழிபெயர்ப்பாளர்கள் முனைப்பாக அங்கம் வகித்து வந்துள்ளார்கள்.\n"}
{"id": "254603", "url": "https://ta.wikipedia.org/wiki?curid=254603", "title": "தட்டான்குளம் (பழனி)", "text": "தட்டான்குளம் (பழனி)\n\nSection::::அமைவிடம்.\nபழனியிலிருந்து தாராபுரம் செல்லும் மாநில நெடுஞ்சாலையில் பழனியிலிருந்து வடகிழக்கே சுமார் 3 கி.மீ.தூரத்தில் அமைந்து உள்ளது. கடல் மட்டத்திலிருந்து 413 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, தட்டான்குளம் கிராமத்தில் 1071 வீடுகள் உள்ளது. இக்கிராமத்தில் 3996 பேர் வசிக்கின்றார்கள். பாலின விகிதம் 51.02 %. இதில் 2039 பேர் ஆண்கள்; 1957 பேர் பெண்கள்.இக்கிராமத்தில் ஆரம்பப் பள்ளி 1 மட்டுமே உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "254606", "url": "https://ta.wikipedia.org/wiki?curid=254606", "title": "கல்லுக்கூட்டம் தூய பாத்திமா அன்னை ஆலயம்", "text": "கல்லுக்கூட்டம் தூய பாத்திமா அன்னை ஆலயம்\n\nகல்லுக்கூட்டம் தூய பாத்திமா அன்னை ஆலயம் என்பது, புதிதாக உருவாக்கப்பட்ட குழித்துறை கத்தோலிக்க கிறித்தவ மறை மாவட்டத்தின் ஒரு பங்கு ஆலயம் ஆகும். இவ்வாலயத்தின் பாதுகாவலியாக தூய பாத்திமா அன்னை திகழ்கின்றார்.\n\nSection::::வரலாறு.\nஅழகிய நீரோடைக்கு அருகில், அடர்ந்த தென்னைமரங்கள் சூழ அமைந்துள்ள கல்லுக்கூட்டம் தூய பாத்திமா அன்னை ஆலயம் 1952-ஆம் ஆண்டு பஜனை தொடங்குமிடமாக ஆரம்பிக்கப்பட்டு பின்பு குருசடியாக மாற்றம் பெற்றது. இந்த சிறிய அமைப்பு, 1960-ஆம் ஆண்டு முதல் மாங்குழி பங்கின் கிளைப்பங்காக செயல்படத் தொடங்கியது. ஆகத்து 30, 1964 இல் கோணம்காடு தூய சவேரியார் ஆலயம் பங்காக நியமிக்கப்பட்டபோது, இக்கிளைபங்கு மாங்குழியிலிருந்து பிரிக்கப்பட்டு, கோணங்காட்டின் கிளைப்பங்காக அப்போதைய கோட்டாறு மறைமாவட்ட ஆயர் மேதகு தாமஸ் ரோச் ஆன்ஞிசாமி அவர்களால் இணைக்கப்பட்டது. இந்நிலையில் 1964-ஆம் ஆண்டு புதிய ஆலயத்திற்கான அடிக்கல் அருள்பணி. இலாசரால் நாட்டப்பட்டது. பொருளாதார நெருக்கடியால் கட்டுமானப்பணியானது பல வருடங்களாக முடக்கப்பட்டிருந்தது. இறுதியாக திரு அந்தோணிமுத்து தலைமையில் கட்டடப் பணி முடிய, மே 17, 1987 அன்று ஆயர் மேதகு மரியானூஸ் ஆரோக்கியசாமியால் ஆலயம் அர்ச்சிக்கப்பட்டது. \n\nகோணங்காடு பங்கின் கிளைப்பங்காக இருந்த இப்பங்கு, சனவரி 29, 2008 இல் கோட்டாறு ஆயர் மேதகு ஆயர் பீட்டர் ரெமிஜியூசால் தனிப்பங்காக உயர்த்தப்பட்டது. 2008-ஆம் ஆண்டு மக்களின் நன்கொடையால் வாங்கப்பட்ட புதிய இடத்தில் தூய பாத்திமா அன்னை அரங்கம் கட்டப்பட்டு, டிசம்பர் 27, 2009 இல் குருகுல முதல்வர் ஏ.மரியதாசனால் அர்ச்சிக்கப்பட்டது. மாங்குழி பங்கின் கிளைப்பங்காக இருந்த பிள்ளவிளை, மார்ச் 28, 2010 இல் கல்லுக்கூட்டம் பங்கின் கிளைப்பங்காக இணைக்கப்பட்டது.\n\nSection::::பங்கு குருசடி.\n2011-ஆம் ஆண்டு கட்டப்பட்ட பாத்திமா அன்னை குருசடி, ஆகத்து 14, 2011 இல் மேதகு ஆயர் பீட்டர் ரெமிஜியூஸ் அவர்களால் அர்ச்சிக்கப்பட்டது.\n\nSection::::பங்கு அருள்பணியாளர் இல்லம்.\nபழைய அருள்பணியாளர் இல்லம் பல இடங்களில் ஒழுகிய நிலையில் இருந்ததமையால், அருள்பணியாளர் தங்கும் புதிய இல்லத்திற்கான அடிக்கல் அக்டோபர் 27, 2013 இல் காலைத் திருப்பலி முடிந்தவுடன், பங்குத்தந்தை அருள்பணி ஏ. ஆன்றூசால் நாட்டப்பட்டது. 6 மாதங்களில் கட்டுமானப் பணி முடிவடைய, முளகுமூடு வட்டார முதல்வர் அருட்பணி. சகாயதாசால் மே 09, 2014 அன்று அர்ச்சித்து திறந்து வைக்கப்பட்டது. பங்கு அருள்பணியாளரின் இல்லம் இங்குதான் இயங்குகிறது.\n\nSection::::பக்த சபைகள்.\n1960-ஆம் ஆண்டு முதல் மறைக்கல்வியும், 1965 முதல் கிருத்தவ வாழ்வு சமூகமும், 1970 முதல் புனித வின்சென்ட் தே பவுல் சபையும் ஆரம்பிக்கப்பட்டு செயல்பட்டு வருகின்றன. 1985-இல் மறைமாவட்ட விதிமுறைகளுக்குட்பட்டு பங்கு அருள்பணி பேரவைத் தொடங்கப்பட்டது. 1960-ஆம் ஆண்டு வழிபாட்டுக் குழுவும், 1994-இல் அன்பியங்களும், 1997-இல் பாலர்சபை, சிறுவழி இயக்கம் மற்றும் இளம் கிருத்தவ மாணாக்கர் இயக்கமும், 2001-இல் அடித்தள முழுவளர்ச்சி சங்கமும், தொடங்கப்பட்டு செயல்பட்டு வருகின்றன.\n\nSection::::சமூகநல இயக்கங்கள்.\nஇளைஞர்களை ஒன்றிணைக்கும் விதமாக, 2008-இல் பெண்கள் இளையோர் இயக்கமும், 2013-இல் ஆண்கள் இளையோர் இயக்கமும், மக்களிடையே சேமிப்புப் பழக்கத்தை ஊக்கப்படுத்த 2013 ஜூலை முதல் பங்களவில் சிறுசேமிப்பும் தொடங்கப்பட்டன. கணவனை இழந்த, கணவனால் கைவிடப்பட்ட பெண்களின் வாழ்கைத் தரத்தை உயர்த்த மாதர் தன்னம்பிக்கை இயக்கம் (கைகள் இயக்கம்) 2014-இல் ஆரம்பிக்கப்பட்டு செயல்பட்டு வருகின்றது.\n\nSection::::புது நீரோடை.\nமக்களின் வாசிக்கின்ற பழக்கத்தை அதிகப்படுத்தவும், எழுத்து திறமையை மேம்படுத்தவும், பங்கு செய்திகளை அனைவரும் தெரிந்து கொள்ளவும் “புது நீரோடை – சமூகமாற்றம் தேடும் மக்கள் இதழ்” என்ற மாத இதழ் 2014 ஜனவரி முதல் வெளியிடப்பட்டு வருகின்றது. \n\nSection::::அன்பியங்கள்.\nஇந்த ஆலயத்தின் அடிப்படை இயக்கமாக அமைவது அன்பியங்கள் என்கின்ற அடிப்படை கிறித்தவ சமூகங்கள். 248 குடும்பங்களைக் (2015 பங்குத் தரவு) கொண்ட இந்த திருச்சபை, கீழ்க்கண்ட 7 அன்பியச் சமூகங்களாகப் வெவ்வேறு தளங்களில் இயங்குகின்றது.\n\n\nSection::::கொண்டாட்டங்கள்.\nSection::::பொங்கல் திருநாள்.\nதமிழர் திருநாளான பொங்கலை கிறித்தவ தொனியில் ஆண்டுதோறும் கொண்டாடி மகிழ்வது இவ்வாலயத்தின் சிறப்பு. கலாச்சாரத்தையும் ஆன்மீகத்தையும் இணைக்கும் விதமாக இத்திருநாள் ஆலயத்திற்குள் திருப்பலியுடன் தொடங்கப்பட்டு அதன் பின்பு ஆலய வளாகத்தில் குழுமமாக சேர்ந்து பொங்கலிட்டு தங்களுடைய மகிழ்ச்சியை ஒருவருக்கொருவர் பகிர்ந்து கொள்கின்றனர். பொங்கலின் முடிவில் பெண்களின் குலவையுடன், கும்மியடித்து நடனமாடுவது வழக்கம்.\n\nSection::::பணியாற்றிய அருட்பணியாளர்கள்.\nகோணங்காடு பங்கின் கிளைப்பங்காக இருந்த பொழுது பணியாற்றிய பங்கு அருள்பணியாளர்கள் \nதாய் பங்காக உயர்த்தப்பட்ட பின் பணியாற்றிய பங்கு அருள்பணியாளர்கள்\n"}
{"id": "254607", "url": "https://ta.wikipedia.org/wiki?curid=254607", "title": "பரித்துதின் கஞ்ச்சகர்", "text": "பரித்துதின் கஞ்ச்சகர்\n\nகுவாஜா பரீத்துதின் மசூத் கஞ்ச்சகர் (\"Khwaja Farīduddīn Mas'ūd Ganjshakar\", 1173-1266) பஞ்சாபிய சூபி துறவியும் முஸ்லிம் சமயவியலாளரும் ஆவார். \nபரீத் கஞ்ச் சகர் பஞ்சாபி மொழியின் முதல் கவிஞராக கருதப்படுகின்றார். தவிரவும் பஞ்சாப் பகுதியின் ஐந்து பெருந்துறவியரில் ஒருவராக கருதப்படுகின்றார். முஸ்லிம்களாலும் இந்துக்களாலும் சமமாக மதிக்கப்படும் பாபா பரீத் சீக்கியர்களின் பதினைந்து \"பகத்துகளில்\" ஒருவராகவும் கருதப்படுகின்றார். இவரது படைப்புகளிலிருந்து சில பகுதிகள் சீக்கியர்களின் புனித நூலான குரு கிரந்த் சாகிப்பில் இடம் பெற்றுள்ளன. \n\nஇவரது தர்கா தற்போதைய பாக்கித்தானிய பஞ்சாபிலுள்ள பாக்பத்தானில் உள்ளது. இது 1267இல் கட்டப்பட்டது. இங்கு ஒவ்வொரு ஆண்டும் இசுலாமிய மாதமான \"முகரத்தின்\" போது சிறப்பு விழா நடைபெறுகின்றது; பல நாடுகளிலிருந்தும் அப்போது யாத்திரிகர்கள் வருகை தருகின்றனர்.\n"}
{"id": "254610", "url": "https://ta.wikipedia.org/wiki?curid=254610", "title": "சர்யாபத்", "text": "சர்யாபத்\n\nசர்யாபத் (\"Charyapada\") பௌத்தத்தின் வச்சிரயான மரபுவழி ஆன்மிகப் பாடல்களின் தொகுப்பாகும். வங்காள, அசாமிய, மைதிலி, ஒடியா மொழிகளின் முன்னோடியாக 8ஆவது, 12ஆவது நூற்றாண்டுகளுக்கிடையே நிலவிய \"அபஹத்தா மொழி\"யில் எழுதப்பட்டவையாகும். இம்மொழிகளில் எழுதப்பட்ட மிகத் தொன்மையான கவிதைகள் இவையேயாகும். \"சர்யாபத்தின்\" ஓலைச்சுவடி மூலம் ஒன்றை 20ஆம் நூற்றாண்டில் நேபாள அரச மன்ற நூலகத்திலிருந்து அரப்பிரசாத் சாத்திரி கண்டெடுத்தார். திபெத்திய பௌத்த சமயவிடங்களிலும் \"சர்யாபத்\" பாதுகாக்கப்பட்டு வருகின்றன.\n"}
{"id": "254611", "url": "https://ta.wikipedia.org/wiki?curid=254611", "title": "அனார்க்கலி", "text": "அனார்க்கலி\n\nஅனார்க்கலி (பொருள்: மாதுளம்பூ) நாதிரா பேகம் அல்லது சர்புன்னிசா என்ற இயற்பெயருடைய ஒரு அடிமைப் பெண் என்றும் இப்பெண் ஈரானில் பிறந்து பின்னர் லாகூருக்கு வந்ததாகவும் நம்பப் படுகிறது.\n\nஇப்பெண் முகலாயப் பேரரசர் அக்பரின் மகனான சலீமைக் காதலித்ததாகவும் இதனால் இவர் உயிரோடு புதைக்கப்பட்டதாகவும் கதைகளில் கூறப்படுகிறது. இவர்களின் காதல் கதையை அடிப்படையாகக் கொண்டு முகல்-இ-அசாம் என்னும் புகழ்பெற்ற திரைப்படம் எடுக்கப்பட்டது.\n"}
{"id": "254612", "url": "https://ta.wikipedia.org/wiki?curid=254612", "title": "சத்திரம் பேருந்து நிலையம், திருச்சிராப்பள்ளி", "text": "சத்திரம் பேருந்து நிலையம், திருச்சிராப்பள்ளி\n\nசத்திரம் பேருந்து நிலையம், திருச்சிராப்பள்ளி \"(மெயின் கார்டு கேட் பேருந்து நிலையம்)\" என்பது திருச்சிராப்பள்ளியில் உள்ள பேருந்து நிலையங்களில் ஒன்று. மற்றொன்று மத்திய பேருந்து நிலையம். இது புனித சூசையப்பர் கல்லூரிக்கு அருகில் சிந்தாமணியில் அமைந்துள்ளது.\n\nSection::::கண்ணோட்டம்.\n1979 முதல் செயல்பட்டு வரும் இந்த பேருந்து நிலையம் அருகிலுள்ள \"சின்னையா பிள்ளை சத்திரம்\" என்பதிலிருந்து இதன் பெயரை பெற்றது. இந்த பேருந்து நிலையத்தை நிர்வகிக்கும் தமிழ்நாடு அரசு போக்குவரத்து துறை, தமிழ்நாடு அரசுப் போக்குவரத்துக் கழகத்தின் பேருந்துகளையும் சிற்றுந்துகளையும் திருச்சிராப்பள்ளி மாவட்டத்தின் வடக்கு, கிழக்கு, மற்றும் மேற்கு பகுதிகளுக்கு இயக்குகிறது.\n\nSection::::சேவைகள்.\nவடக்கு மற்றும் மேற்கே செல்லும் உள்ளூர் பேருந்துகள் மற்றும் வெளியூர் பேருந்துகள் குறிப்பிட்ட கால இடைவேளையில் இங்கிருந்து இயக்கப்படுகின்றன. சென்னை, ஐதராபாத்து மற்றும் பெங்களூர் போன்ற நகரங்களுக்கு தனியார் பேருந்துகளும் இயக்கப்படுகின்றன.\n\nSection::::இணைப்பு.\nசத்திரம் பேருந்து நிலையம் தென்மேற்கில் 1.3 கிலோமீட்டர்கள் தொலைவில் உள்ள திருச்சிராப்பள்ளி கோட்டை ரயில் நிலையத்துடனும், தென்கிழக்கில் 1.4 கிலோமீட்டர்கள் தொலைவில் உள்ள திருச்சிராப்பள்ளி டவுன் ரயில் நிலையத்துடனும் இணைக்கப்பட்டுள்ளது.\n\nSection::::ஊடகங்களில்.\n2013 ஆம் ஆண்டு வெளிவந்த \"சத்திரம் பேருந்து நிலையம்\" என்ற தமிழ்த்திரைப்படத்தில் இப்பேருந்து நிலையம் காட்சிப்படுத்தப்பட்டது.\n\n"}
{"id": "254613", "url": "https://ta.wikipedia.org/wiki?curid=254613", "title": "பின்னவலை", "text": "பின்னவலை\n\nபின்னவல இலங்கை கேகாலை மாவட்டத்தில் அமைந்துள்ள ஒரு கிராமமாகும். இது தலைநகர் கொழும்பில் இருந்து 90 கிலோமீட்டர் தூரத்தில் உள்ளது. இங்குள்ள பின்னவலை யானைகள் புகலகம் பெரிதும் அறியப்பட்ட ஒன்று.\n\nSection::::யானைகள் சரணாலயம்.\nபின்னவலை யானைகள் புகலகம் கேகாலை நகரிலிருந்து வட கிழக்குத் திசையில் அமந்துள்ளது. இது பொதுமக்களின் பார்வைக்கு திறந்துவிடப்படுகின்றது.\n\n"}
{"id": "254614", "url": "https://ta.wikipedia.org/wiki?curid=254614", "title": "மீத்தேன்டையால்", "text": "மீத்தேன்டையால்\n\nமீத்தேன்டையால் (\"methanediol\") என்பது CH(OH) என்ற மூலக்கூற்று வாய்பாடு கொண்ட ஒரு கரிமச் சேர்மமாகும். இது பார்மால்டிகைடு ஓரைதரேட்டு (\"formaldehyde monohydrate\") அல்லது மெத்திலீன் கிளைக்கால் (\"methylene glycol\") என்றும் அழைக்கப்படுகிறது. பார்மால்டிகைடை அடுத்து அறியப்படும் எளிமையான கார்போவைதரேட்டுச் சேர்மம் இதுவாகும்.\n\nபார்மால்டிகைடை நீரேற்ற வினைக்கு உட்படுத்தும் போது உடன் விளைபொருளாகத் தோன்றும் மீத்தேன் டையால் தண்ணீரில் மேம்பட்டிருக்கிறது. இங்கு சமநிலை மாறிலியின் மதிப்பு 10 ஆகும். மற்றும் 5 சதவீத எடையளவு பார்மால்டிகைடுள்ள நீர்க்கரைசலில் 80 சதவீத பார்மால்டிகைடு மீத்தேன் டையால் வடிவிலேயே உள்ளது.\n\nஇச்சேர்மம் வானியல்வேதியியலுடன் தொடர்பு கொண்ட சேர்மமாக இருக்கிறது..\n\nபிரேசில் நாட்டில் பயன்படும் முடி நிமிர்த்தும் வேதிப்பொருளில் முக்கிய அங்கமாக மீத்தேன் டையால் இருப்பதாக அமெரிக்கா பட்டியலிட்டுள்ளது, பார்மால்டிகைடுடன் இச்சேர்மம் கொண்டுள்ள சமநிலை காரணாமாக உடல்நலத்திற்கு தீங்குண்டாகவும் வாய்ப்புகள் உண்டு.\n"}
{"id": "254616", "url": "https://ta.wikipedia.org/wiki?curid=254616", "title": "மத்திய பேருந்து நிலையம், திருச்சிராப்பள்ளி", "text": "மத்திய பேருந்து நிலையம், திருச்சிராப்பள்ளி\n\nமத்திய பேருந்து நிலையம், திருச்சிராப்பள்ளி என்பது திருச்சிராப்பள்ளியில் உள்ள பேருந்து நிலையங்களில் ஒன்று. மற்றொன்று சத்திரம் பேருந்து நிலையம். இது கண்டோன்மென்ட் அருகில் அமைந்துள்ளது.\n\nSection::::கண்ணோட்டம்.\nமாநிலத்தின் நடு பகுதியில் அமைந்துள்ள திருச்சிக்கு இப்பேருந்து நிலையம் ஒரு முக்கியமான போக்குவரத்து புள்ளியாக உள்ளது. 4.5 ஏக்கர்களில் அமைந்துள்ளது இது தமிழ்நாடு அரசு போக்குவரத்து துறையால் நிர்வகிக்கப்படுகிறது. இங்கிருந்து தினந்தோறும் 2,200 பேருந்துகள் இயக்கபடுகின்றன. அவற்றை ஒரு லட்சம் பயணிகள் பயன்படுத்துகின்றனர். \n\nSection::::சேவைகள்.\nவடக்கு மற்றும் மேற்கே செல்லும் உள்ளூர் பேருந்துகள் மற்றும் வெளியூர் பேருந்துகள் குறிப்பிட்ட கால இடைவேளையில் இங்கிருந்து இயக்கப்படுகின்றன. தமிழ்நாடு அரசு விரைவுப் போக்குவரத்துக் கழகம், கர்நாடக, கேரள அரசு போக்குவரத்துக் கழக பேருந்துகளும், தனியார் பேருந்துகளும் இயக்கப்படுகின்றன.\n\nSection::::இணைப்பு.\nமத்திய பேருந்து நிலையம் திருச்சிராப்பள்ளி சந்திப்பு தொடருந்து நிலையத்தில் இருந்து 700 மீட்டர்கள் தொலைவிலும் திருச்சிராப்பள்ளி பன்னாட்டு வானூர்தி நிலையத்தில் இருந்து 5.6 கிலோமீட்டர்கள் தொலைவிலும் அமைந்துள்ளது.\n\n\n"}
{"id": "254620", "url": "https://ta.wikipedia.org/wiki?curid=254620", "title": "அறுமுகனம்", "text": "அறுமுகனம்\n\nஅறுமுகனம் என்பது ஆறு முகங்களைக் கொண்ட ஒரு தாள இசைக்கருவியாகும். இக்கருவி .கைகளால் தட்டி ஒலி எழுப்பும் படியாக வடிவமைக்கப் பட்டது. இது உயர வேறுபாடுகளாலும், இழுத்துக் கட்டப்பட்ட வார் அளவுகளாலும் வேறுபட்ட ஒலிகளை எழுப்பும் தன்மை கொண்டது. இதனை முழக்கும் பொழுது கூடுதல் ஆற்றல் செலவாகும். கையை உயர்த்தி இக்கருவியை இசைக்க வேண்டியிருக்கும். முதலில் ஐந்துமுக வாத்தியங்கள்தான் தமிழகத்தில் அறிமுகமாகி இருந்தன. இது தபேலா வடிவத்திலான 6 வித இசைக்கருவிகள் ஒருங்கிணைந்து, ஆறு விதமான நாதத்தை பரப்பும் வகையில் உருவாக்கப் பட்டது\n\nஇக் கருவி டிசம்பர் 28, 2001 இல் புதுவை முதலமைச்சர் ந. அரங்கசாமி முன்னிலையில் அறிமுகப் படுத்தப்பட்டது. அன்றைய தினமே புதுவை அரசின் இசைக்கருவியாக இது அறிமுகமும் செய்து வைகக்கப் பட்டது. அரசு விழாக்களிலும், இந்தியாவின் பிற மாநிலங்களிலும், அயல்நாடுகளிலும் இக்கருவி வாசிக்கப்பட்டு அனைவரின் பாராட்டையும் பெற்றுள்ளது.\n\nஇக்கருவியை ஐந்தரை ஆண்டுகள் செலவழித்து உருவாக்கியவர் கலைமாமணி சு. கோபகுமார்.\n"}
{"id": "254625", "url": "https://ta.wikipedia.org/wiki?curid=254625", "title": "சு. கோபகுமார்", "text": "சு. கோபகுமார்\n\nSection::::ஆரம்பகால வாழ்க்கை.\nஇவர் ஆரம்பக் கல்வியைத் திருவனந்தபுரத்தில் உள்ள கரமன அரசு உயர்நிலைப் பள்ளியில் படித்தார். வாய்ப்பாட்டைத் தாயாரிடம் கற்றவர்.\n\nSection::::இசை வாழ்க்கை.\nஇவர் மிருதங்கக் கலையை ஆரம்பத்தில் வெங்கட்ராமன், சிசீ இராசப்பா ஆகியோரிடமும், பின்னர் சுவாதி திருநாள் இசைக்கல்லூரியில் கடனாடு வி. கே. கோபி, பாலக்காடு சி. எசு. கிருட்டினமூர்த்தி, பாரசாலா இரவி ஆகியோரிடமும் முறையாகப் பயின்றவர். கானபூசனம், கானப்பிரவீனா ஆகிய பட்டய வகுப்புகளில் மிருதங்கக் கலையை ஏழு ஆண்டுகள் பயின்றவர். இந்திய அரசின் உதவித்தொகையுடன் டி. கே. மூர்த்தியிடம் இரண்டாண்டுகள் குருகுலவாச முறையில் மிருதங்கக் கலையைப் பயின்றவர். அதன் பின்னர் திலக் மகாராட்டிரா பல்கலைக்கழகத்தில் முதுகலை மிருதங்கம் பயின்றவர்.\n\nSection::::தொழில் வாழ்க்கை.\nஇவர் புதுச்சேரி அரசின் பாரதியார் பல்கலைக்கூடத்தில் செப்டெம்பர் 30, 1988 இல் மிருதங்க விரிவுரையாளராகப் பணியேற்றார். தற்பொழுது துணைப்பேராசிரியராகப் பணியாற்றி வருகிறார். இவர் மிருதங்கம் சார்ந்த பல்வேறு ஆய்வுகளிலும், புதிய கண்டுபிடிப்புகளிலும் ஈடுபட்டு வருகின்றார்.\n\n\n\n"}
{"id": "254627", "url": "https://ta.wikipedia.org/wiki?curid=254627", "title": "கனிங் சிங்கிள் லேடி", "text": "கனிங் சிங்கிள் லேடி\n\nகனிங் சிங்கிள் லேடி (\"Cunning Single Lady\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை செல் டாங்-சன் மற்றும் ஜங் டே-யோன் என்பவர்கள் இயக்கியுள்ளார்கள். இந்த தொடரில் கதாநாயகியாக லீ மின்-ஜுங் மற்றும் கதாநாயகனாக ஜோ சாங்-வூக் நடித்துள்ளனர்.\n\nஇந்த தொடர் பெப்ரவரி 27, 2014ஆம் ஆண்டு முதல் ஏப்ரல் 24, 2014ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 21:55 மணிக்கு ஒளிபரப்பாகி 16 அத்தியாயங்களுடன் நிறைவடைந்தது.\n\n\nSection::::விருதுகள் மற்றும் பரிந்துரைகள்.\nஇந்த தொடர் 2014ஆம் ஆண்டு 6 விருதுகளின் பிரிவில் பரிந்துரை செய்யப்பட்டு 1 விருதை வென்றது. அதை சிறந்த புதிய நடிகருக்கான விருதை நடிகர் எஸ்சிஓ காங்க்-ஜூன் என்பவர் வென்றார்.\n\n"}
{"id": "254636", "url": "https://ta.wikipedia.org/wiki?curid=254636", "title": "கல்குதிரை", "text": "கல்குதிரை\n\nகல்குதிரை ஒரு தமிழ் இலக்கியச் சிற்றிதழ். 1990 ஆம் ஆண்டு முதல் வெளிவருகின்றது. இதன் ஆசிரியர் கோணங்கி. \n\nகல்குதிரை பருவ இதழாகும். பனிக்காலம், இளவேனிற்காலம், முதுவேனிற்காலம் என பருவங்களுக்கு ஒரு முறை கல்குதிரை இதழ்கள் வெளியாகின்றன. ஜூன் 2015 வரை மொத்தம் 25 கல்குதிரை இதழ்கள் வெளிவந்துள்ளன. சமகால தமிழ் இலக்கியப் படைப்புகளுடன், பிறமொழி இலக்கியப் படைப்புகளின் மொழிபெயர்ப்புகளும் கல்குதிரையில் இடம்பெறுகின்றன. பியோதர் தஸ்தயெவ்ஸ்கி, கபிரியேல் கார்சியா மார்க்கேஸ் போன்ற எழுத்தாளர்களைக் கருப்பொருட்களாகக் கொண்டு கல்குதிரை சிறப்பிதழ்கள் வெளியாகியுள்ளன.\n"}
{"id": "254640", "url": "https://ta.wikipedia.org/wiki?curid=254640", "title": "கவுசிகா நதி", "text": "கவுசிகா நதி\n\nகவுசிகா நதி (\"Kowsika river\") கோவை மாவட்டத்தில் குருடி மலை, பொன்னூத்து மலை களில் ஆரம்பிக்கிறது. கோவை குருடம்பாளையம், நரசிம்மநாயக்கன் பாளையம் பகுதிகளை சார்ந்த தாள மடல் பள்ளம், தன்னாசி பள்ளம், செம்பள்ளம் போன்ற ஓடைகளை தன்னகத்தே இணைத்து, என்.ஜி.ஜி.ஓ.காலனி, இடிகரை, அத்திப்பாளையம், கோவில்பாளையம் வழியாக வாகராயம்பாளையம், தெக்கலூர், புதுப்பாளையம் சென்று திருப்பூர் மாவட்டம் சுல்தான்பேட்டை அருகில் நொய்யலாற்றில் கலக்கிறது. இந்த ஆற்றின் நீளம் 52 கிலோமீட்டர். இந்த ஆறு பவானி ஆற்றுக்கும் நொய்யல் ஆற்றுக்கும் இடைப்பட்ட பகுதியில் பாய்கிறது.\n\nகவுசிகா நதிக்கரையில் கிடைத்த தொல்லியல் மட்பாண்டங்கள் அண்ணாமலை பல்கலைகழகத்தின் பேராசிரியர் சிவராமகிருஷ்ணனால் ஆய்வு செய்யப்பட்டு சுமார் 2300 ஆண்டுகளுக்கு முற்பட்டது என தெரிவித்து உள்ளார்.\n\nகோயம்புத்தூருக்கு தெற்கே நொய்யல் ஆறும், வடக்கில் பவானி ஆறும் ஓடுகின்றன. இடையில் ஓடும் கவுசிகா நதி குறைவான மழைப் பொழிவாலும், மலைகளில் உண்டாக்கப்பட்ட தடுப்பணைகளாலும் கவுசிகா நீர் வரத்து முற்றிலும் நின்று விட்டது. தமிழகத்தின் மழை குறைந்த இந்த வழித்தட பகுதிகளின் நிலத்தடி மேம்பாடு கவுசிகா நதி சார்ந்தே உள்ளன.இன்று கௌசிகா நதி ஒரு சிறிய நதியாக உள்ளது.\n\n"}
{"id": "254644", "url": "https://ta.wikipedia.org/wiki?curid=254644", "title": "ஒவ்வொன்றாக", "text": "ஒவ்வொன்றாக\n\nஒவ்வொன்றாக (\"For each\") என்பது கணினி மொழிக் கோட்பாடுகளில் ஒன்றாகும்.\nஇந்தக் கட்டளை, நிரலாளர்கள் கொடுத்த பாத்திரத்தின் ஒவ்வொரு மதிப்பிற்கும் \nஒவ்வொன்றாக இதற்குள் அடங்கிய செயலைச் செய்யும்.\n\nSection::::பைத்தான் மொழி எடுத்துக்காட்டு.\nபைத்தான் மொழி உதாரனம் கீழே காணலாம்.\nSection::::எழில் மொழி எடுத்துக்காட்டு.\nஎழில் நிரலாக்கல் மொழி உதாரனம் கீழே காணலாம்.\n"}
{"id": "254668", "url": "https://ta.wikipedia.org/wiki?curid=254668", "title": "தட்சிண் கங்கோத்ரி", "text": "தட்சிண் கங்கோத்ரி\n\nதட்சின் கங்கோத்ரி என்பது அண்டார்டிகா கண்டத்தில் இந்தியாவின் சார்பாக அமைக்கப்பட்ட முதல் ஆய்வு நிலையமாகும். இது தென்துருவத்திலிருந்து 2500 கி. மீ தொலைவில் உள்ளது. இந்த ஆய்வுக்கூடம் இந்தியாவின் மூன்றாவது அண்டார்டிகா பயணத்தின் பொழுது (1983-84) அமைக்கப்பட்டது. இந்த நிலையம் 8 வார காலத்தில் 81 பேர் கொண்ட குழுவால் கட்டப்பட்டது.\n\nஇந்திய இராணுவத்தின் உதவியுடன் நடைபெற்ற கட்டுமான பணிகள் ஜனவரி மாத இறுதியில் 1984 ஆம் ஆண்டு நிறைவுபெற்றது. இந்திய குடியரசு தினம் சோவியத் மற்றும் கிழக்கு ஜெர்மனி நாட்டவருடன் இணைந்து கொண்டாடப்பட்டது.\n\nSection::::விவரங்கள்.\nஆளில்லா ஆய்வு நிலையமான தட்சிண் கங்கோத்ரி முழுக்க முழுக்க இந்திய தயாரிப்பு பொருட்களை கொண்டு கட்டப்பட்டது. இது சூரிய சக்தியில் இயங்கும் வண்ணம் வடிவமைக்கப்பட்டது. தரவுகளை சேகரித்து கணினியில் தானாக சேமிக்கும்வண்ணம் வடிவமைக்கப்பட்டது. திட்டத்தின் நோக்கப்படி இது ஒரு நிரந்தர ஆய்வு நிலையமாகும்.\n\nஇந்த நிலையம் A & B என இரண்டு பகுதிகளாக பிரிக்கப்பட்டிருந்தன. A பகுதி ஜெனரேட்டர் அறை, எரிபொருள் விநியோகம், பட்டறை ஆகியவற்றை கொண்டதாகவும் , B பகுதி ஆய்வுகூடம், ரேடியோ அறை மற்றும் இதர வசதிகளை கொண்டதாகவும் வடிவமைக்கப்பட்டது.\n\nதானியங்கி வெப்ப பதிவு அமைப்பும் இங்கே நிறுவப்பட்டது. இங்கே ரேடியோ கதிர்களை கொண்டு ஆய்வுகளும் நடத்தப்பட்டன. 1984 ஆம் ஆண்டு இரண்டு கிலோமீட்டர்களுக்கு அப்பால் புதிய ஓடு தளத்திற்கான இடம் தேர்வு செய்யப்பட்டது. அதே ஆண்டு பிற்பகுதியில் குன்றுக்கு மேலே சிறு கள ஆய்வகம் அமைக்கப்பட்டது. இதன் நோக்கம் அதிக அலைவரிசை கொண்ட செயற்கைக்கோள் தொடர்பினை இந்தியாவிற்கு நேரடியாக ஏற்படுத்துவதே ஆகும்.\n\n1985 ஆம் ஆண்டு தானியங்கி புகைப்பட தரவிறக்கம் மற்றும் தரவேற்ற கருவிகள், ரேடியோ மீட்டர் சொண்டே போன்றவை காற்றின் வேகத்தை மற்றும் சூரியனின் வெப்பத்தை அளக்க நிறுவப்பட்டன. இவற்றை கொண்டு காற்றலை மின்சாரம் மற்றும் சூரிய ஒலி மின்சாரம் அமைக்கும் சாத்திய கூறுகள் ஆராயப்பட்டன. மின்மயமாக்கப்பட்ட பனிப் பயண வண்டி பழுதுபார்க்குமிடம் DRDO உதவியுடன் அமைக்கப்பட்டது. இந்திய கடற்படை கம்பியில்லா தொலைதொடர்பு வசதிகளை செய்து கொடுத்தது.\n\nSection::::விநியோக தளமாக மாற்றல்.\n1988-89 ஆம் ஆண்டு இந்த நிலையம் பனியில் மூழ்கியது. இதன்காரணமாக இந்த நிலையம் கைவிடப்பட்டு, மைத்ரி என்ற புதிய ஆய்வு நிலையம் தட்சின் கங்கோத்ரியை காட்டிலும் மிதமான தட்பவெப்பம் கொண்ட இடத்தில் அமைக்கப்பட்டது. 25 பிப்ரவரி 1990 ஆம் ஆண்டு இந்த நிலையம் முழுவதுமாக கைவிடப்பட்டதாக அறிவிக்கப்பட்டு பின்பு விநியோக நிலையமாக மாற்றப்பட்டது.\n"}
{"id": "254671", "url": "https://ta.wikipedia.org/wiki?curid=254671", "title": "கிரீன் ஏரோ", "text": "கிரீன் ஏரோ\n\nகிரீன் ஏரோ அல்லது ஏரோ (Green Arrow) டி.சி காமிக்ஸ் வெளியீட்டில் தோன்றிய ஒரு வரைகதை சூப்பர் ஹீரோ புனை கதாப்பாத்திரம் ஆகும். மோர்டன் வேய்சிஞர் உருவாக்கிய இந்த கதாபாத்திரம் ஓவியர் ஜார்ஜ் பாப் உதவியுடன் 1941ல் முதலில் வெளி வந்தது. கிரீன் ஏரோ வின் இயற் பெயர் ஆலிவர் குயின். பேட்மேன் போன்று இவரும் பெரும் பணக்காரர்.\n\n"}
{"id": "254676", "url": "https://ta.wikipedia.org/wiki?curid=254676", "title": "தி கிரேட்டஸ்ட் லவ்", "text": "தி கிரேட்டஸ்ட் லவ்\n\nதி கிரேட்டஸ்ட் லவ் (\"The Greatest Love\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை பார்க் ஹாங்-க்யூன் மற்றும் லீ டாங்-யோன் என்பவர்கள் இயக்கியுள்ளார்கள். இந்த தொடரில் கதாநாயகியாக கோங் ஹ்யோ-ஜின் மற்றும் கதாநாயகனாக சா சேயுங்-வொன் நடித்துள்ளனர். இவர்களுடன் யோன் கயே-சங், யூ இன்-நா உள்ளிட்ட பலர் நடித்துள்ளனர்.\n\nஇந்த தொடர் மே 4, 2011ஆம் ஆண்டு முதல் 23 ஜூன் 2011ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 21:55 மணிக்கு ஒளிபரப்பாகி 16 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 30 ஜூலை 2014ஆம் ஆண்டு முதல் 1 ஜூலை 2014ஆம் ஆண்டு வரை திங்கள் முதல் வெள்ளி வரை தினமும் இரவு 7 மணிக்கு புதுயுகம் தொலைக்காட்சியில் ஒளிபரப்பானது.\n\n\nSection::::விருதுகள் மற்றும் பரிந்துரைகள்.\nஇந்த தொடர் 2011 மற்றும் 2012ஆம் ஆண்டு 26 விருதுகளின் பிரிவில் பரிந்துரை செய்யப்பட்டு 13 விருதுகளை வென்றுள்ளது என்பது குறிப்பிடத்தக்கது.\n\n\n\n\n\n"}
{"id": "254677", "url": "https://ta.wikipedia.org/wiki?curid=254677", "title": "பெர்சன் ஆப் இன்ட்ரெஸ்ட் (தொலைக்காட்சித் தொடர்)", "text": "பெர்சன் ஆப் இன்ட்ரெஸ்ட் (தொலைக்காட்சித் தொடர்)\n\nபெர்சன் ஆப் இன்ட்ரெஸ்ட் (\"Person of Interest\") என்பது அமெரிக்கத் தொடர் நாடக தொலைக்காட்சித் தொடராகும். ஜோனதன் நோலன் என்பவரால் உருவாக்கப்பட்ட இந்தத் தொடர் செப்டம்பர் 22, 2011 முதல் சிபிஎஸ் தொலைகாட்சியில் ஒளிபரப்பாகி வருகிறது.\n\nஜான் ரீஸ், ஹரால்ட் பின்ச், டிடக்டிவ் ஜோஸ் கார்டர், டிடக்டிவ் லயனல் பஸ்கோ, சமீன் ஷா, ரூட் மற்றும் பியர் என்கிற நாய் ஆகியோர் இந்நாடகத்தின் முக்கிய கதாபாத்திரங்கள் ஆவர். இதையல்லாது \"தி மிஷின்\" என்கிற அதி நவீன ஆர்டிபிசியல் இன்டலிஜென்ஸ் ஒன்றும் இத்தொடரில் வரும்.\n\nஇதுவரை நான்கு சீசங்கள் வெளிவந்துள்ள இந்தத் தொடர், சீசனுக்கு 23 அல்லது 22 எபிசோடுகள் கொண்டதாய் இருந்தது. சீசன் ஐந்து, பதிமூன்று எபிசோடுகள் மட்டுமே கொண்ட தொடராக வெளிவர திட்டமிட்டுள்ளனர் . இத்தொடர், சிபிஎஸ்-இல் புதுப்பிக்கப்பட்டபோது வழக்கமாய் இருக்கும் 22/23 எபிசோடுகள் அல்லாமல் 13 எபிசோடுகள் மட்டுமே வைத்து வெளிவர சிபிஎஸ் அனுமதித்ததாக தகவல்கள் வெளியாகியுள்ளன.\n"}
{"id": "254682", "url": "https://ta.wikipedia.org/wiki?curid=254682", "title": "சமூகவியல் புலங்களின் பட்டியல்", "text": "சமூகவியல் புலங்களின் பட்டியல்\n\nசமூகவியல் (குமுகவியல்) புலங்கள் என்பவை உலகின் மாந்தரினக் கூறுபாடுகளைப் படிக்கும் கல்விப் புலங்களாகும். அளவியல் முறைகள், பண்பியல் முறைகள் அடங்கலான அறிவியல் முறையை இவற்றுக்குக் கட்டயமாகப் பயன்படுத்த வேண்டும் எனும் நடைமுறையில்தான் இப்புலங்கள் கலை, மாந்தவாழ்வுப் புலங்களிலிருந்து விலகியுள்ளன எனலாம்.\n\n\n"}
{"id": "254694", "url": "https://ta.wikipedia.org/wiki?curid=254694", "title": "ஆலன் ஏல்", "text": "ஆலன் ஏல்\n\nஆலன் ஃஏல் (பிறப்பு 1958 மார்ச் 7) ஓர் அமெரிக்க வானியலாளர். வால்வெள்ளி ஃஏல்-பாப் எனும் வால்வெள்ளியைத் தாமசு பாப் அவர்களுடன் இணையாகத் தனித்து கண்டுபிடித்து அதனால் பெயர்பெற்றவர்.\n\nSection::::வாழ்க்கை.\nஆலன் ஃஏல் தாச்சிகாவா எனும் ஜப்பான் நாட்டு நகரில் அங்கு அமெரிக்காவுக்காக வான்படையில் பணிபுரிந்தவருக்கு மகனாகப் பிறந்தார். நான்கு மாதங்களுக்குப் பிறகு அவரது தந்தையார் நியூ மெக்சிகோவில் உள்ள அலமகார்டோவுக்குப் புறத்தே இருந்த ஃஆலோமன் வான்படைத்தளத்துக்கு இடமாற்றப்பட்டார். அமெரிக்க வான்படைக் கல்விக்கழகத்தில் 1980இல் பட்டம் பெற்ற இவர், 1976முதல் 1983வரை அமெரிக்க வான்படையில் பணிபுரிந்தார். பிறகு இவர் 1986வரை தாரைச் செலுத்த ஆய்வகத்தில் பணிபுரிந்துள்ளார். அப்போது அவர் பொறியியல் ஒப்பந்தக்காரராக ஆழ் விண்வெளி வலையத்திலும் இருந்துள்ளார். ஓர் ஒப்பந்தக்காரராக வாயேஜர்-2 உட்பட, விண்கலம்சார்ந்த பல திட்டங்களில் வேலை செய்துள்ளார்.\n\nவருணனை (Uranus) வாயேஜர் அடைந்ததும் இவர் தா.செ.ஆ, நிறுவனத்தை விட்டு விலகி [[நியூ மெக்சிகோ மாநிலப் பல்கலைக்கழகத்தில் வானியலில் முனைவர் பட்டம் பெறச் சேர்ந்துள்ளார். 1992இல் முனைவர் பட்டத்தைப் பெற்றார். அப்போது வனியலாளருக்கு வேலையே கிடைக்காத்தால் இவர் [[தென்மேற்கு விண்வெளி ஆய்வு நிறுவன]]த்தை நிறுவினார். அது இப்போது [[புவியெழுச்சி நிறுவனம்]] என வழங்கப்படுகிறது. ஆலன் ஃஏல் சமூகத்தில் அறிவியல் கல்வி மேம்பட விரும்பியவர். அறிவியலாளருக்கு நல்ல வாய்ப்புகள் அமையவேண்டும் என நாட்டம் கொண்டவர். மேலும் மேம்பட்ட சமூகம் உருவாக ஒவ்வொருவரும் பொறுப்பேற்கவேண்டும் என நினைத்தவர். 200 அளவுக்கும் மேற்பட்ட வால்வெள்ளிகளைக் கண்டபிறகு, 1995 இல் இவர் [[ஃஏல்-பாப்]] வால்வெள்ளியைத் தொலைநோக்கிவழி தன் நெடுஞ்சாலைப் பயணத்தின்போது சகாரிட்டசு விண்மீன்குழுவின் அருகே உள்ள மங்கலான பொருளாகத் தெரிவதைக் கண்ணுற்று இணைக்கண்டுபிடிப்பாளர்ஆகியவர். ஃஏல்-பாப் வால்வெள்ளிதான் 1976இல் கண்ட [[வெசுட்டு வால்வெள்ளி]]க்குப் பிறகு 20ஆம் நூற்றாண்டில் பரவலாகப் பலர்பார்த்த மிகப்பொலிவான வால்வெள்ளியாகும். இவருக்கு சச்சாரி, டைலர் எனக் கல்லூரியில் படிக்கும் இரு பிள்ளைகள் உண்டு. ஆலன் ஏல் இன்றும் [[நியூ மெக்சிகோ, கிளவுடுகிராஃப்டில்]] வாழ்கிறார்.\n\nஇவர் ஒரு நாத்திகரும் ஐயுறவுவாதியும் ஆவார். மேலும் [[இணைய நம்பிக்கையிலிகள்]] மின்னம்பலக்குழுவின் வாரியத் தகைமை உறுப்பினரும் ஆவார்'.\n\n\nSection::::வெளி இணைப்புகள்.\n[[பகுப்பு:அமெரிக்க வானியலாளர்கள்]]\n[[பகுப்பு:ஐயுறவியலாளர்கள்]]\n[[பகுப்பு:1958 பிறப்புகள்]]\n[[பகுப்பு:வாழும் நபர்கள்]]\n[[பகுப்பு:வால்வெள்ளி கண்டுபிடிப்பாளர்கள்]]\n[[பகுப்பு:அமெரிக்க இறைமறுப்பாளர்கள்]]"}
{"id": "254700", "url": "https://ta.wikipedia.org/wiki?curid=254700", "title": "இசுட்ரோன்சியம் பெராக்சைடு", "text": "இசுட்ரோன்சியம் பெராக்சைடு\n\nஇசுட்ரோன்சியம் பெராக்சைடு \"(Strontium peroxide)\" என்பது SrO என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். இச்சேர்ம்ம வெண்மை நிறத்துடன் காணப்படுகிறது.\n\nSection::::பயன்கள்.\nஇசுட்ரோன்சியம் பெராக்சைடு சேர்மம் ஒரு ஆக்சிசனேற்றி மற்றும் வெளுப்பானாகும். மேலும் இதைச் சில விகித அளவுகளில் உபயோகப்படுத்தி வானவெடித் தொழிலில் பயன்படுத்துகிறார்கள். வானவெடிகளில் ஒளிர்வு மிக்கச் சிவப்பு வண்ணமாக இது பயனாகிறது. நோய்க்கிருமிகளை அழிக்கும் மருந்தாகவும் போர்க்கருவிகளை கண்டறியும் சுவடுகாட்டியாகவும் இதைப் பயன்படுத்த முடியும்.\n\nSection::::தயாரிப்பு.\nசூடாக்கப்பட்ட இசுட்ரோன்சியம் ஆக்சைடின் மீது ஆக்சிசனை செலுத்துவதால் இசுட்ரோன்சியம் பெராக்சைடு தயாரிக்க முடியும். பேரியம் பெராக்சைடு தயாரித்தலில் இருந்ததை விட வெப்பம் இங்கு குறைவாக இருந்தபோதிலும் பேரியம் பெராக்சைடு தயாரிப்பது போலவே இசுட்ரோன்சியம் பெராக்சைடும் , இசுட்ரோன்சியம் ஆக்சைடு மற்றும் ஆக்சிசனாகச் சிதைவடைகிறது. குறைவான வெப்பநிலைகளில் இசுட்ரோன்சியம் பெராக்சைடு தயாரிப்பது கடினம். ஏனெனில், அணுநிலை அளவில் பெராக்சினேற்றத்தை இந்த வெப்பக் குறைவு தடை செய்கிறது\n\n"}
{"id": "254704", "url": "https://ta.wikipedia.org/wiki?curid=254704", "title": "இசுட்ரோன்சியம் குளோரேட்டு", "text": "இசுட்ரோன்சியம் குளோரேட்டு\n\nஇசுட்ரோன்சியம் குளோரேட்டு \"(Strontium chlorate)\" என்பது Sr(ClO) என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். இச்சேர்மம் வலிமையானதொரு ஆக்சிசனேற்றியாகச் செயல்படுகிறது.\n\nSection::::தயாரிப்பு.\nஇசுட்ரோன்சியம் ஐதராக்சைடு கரைசலை குளிரவைத்து அதனுடன் குளோரினைச் சேர்த்தால் அடுத்ததாக அது இசுட்ரோன்சியம் குளோரேட்டாக படிகமாகிறது. உலர் இசுட்ரோன்சியம் ஐதராக்சைடு கரைசலில் குளோரின் எந்தவிதமான வினையிலும் ஈடுபடுவதில்லை. ஆனால் இது நீரேறிய இசுட்ரோன்சியம் ஐதராக்சைடை (Sr(OH)•8HO) குளோரைடு மற்றும் குளோரேட்டுகளாக மாற்றுகிறது. சிறிதளவு இசுட்ரோன்சியம் ஐப்போகுளோரைட்டும் இவ்வினையில் உருவாகிறது.\n"}
{"id": "254706", "url": "https://ta.wikipedia.org/wiki?curid=254706", "title": "குரும்பாபேட்", "text": "குரும்பாபேட்\n\nகுரும்பாபேட் புதுச்சேரி ஒன்றிய பிரதேசத்தில் இருக்கும் புதுச்சேரி மாவட்டத்தில், தெற்கு வருவாய் கோட்டத்தில் இருக்கும் வில்லியனூர் வட்டத்தில் இருக்கும் ஒரு வருவாய் கிராமமாகும். புதுவை பாரதியார் கிராம வங்கி கிளை இங்கு இருக்கும் மாவட்ட நெடுஞ்சாலை 203இல் அமைந்துள்ளது. ஆங்கிலோ பிரெஞ்சு, நெசவாலை மற்றும் பல தொழிற்சாலைகள் இங்கு அமைந்துள்ளன.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 7412 மக்கள் குரும்பாபேட் வருவாய் கிராமத்தில் வசிக்கின்றார்கள். இவர்களில் 51% ஆண்கள், 49% பெண்கள் ஆவார்கள். மக்களின் சராசரி கல்வியறிவு 72% ஆகும்\n\nSection::::புவியமைப்பு.\nஇவ்வூரின் அமைவிடம் 11.94° N 79.76°E ஆகும். \n"}
{"id": "254715", "url": "https://ta.wikipedia.org/wiki?curid=254715", "title": "இந்தியாவிலுள்ள தேசியப் பூங்காக்கள்", "text": "இந்தியாவிலுள்ள தேசியப் பூங்காக்கள்\n\nஇந்தியாவின் தேசியப் பூங்காக்கள் IUCN பிரிவு II-ஐச் சார்ந்த பாதுகாக்கப்பட்ட பகுதி ஆகும். இந்தியாவின் முதல் தேசியப் பூங்கா 1936ல் ஹெய்லி தேசியப் பூங்கா என்ற பெயரில் நிறுவப்பட்டது, தற்பொழுது ஜிம் கார்பெட் தேசியப் பூங்கா என்றறியப்படுகிறது. 1970ல் இந்தியாவில் ஐந்து தேசியப் பூங்காக்கள் மட்டுமே இருந்தது. 1972ல் இந்தியா குறைந்துவரும் வனவிலங்குகளின் இனங்களையும் அதன் வாழ்விடங்களையும் பாதுகாப்பதற்கு வனவிலங்கு பாதுகாப்பு சட்டத்தினையும், புலிகள் பாதுகாப்புத் திட்டத்தினையும்(ப்ரொஜக்ட் புலிகள்) இயற்றியது.\n1980ல், மத்திய அரசாங்கம் வனவிலங்குகள் பாதுகாப்பு சட்டத்தினை மேலும் பலப்படுத்தியது. ஏப்ரல் 2012ல், 112 தேசியப் பூங்காக்கள் உள்ளது. \nஅனைத்து தேசியப் பூங்காக்களூம்   இடத்தினை சூழ்ந்திருக்கிறது, இது இந்தியாவின் மொத்த இடப்பரப்பளவில் 1.21% ஆகும்.\n\n"}
{"id": "254722", "url": "https://ta.wikipedia.org/wiki?curid=254722", "title": "நல்லி - திசை எட்டும் மொழியாக்க இலக்கிய விருதுகள்", "text": "நல்லி - திசை எட்டும் மொழியாக்க இலக்கிய விருதுகள்\n\nநல்லி - திசை எட்டும் மொழியாக்க இலக்கிய விருதுகள் என்பது \"மொழியாக்கப் படைப்பாளிகளைப் பெருமைப்படுத்தி அத்துறையை வளப்படுத்தும்\" நோக்குடன் ஏற்படுத்தப்பட்ட தமிழ் மொழிபெயர்ப்பாளருகளுக்கான விருதுகள் ஆகும். இவ் விருதுகள் திசை எட்டும் இதழால், நல்லி குப்புசாமியின் புரவலில் வழங்கப்படுகின்றன. இந்த விருது பெறுபவர்கள் \"ரொக்கப் பரிசுடன் பாராட்டிதழும் பட்டயமும் அளித்து, சிறந்தமுறையில் விழாவெடுத்துச் சிறப்பிக்கப்படுகிறார்கள்\".\n\n"}
{"id": "254727", "url": "https://ta.wikipedia.org/wiki?curid=254727", "title": "திருவிதாங்கூர் ஆமை", "text": "திருவிதாங்கூர் ஆமை\n\nதிருவிதாங்கூர் ஆமை (\"Indotestudo travancorica\") 33 சென்டிமீட்டர் நீளம் வரை வளரக்கூடிய பெரிய, காட்டு ஆமை வகை ஆகும். இது 450-850 மீட்டர் உயரத்தில் உள்ள மலைக்காடுகளில் வாழ்கிறது.இதன் முக்கிய உணவு புற்களும் செடிகளும்.  இது மட்டுமன்றி நத்தைகள், பூச்சிகள் போன்றவற்றையும் உண்ணும். மட்டக்குழி தோண்டி அதில் 5 முட்டைகள் வரை இடும். \n"}
{"id": "254728", "url": "https://ta.wikipedia.org/wiki?curid=254728", "title": "அட்சன் ஆறு", "text": "அட்சன் ஆறு\n\nஅட்சன் ஆறு ஐக்கிய அமெரிக்காவின் நியூ யார்க்கின் கிழக்குப் பகுதியின் ஊடாக செல்லும் ஆறு. வடக்கில் இருந்து தெற்கு நோக்கி ஓடும் இவ் ஆற்றின் நீளம் 507 கிலோமீட்டர்கள். அட்லாண்டிக் கடலில் சேரும் இந்த ஆறு ஹென்றி அட்சன் என்னும் ஆங்கில கடலோடியின் பெயராலேயே அழைக்கப்படுகிறது. இந்த ஆறே நியூ ஜெர்சி, நியூ யார்க் மாநிலங்களைப் பிரிக்கிறது.\n"}
{"id": "254731", "url": "https://ta.wikipedia.org/wiki?curid=254731", "title": "அம்பலம", "text": "அம்பலம\n\nஅம்பலம (சிங்களம்: අම්බලම, ஆங்கிலம்:Ambalama) என்பது சிங்கள மொழியில் யாத்திரீகர்களும், வழிப்போக்கர்களும் தங்கி இளைப்பாறுவதற்காக அமைக்கப்பட்ட ஒரு கட்டிடத்தைக் குறிக்கும். இது தமிழ்நாட்டில் காணப்படும் சாலையோரத் தங்கு மடங்களுக்கு ஒப்பானது. இவற்றில் தங்குவதற்குக் கட்டணங்கள் அறவிடப்படுவதில்லை.\n\nSection::::பெயர்.\n\"அம்பலம\" என்னும் சிங்களச் சொல் \"அம்பலம்\" என்னும் தமிழ்ச் சொல்லிலிருந்து பெறப்பட்டது. தமிழில் அம்பலம் என்னும் சொல்லுக்குப் பொது மண்டபம் அல்லது பொது இடம் என்னும் பொருள் உண்டு. இந்தப் பொருளிலேயே \"அம்பலம\" என்னும் சிங்களச் சொல் உருவாகிச் சாலையோரத் தங்கு மடங்களைக் குறிக்கப் பயன்பட்டுவருகிறது. சிங்களச் சொற்கள் \"ம்\", \"ன்\" போன்ற மெய்யெழுத்துக்களில் முடிவதில்லை. அவ்வாறான சொற்களைக் கடன்வாங்கிச் சிங்களமாக்கும்போது இறுதி மெய்யெழுத்து அகரம் ஏற்கிறது. இதனாலேயே அம்பலம் என்பதன் இறுதி \"ம்\", \"ம\" ஆகி \"அம்பலம\" ஆனது.\n\nSection::::அமைப்பு.\nஇலங்கையின் சிங்களப் பகுதிகளில் பல பழங்கால \"அம்பலம\" கட்டிடங்கள் காணப்படுகின்றன. பல \"அம்பலம\" கட்டிடங்கள் ஒரு மேடைமீது நாட்டப்பட்ட தூண்களின்மீது தாங்கப்பட்ட கூரையைக் கொண்ட எளிமையான திறந்த அமைப்புக் கொண்டவை. பழைய காலத்து \"அம்பலம\" கட்டிடங்கள் மரத்தூண்களையும் மரத்தாலான கூரைச் சட்டகங்களையும் கொண்டவை. சில \"அம்பலம\" கட்டிடங்களின் தளமும் மரத்தாலானவை. கரகககெதர அம்பலம இவ்வாறான கட்டிடத்துக்கு எடுத்துக்காட்டு. எளிமையான கட்டிடங்களாக இருந்தாலும், பழைய \"அம்பலம\" கட்டிடங்கள் பல சிங்களக் கட்டிடக்கலைப் பாணியைப் பிரதிபலிக்கும் வகையிலான சிறந்த மரவேலைப்பாடுகளுடன் கூடியவை. \n\n"}
{"id": "254732", "url": "https://ta.wikipedia.org/wiki?curid=254732", "title": "முப்பிணைப்பு", "text": "முப்பிணைப்பு\n\nவேதியியலில் முப்பிணைப்பு அல்லது மும்மைப் பிணைப்பு \"(Triple bond)\" என்பது இரண்டு அணுக்களுக்கு இடையேயான ஒரு வேதிப் பிணைப்பு வகையாகும். வழக்கமாக சகப்பிணைப்பு வகையிலான ஒற்றைப் பிணைப்புகளில் இரண்டு பிணைப்பு எலக்ட்ரான்கள் மட்டுமே பங்கேற்கும். ஆனால், முப்பிணைப்பில் ஆறு பிணைப்பு எலக்ட்ரான்கள் பங்கேற்கின்றன. இரண்டு கார்பன் அணுக்களுக்கிடையே காணப்படும் இத்தகைய முப்பிணைப்பை பொதுவாக ஆல்க்கைன்களில் காணமுடியும். இவைகளைத் தவிர சயனைடுகள் மற்றும் சமசயனைடுகள் போன்ற வேதி வினைக்குழுக்கள் இத்தகைய முப்பிணைப்புகளைக் கொண்டுள்ளன. இருநைட்ரசன் மற்றும் கார்பன் ஓராக்சைடு போன்ற ஈரணு மூலக்கூறுகளும் இவ்வகை முப்பிணைப்புகளைக் கொண்டுள்ளன. அடிப்படை வேதி வாய்ப்பாட்டில் இரண்டு அணுக்களுக்கு இடையேயான முப்பிணைப்பை அவற்றின் குறியீடுகளுக்கு இடையில் மூன்று சிறிய இணைகோடுகள் வரைந்து குறிப்பிடுவர்(≡) . முப்பிணைப்பை அடையாளப்படுத்த உதவும் கருவியாக அச்சுக்கலையிலும் இந்தக் குறியீடே பயன்படுகிறது.\n\nமுப்பிணைப்புகள் இரட்டைப் பிணைப்பு மற்றும் ஒற்றைப் பிணைப்புகளைவிட வலிமையானவையாகும். குறுகிய பிணைப்பு நீளம் கொண்ட முப்பிணைப்பின் பிணைப்பு வரிசை 3 ஆகும்.\n\nஅ== பிணைப்பு உருவாதல் ==\n\nஇவ்வகையான முப்பிணைப்பை சுற்றுப்பாதை இனக்கலப்பு விளக்குகிறது. உதாரணத்திற்கு அசிட்டிலீனை எடுத்துக் கொண்டால், ஒவ்வொரு கார்பன் அணுவும் இரண்டு sp சுற்றுப் பாதைகள் மற்றும் இரண்டு p சுற்றுப்பாதைகளைப் பெற்றுள்ளன. (1s 2s 2px 2px) இரண்டு sp சுற்றுப்பாதைகளும் 180 பாகை கோணத்தைக் கொண்டு நேரியலாக x அச்சை நிரப்புகின்றன. (காட்டீசியன் ஆள்கூற்று முறைமைத் திட்டம்). p சுற்றுப்பாதைகள் y மற்றும் z அச்சுகளுக்கு மேல் நேர்குத்தாக உள்ளன. இரண்டு கார்பன் அணுக்களும் ஒன்றையொன்று அணுகும்போது அவற்றின் sp சுற்றுப்பாதைகள் மேற்பொருந்தி சிக்மா பிணைப்புகளை sp-sp உருவாக்குகின்றன. அதேநேரத்தில் p சுற்றுப்பாதையும் ஒன்றை ஒன்று அணுகி மேற்பொருந்தி p-p பிணைப்பு அதாவது பை பிணைப்பை உருவாக்குகின்றன. இதைப்போலவே அடுத்த இணையான p சுற்றுப்பாதையும் மேற்பொருந்தி மேலும் ஒரு p-p பிணைப்பு பை பிணைப்பை உருவாக்குகிறது. இதனால் இறுதியாக ஒரு சிக்மா பிணைப்பும் இரு பை பிணைப்புகளும் உருவாகின்றன.\nவளைத்த பிணைப்பு மாதிரியில் மூன்று sp3 மடல்கள் ஒரு பை பிணைப்பின் தேவையில்லாமலேயே முப்பிணைப்பை உருவாக்கிவிடுகின்றன.\n"}
{"id": "254737", "url": "https://ta.wikipedia.org/wiki?curid=254737", "title": "கடுகண்ணாவை அம்பலம", "text": "கடுகண்ணாவை அம்பலம\n\nகடுகண்ணாவை அம்பலம (சிங்களம்:කඩුගන්නාව අම්බලම, ஆங்கிலம்:Kadugannawa Ambalama), கொழும்பிலிருந்து கண்டிக்குச் செல்லும் வழியில் கடுகண்ணாவை என்னும் இடத்தில் அமைந்துள்ள ஒரு வரலாற்று முக்கியத்துவம் கொண்ட சாலையோரத் தங்கு மடம் ஆகும். இது கடுகண்ணாவை வளைவுக்குச் செல்வதற்குச் சற்று முன்னர் உள்ளது. இந்த அம்பலம 18 ஆம் நூற்றாண்டில் கட்டப்பட்டது. ஆங்கிலேயர் ஆட்சிக்காலத்தில்]]) இது கொழும்பிலிருந்து கண்டிக்குக் குதிரையில் செல்பவர்களுக்கும், வணிகர்களுக்கும் பிரபலமான தங்கும் இடமாக இருந்தது. கண்டியக் கட்டிடக்கலைப் பாணியில் அமைந்த இக்கட்டிடம் தொல்லியல் பெறுமானம் கொண்டது. இக்கட்டிடம் தொல்பொருளியல் திணைக்களத்தின் நுட்ப வழிகாட்டலுடன், சுற்றுலா அமைச்சினால் 300,000 இலங்கை ரூபா செலவில் திருத்தப்பட்டது.\n"}
{"id": "254743", "url": "https://ta.wikipedia.org/wiki?curid=254743", "title": "ஐரிஸ் (தொலைக்காட்சி தொடர்)", "text": "ஐரிஸ் (தொலைக்காட்சி தொடர்)\n\nஐரிஸ் (\"Iris\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை கிம் க்யு-டே மற்றும் யாங் யுன்-ஹோ என்பவர்கள் இயக்கியுள்ளார்கள். இந்த தொடரில் லீ பியுங் ஹுன், கிம் தா-ஹி, யுங் ஜோன்- ஹோ, கிம் சேயுங் வூ, கிம் சோ-யியான், டி.ஓ.பி உள்ளிட்ட பலர் நடித்துள்ளனர்.\n\nஇந்த தொடர் 14 அக்டோபர், 2009ஆம் ஆண்டு முதல் 17 டிசம்பர் 2009ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 09:55 மணிக்கு ஒளிபரப்பாகி 20 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 31 ஜூலை 2014ஆம் ஆண்டு முதல் 9 செப்டம்பர் 2014ஆம் ஆண்டு வரை திங்கள் முதல் வெள்ளி வரை தினமும் இரவு 7 மணிக்கு புதுயுகம் தொலைக்காட்சியில் ஒளிபரப்பானது.\nஇந்த தொடர் 13ஜூலை 2015ஆம் ஆண்டு முதல் திங்கள் முதல் வெள்ளி வரை இரவு 9:30 மணிக்கு மறு ஒளிபரப்பாகின்றது.\n\n\n"}
{"id": "254745", "url": "https://ta.wikipedia.org/wiki?curid=254745", "title": "டு த பியூட்டிஃபுல் யூ", "text": "டு த பியூட்டிஃபுல் யூ\n\nடூ த பியூட்டிஃபுல் யு (\"To the Beautiful You\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை ஜான் கி-சங் என்பவர் இயக்கியுள்ளார். இந்த தொடரில் சுள்ளி, சோய் மின்-ஹோ, லீ ஹியுன் வூ உள்ளிட்ட பலர் நடித்துள்ளனர். \n\nஇந்த தொடர் 15 ஆகஸ்ட், 2012ஆம் ஆண்டு முதல் 4 அக்டோபர் 2012ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 09:55 மணிக்கு ஒளிபரப்பாகி 16 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 4 மே 2015ஆம் ஆண்டு முதல் 10 \nஜூன் 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "254762", "url": "https://ta.wikipedia.org/wiki?curid=254762", "title": "பவளக்காலி", "text": "பவளக்காலி\n\nபவளக்காலி அல்லது பவழக்காலி (Common redshank, \"Tringa totanus\") ஐரோப்பாவிலும் ஆசியாவிலும் காணப்படும் பறவை. இது கரைப்பறவை வகையைச் சேர்ந்தது. இனப்பெருக்க காலத்தில் இதன் சிறகுத் தொகுதி பழுப்பு நிறப்புள்ளிகளுடன் காணப்படும். பிற காலங்களில் இளம் பழுப்பு நிறத்தில் இருக்கும். செங்கால்களைக் கொண்ட இப்பறவையின் அலகுமுனை கறுப்பு நிறத்தில் இருக்கும்.\n"}
{"id": "254766", "url": "https://ta.wikipedia.org/wiki?curid=254766", "title": "ஓரணு வளிமம்", "text": "ஓரணு வளிமம்\n\nஇயற்பியல் மற்றும் வேதியியலில் ஓரணு \"(Monoatomic gas)\" என்பது ஒன்று மற்றும் அணு ஆகிய இரு சொற்களின் இணைப்புச் சுருக்கமேயாகும். ஒர் அணு என்பது இதன் பொருளாகும் பொதுவாக இச்சொல்லின் பொருள் வாயு அல்லது வளிமங்களுக்குப் பயன்படுத்தப்படுகிறது. இதனடிப்படையில் ஓரணு வளிமம் என்பது, அணுக்கள் ஒன்றுடன் ஒன்று இணைந்திருக்காமல் தனித்தனியான அணுக்களாக இருக்கும் வளிமம் ஓரணு வளிமம் எனப்படுகிறது. அனைத்து வேதித் தனிமங்களும் போதுமான உயர் வெப்பநிலைகளில் வாயு அல்லது வளிமமாக இருக்கும் போது ஓரணு நிலையாகவே காணப்படுகின்றன.\n\nSection::::மந்த வாயுக்கள்.\nதிட்ட வெப்ப அழுத்தத்தில் நிலைப்புத்தன்மை கொண்ட ஓரணு மூலக்கூறுகளாய் இருக்கும் வேதித் தனிமங்கள் மந்தவாயுக்கள் மட்டுமேயாகும். ஈலியம், நியான், ஆர்கான், கிரிப்டான், செனான் மற்றும் ரேடான் முதலியன மந்தவாயுக்கள் எனப்படுகின்றன. இவற்றில் அடர்த்தி மிகுந்த கனமான வாயுக்கள் வேதிச் சேர்மங்களாக உருவாகின்றன. ஆனால் அடர்த்தி குறைந்த இலேசான வாயுக்கள் வினைத் திறனற்று மந்தவாயுக்களாக உள்ளன. உதாரணமாக ஈலியம், இரண்டு எலக்ட்ரான்கள் கொண்ட மிகவும் எளியத் தனிமம் மந்தவாயுவாகக் காணப்படுகிறது. அதாவது இதன் வெளிக்கூடுல் இரண்டு எலக்ட்ரான்களால் முழுமையாக நிரப்பப்பட்டு தன்னிறைவு அடைகிறது. இதனால் ஈலியம் வினைத்திறனற்று மந்தவாயுவாக இருக்கிறது. மந்தவாயுக்களை, நைட்ரசன் போன்ற ஒத்த அணுக்கரு ஈரணு வளிமங்களுடன், குழுப்படுத்துகையில் அவை தனிம வாயுக்கள் அல்லது மூலக்கூறு வாயுக்கள் என்றழைக்கப்படுகின்றன. வேதிச் சேர்மங்களில் இருந்து இவற்றை வேறுபடுத்தி அறியவே இவை இவ்வாறு குறிப்பிடப்படுகின்றன.\n\nSection::::பிற ஓரணுத் தனிமங்கள்.\nஅண்டத்திலுள்ள தனிமங்களின் நிறையில் சுமார் 75% ஓரணு ஐதரசன் அணுக்களால் நிரம்பியுள்ளது.\n\nஐதரசன், ஆக்சிசன், குளோரின் முதலான சில வளிமங்கள் அண்டத்தில் உருவாகிக் கொண்டே இருக்கின்றன என்பதை வேதியியலாளர்கள் வெகுகாலத்திற்கு முன்பே கண்டறிந்தனர். உதாரணமாக, மின்னாற்பகுப்பு வினை அல்லது அமிலங்களுடன் தனிமங்கள் (ஐதரசன்) புரியும் வினையில் உருவாகும் மூலக்கூற்று ஐதரசன் அணுக்கள் சாதாரண நிலை அணுக்களைவிட வீரியம் மிக்கவையாக உள்ளன. இந்தநிலையில் உள்ள வளிமங்கள் \"பிறவிநிலை வளிமங்கள்\" என்று பெயரிட்டு அழைக்கின்றனர். இதன்பொருள் புதியதாக பிறப்பெடுத்த வளிமங்கள் என்பதாகும். (இலத்தீன் மொழியில் \"in statu nascendi\" என்பதன் பொருள் இதுவேயாகும்). பிறவிநிலை தனிமங்களின் தீவிர செயல்பாடு சில வேதிவினைகளை செறிவாக்கப் பயன்படுத்த முடிகிறது. இவ்வகைத் தனிமங்கள் குறிப்பிட்ட சிறிதளவு நேரத்திற்கு பிறவிநிலையிலேயே நீடிக்கின்றன. ஆர்சனிக் போன்ற வினையூக்கிகள் வினையில் இருந்தால் ஓரணு நிலையும் சிறிது நேரத்திற்கு நீடித்து இருக்கிறது.\n"}
{"id": "254767", "url": "https://ta.wikipedia.org/wiki?curid=254767", "title": "ஆற்று உள்ளான்", "text": "ஆற்று உள்ளான்\n\nஆற்று உள்ளான் (Green sandpiper, \"Tringa ochropus\") ஐரோப்பாவிலும் ஆசியாவிலும் காணப்படும் ஒரு பறவை. கரைப்பறவை வகையைச் சேர்ந்த இப்பறவை வலசை போகும் பழக்கமுடையது. குளிர்காலங்களை இந்தியத் துணைக்கணடத்திலும், தென்கிழக்காசியாவிலும், ஆப்பிரிக்காவிலும் கழிக்கும். பழுப்பு நிற சிறகுகளில், வெள்ளைப் புள்ளிகளை கொண்டிருக்கும்; மரங்களில் கூடு கட்டி வாழும்.\n"}
{"id": "254768", "url": "https://ta.wikipedia.org/wiki?curid=254768", "title": "பொன்முதுகு மரங்கொத்தி", "text": "பொன்முதுகு மரங்கொத்தி\n\nபொன்முதுகு மரங்கொத்தி (Black-rumped flameback, lesser golden-backed woodpecker, \"Dinopium benghalense\") இந்தியத் துணைக்கண்டத்தில் பரவலாகக் காணப்படும் பறவை. மரங்கொத்தி குடும்பத்தைச் சேர்ந்தது. நகர்ப்புறங்களில் காணப்படும் ஒரு சில மரங்கொத்திகளில் இது ஒன்று. தனித்துவமான ஓசையெழுப்பும் இப்பறவை அசைந்து அசைந்து பறக்கும் தன்மையுடைது. கருப்பு நிற கழுத்தும், பிட்டமும் கொண்டது.\n\nமரங்களில் செங்குத்தாக ஏறும் தகவமைப்பைப் பெற்றுள்ள ஒரே பறவை இதுவாகும். இப்பறவை பட்டுப்போன் மரங்களில் இருந்து பூச்சிகளை பிடித்து உண்ண பின் இருக்கும் பொந்துகளில்தான் கிளி, மைனா போன்ற பறவைகள் கூடுகட்டி வாழும். \n\nSection::::பெயர்கள்.\nதமிழில் :பொன்முதுகு மரங்கொத்தி\n\nஆங்கிலப்பெயர் :lesser golden-backed woodpecker\nஅறிவியல் பெயர் :Dinopium benghalense\n\nSection::::உடலமைப்பு.\n29 செ.மீ- பொன்நிறமான உடலைக் கொண்ட இதன் மாh;பும் வயிறும் வெண்மையானது. கருப்புக் கீற்றுகள் கொண்டது. நெற்றியும் தொண்டையும் குங்குமச் சிவப்பு; பறக்கும்போது பின் முதுகும் பிட்டமும் கருப்புநிறமாக இருப்பதிலிருந்து குங்குமச் சிவப்புக் கொண்ட பின் முதுகும் பிட்டமும் கொண்ட முந்தைய மேற்கத்திய பொன்முதுகு மரங்கொத்தியிலிருந்து இதனை வேறுபடுத்தி அறியலாம். \nSection::::காணப்படும் பகுதிகள் ,உணவு.\nதமிழகம் முழுவதும் பரவலாகக் காணப்படும் மரங்கொத்தி இது ஒன்றே. வறள் காடுகள், இலையுதிர் காடுகள் மா முதலிய பழமரங்கள் நிறைந்த சிற்றூர் தோப்புகள் விளைநிலங்கள், சாலை ஓர மரங்கள், தென்னை, பனை மரங்கள் வளர்ந்துள்ள இடங்கள் ஆகியவற்றைச் சார்ந்து திரிவது. பூச்சி புழுக்களைத் தின்னும் பிற பறவைகளோடு மரத்துக்கு மரம் தாவிப்பறந்து மேல்நோக்கித் தொத்தி ஏறியபடி சுற்றிச் சுற்றி வந்து இரை தேடும். அலைபோல் எழுந்தும் தாழ்ந்தும் பறக்கும். இது பறக்கும் போது கிறீச்சிட்டு சிரிப்பது போலக் கத்தும். தரையிலும் இறங்கி எறும்பு முதலியவற்றைத் தின்னும். பழங்கள், மலர்த்தேன் ஆகியவற்றைத் தேடி விரும்பி உண்ணும்.\nSection::::இனப்பெருக்கம்.\nபிப்ரவரி முதல் ஜுலை முடிய மா, வாகை, முருங்கு ஆகிய மரங்களில் வங்கு குடைந்து 3 முட்டைகள் இடும். \n"}
{"id": "254769", "url": "https://ta.wikipedia.org/wiki?curid=254769", "title": "சின்னக் கொக்கு", "text": "சின்னக் கொக்கு\n\nசின்னக் கொக்கு அல்லது சிறு வெண் கொக்கு (\"little egret\"; \"Egretta garzetta\") என்பது கொக்கு இனத்தில் சிறியவகை வெள்ளைக் கொக்கு ஆகும்,இது ஒரு நீர்ப்பறவையாகும்.\n\nSection::::விளக்கம்.\nவளர்ந்த சிறு வெண் கொக்கு 55–65 செ.மீ (22–26 இன்ச்) நீளமுடையதாகவும், சிறகு விரிந்த நிலையில் 88–106 செ.மீ (35–42 அங்குளம்) அகலமுடையது. இதன் எடை 350–550 கிராம் ஆகும். இதன் இறகுகள் வெள்ளை நிறமுடையது. இதன் கால்கள் நீண்டு கறுப்பாவும், பாதங்கள் மஞ்சள் நிறத்திலும் காணப்படும்.\n"}
{"id": "254776", "url": "https://ta.wikipedia.org/wiki?curid=254776", "title": "சமூகப்பணி", "text": "சமூகப்பணி\n\nசமூகப்பணி என்பது தனி நபராலோ அல்லது ஒன்றுக்கு மேற்பட்டவர்களாலோ சமூக நலன் கருதியும் மேம்பாடு கருதியும் செய்யப்படும் சேவையாகும். சமூகப்பணி தொடர்பான வரையறைகள் குறித்து நோக்கும்போது, சமூகப்பணி என்பது மனிதனின் சமூகச் செயல்திறனை உருவாக்கவதாகும் என வெர்னர் டபிள்யு போகம் (Werner W. Boehmm) என்ற அறிஞர் கூறுகிறார். மேலும், சமூகப்பணி மக்கள் தங்கள் தேவைகளைத் தாங்களே நிறைவு செய்து கொள்வது அல்லது சிக்கல்களைத் தாங்களே எவ்வாறு வென்று முன்னேறுவது என்பதற்கு வழிகாட்டுவது என்ற தத்துவத்தின் கீழ் செயற்படுகிறது. என ஸ்ரோப் (Stroup) என்ற அறிஞர் வரையறுக்கின்றார்.\n\n\n\n\n"}
{"id": "254783", "url": "https://ta.wikipedia.org/wiki?curid=254783", "title": "சூரிய ஒளிவீச்சு", "text": "சூரிய ஒளிவீச்சு\n\nசூரிய ஒளிவீச்சு அல்லது சூரிய வெயிலின் தாக்கம் (Solar irradiance), என்பது ஒரு சதுர மீட்டர் பரப்பளவில், ஒரு மணி நேரத்தில், ஒரு சோலார் செல் (சோலார் தட்டு) உற்பத்தி செய்கின்ற மின்சாரத்தின் அளவாகும்.\n\nசூரிய ஒளிவீசல் மீட்டர் (Solar Irradiance Meter) உதவியுடன் ஒரு குறிப்பிட்ட பரப்பில் சூரிய ஒளிவீச்சின் அளவைக் கணக்கிடலாம்.\n\n\n"}
{"id": "254804", "url": "https://ta.wikipedia.org/wiki?curid=254804", "title": "மீயியற்கை", "text": "மீயியற்கை\n\nமீயியற்கை, மீ இயல், இயற்கையைக் கடந்தது, அல்லது இயற்கைக்கு மீறியது (\"supernatural\"; மத்திய இலத்தீன்: \"supernātūrālis\": \"supra\" \"மேல்\" + \"naturalis\" \"இயற்கை\", முதலாவது பயன்பாடு: கி.பி 1520–30) என்பது பௌதீக விதியுடன் தொடர்புபடாத அல்லது இன்னும் தெளிவாகக் குறிப்பிடுவதென்றால், இயற்கைக்கு அப்பாலும் அதற்கு மேல் இருக்கும் விடயமுமாகும்.\n\nமெய்யியற் பண்புகளான புதிய பிளேட்டோவியல், புலமைவாதம் என்பவற்றில் மீயியற்கை இடம்பெற்றுள்ளது. பல சமயங்களில் மீயியற்கை உள்வாங்கப்பட்டுள்ளதோடு, இது இயல்பு கடந்த நிலையிலும் மறைபொருள் நிலையிலும் இடம்பெற்றுள்ளது.\n"}
{"id": "254809", "url": "https://ta.wikipedia.org/wiki?curid=254809", "title": "மிஸ்ஸிங் யூ", "text": "மிஸ்ஸிங் யூ\n\nமிஸ்ஸிங் யூ அல்லது ஐ மிஸ் யூ (\"Missing You\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை லீ ஜே-டோங் மற்றும் பார்க் ஜே-போம் என்பவர்கள் இயக்கியுள்ளார்கள். இந்த தொடரில் கதாநாயகியாக யூன் ஐன்-ஹே மற்றும் கதாநாயர்களாக பார்க் யூ-சுன் மற்றும் யூ சேயுங் ஹோ நடித்துள்ளனர். \n\nஇந்த தொடர் 7 நவம்பர், 2012ஆம் ஆண்டு முதல் 17 ஜனவரி 2013ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 09:55 மணிக்கு ஒளிபரப்பாகி 21 அத்தியாயங்களுடன் நிறைவடைந்தது.\n\n\n"}
{"id": "254822", "url": "https://ta.wikipedia.org/wiki?curid=254822", "title": "தர்ம தேவதை", "text": "தர்ம தேவதை\n\nதர்ம தேவதை 1986 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். எஸ். பி. முத்துராமன் இயக்கிய இப்படத்தை, இந்தியாவின் பழமையான திரைப்பட தயாரிப்பு நிறுவனங்களில் ஒன்றான ஏவிஎம் புரொடக்சன்சு நிறுவனம் தயாரித்திருந்தது. இத்திரைப்படத்தில், விஜயகாந்த், ராதிகா,பல்லவி ஆகியோர் முக்கிய கதாபாத்திரங்களில் நடித்திருந்தனர்.\n\n"}
{"id": "254831", "url": "https://ta.wikipedia.org/wiki?curid=254831", "title": "நகரும் சல்லடை", "text": "நகரும் சல்லடை\n\nநகரும் சல்லடை \"(Traveling screen)\" என்பது ஒரு வகையான தண்ணீர் வடிகட்டும் கருவியாகும் .சிதைவுக் கூளத்தைப் பிடிக்க அல்லது நீக்க இக்கருவியில் தொடர்ச்சியாக இயங்கும் ஒரு வலைக்கண்ணி பயன்படுத்தப்படுகிறது. தண்ணீர் மற்றும் கழிவு நீர்சுத்திகரிப்பு ஆலைகளில் தண்ணீரை உள்ளெடுக்கும் இயந்திரத் தொகுதிகளில் பொதுவாக இந்த நகரும் சல்லடை அமைப்பு உபயோகமாகிறது. மரபார்ந்த கழிவுநீர் சுத்திகரிப்புச் செயல்முறையில் சலித்தல் என்பது செயல்முறையின் முதல் படிநிலையாகும். நீரை உள்ளெடுக்கும் மின்நிலையங்களிலும் இத்தகைய சலிப்பு பயன்படுகிறது. நகரும் சல்லடையின் உதவியால் இலைகள், குச்சிகள் , புல், சொறிமுட்டைகள், குப்பைகள், பச்சைச்சிப்பிகள், கூடுகள், பிளவினப்பெருக்க உயிரினங்கள், கடல்வாழ் களைகள் மற்றும் நெகிழிகள் ஆகியனவற்றை வடிகட்ட முடியும்.\n\n"}
{"id": "254832", "url": "https://ta.wikipedia.org/wiki?curid=254832", "title": "பூமன் ஆந்தை", "text": "பூமன் ஆந்தை\n\nபூமன் ஆந்தை (Brown fish owl, \"Bubo zeylonensis\") ஆசியாவில் காணப்படும் ஒரு ஆந்தை வகை. சீனா முதல் பாலத்தீனம் வரை 7000 கி.மீ பரந்துள்ள பகுதிகளில் இது காணப்படுகிறது. 48 முதல் 58 செ.மீ நீளமும் 125 முதல் 150 செ.மீ இறககலமும் கொண்டது. \n\nSection::::பெயர்கள்.\nதமிழில் :பூமன் ஆந்தை\n\nஆங்கிலப்பெயர் :Brown Fish Owl\nஅறிவியல் பெயர் : Bubo zeylonensis\n\nSection::::உடலமைப்பு.\n56 செ.மீ. - தோற்றத்தில் கொம்பன் ஆந்தையை ஒத்ததெனினும் அதன் கால்களைப் போர்த்திருப்பது போன்ற தூவி இறகுகள் இதன் கால்களைப் போர்த்திராது. கரும்பழுப்பு நிற உடலும் மார்பும் கொண்டது. தொண்டையும் முன்கழுத்து வெண்மையாக இருக்கும். கண்கள் பளபளப்பான மஞ்சள் நிறம்.\nSection::::காணப்படும் பகுதிகள் & உணவு.\nசமவெளி முதல் மலைகளில் 1400மீ. உயரம் விரையும் வயதான மரங்கள் நிற்கும் தோப்புகள், மனிதர்கள் வாழ்விடங்களில் குளக்கரை சார்ந்த மரங்கள் ஆகியவற்றில் இiணாயக வாழும் இது மேகமூட்டம் உள்ள நாட்களில் பகலிலும் வேட்டையாடும். மற்ற நாட்களில் மாலை நேரத்தில் நீர்ப்பரப்பின் மீது பறந்தபடி பறந்து நீரின் மேற்பரப்பிலிருந்தே மீன்களைக் கால்களால் பற்றிப் பிடிக்கும். சிறு பறவைகளையும் வேட்டையாடித் தின்னும். \"பூம் பூம்\" எனவும் பூமோ பூம் எனவும் அச்சம் ஊட்டும் வகையில் உரக்கக் குரலெடுத்துக் கத்துவதாலேயே தமிழில் பூமன் ஆந்தை என அழைக்கப்படுகிறது. \nSection::::இனப்பெருக்கம்.\nடிசம்பர் முதல் மார்ச் முடிய நீர்நிலைகளுக்கு அருகில் மரக்கிளைகளின் பிரிவில் உள்ள குழிவிலும், பாறைகளிடையேயான பிளவிலும், பாழடைந்த கட்டிடங்களிலும், 1 அல்லது 2 முட்டைகள் இடும்.\n"}
{"id": "254834", "url": "https://ta.wikipedia.org/wiki?curid=254834", "title": "இராசாளிப் பருந்து", "text": "இராசாளிப் பருந்து\n\nஇராசாளிப் பருந்து (Bonelli's eagle, \"Aquila fasciata\") ஒரு கொன்றுண்ணிப் பறவை. தெற்கு ஐரோப்பா, ஆப்பிரிக்கா, ஆசியா ஆகிய இடங்களில் வாழ்கின்றது. இத்தாலியப் பறவையியலாளர் பிராங்கோ பொன்னெல்லியை சிறப்பிக்கும் வண்ணம் இப்பறவை ”பொன்னெல்லியின் கழுகு” என்றும் அழைக்கப்படுகிறது.\n"}
{"id": "254837", "url": "https://ta.wikipedia.org/wiki?curid=254837", "title": "இராசாளி", "text": "இராசாளி\n\nஇராசாளி (shaheen falcon (Falco peregrinus peregrinator) என்பது ஒரு பருந்து ஆகும். இது இந்திய துணைக்கண்டத்திலும் அருகில் உள்ள இலங்கையிலும் காணப்படுகிறது.\nSection::::விளக்கம்.\nஇது ஒரு வலு உள்ள பறவையாகும். தோள் அகன்று, உடலின் மேல்பாகம் கருஞ்சாம்பல் நிறத்திலும், தலை கருப்பாகவும், அடிப்பாகம் வெள்ளையும், செந்தூர நிறம் கலந்தும் காணப்படும். இது அண்டங்காக்கையின் பருமன் இருக்கும். பெண் பறவைகள் ஆணைவிட பெரியதாக இருக்கும். இப்பறவைகள் பெரும்பாலும் மலைசார்ந்த பகுதிகளில் காணப்படுகிறது. மனிதன் ஏறமுடியாத மலை உச்சியில் தன் கூடுகளை கட்டுகிறது.\n"}
{"id": "254839", "url": "https://ta.wikipedia.org/wiki?curid=254839", "title": "வெள்ளை முதுகு பிணந்தின்னிக் கழுகு", "text": "வெள்ளை முதுகு பிணந்தின்னிக் கழுகு\n\nவெள்ளை முதுகு பிணந்தின்னிக் கழுகு (white-backed vulture (\"Gyps africanus\") அல்லது ஆப்ரிக்கக் கழுகு என்பது ஒரு கழுகு ஆகும். இது ஒரு ஆகாயத்தோட்டியாகச் செயல்படுகிறது இறந்த விலங்குகளை உண்டு ஊரைச் சுத்தமாக்குகிறது.\n\nSection::::விளக்கம்.\nஇது பார்க்க அழகற்ற வெறுப்பூட்டும் தோற்றமுடைய கனத்த பறவையாகும். இதன் கழுத்து தலை ஆகியன முடியின்றி சுருக்கம் விழுந்து காணப்படும். இப்பறவை 4.2 இல் இருந்து 7.2 கிலோ கிராம் எடையும், 78இல் இருந்து 98 செமீ (31 to 39 இன்ச்) நீளமும், இறகுவிரிந்த நிலையில் 1.96 இல் இருந்து 2.25 மீட்டர் (6 to 7 அடி) அகலம் இருக்கும். இது உயர்ந்த மரங்களில் கூடுகட்டுகிறது ஒரே முட்டைதான் இடுகிறது.\n"}
{"id": "254846", "url": "https://ta.wikipedia.org/wiki?curid=254846", "title": "கதிரியக்கக் காலமதிப்பீடு", "text": "கதிரியக்கக் காலமதிப்பீடு\n\nகதிரியக்கக் காலமதிப்பீடு (\"radiometric dating\", அல்லது \"radioactive dating\") என்பது ஒரு பொருளின் வயதைக் கண்டறியும் ஒரு வழிமுறையாகும். இயற்கையில் தோன்றும் கதிரியக்க ஓரிடத்தனிமத்தின் அளவையும் அத்தனிமத்தின் சிதைவினால் உருவான விளைபொருட்களின் அளவையும் இம்முறை ஒப்பிடுகிறது. நன்கு அறியப்பட்ட உட்கரு சிதைவு வீதங்களை இம்முறை பயன்படுத்திக் கொள்கிறது.\n\nபாறைகளின் வயது மற்றும் புவியியல் தோற்றங்கள் மட்டுமல்ல புவியின் வயதையும்கூட நிர்ணயம் செய்வதற்கு இம்முறையே முதன்மையானதாக உள்ளது. இயற்கையாக மற்றும் செயற்கையாகத் தோன்றிய பரவலான எல்லாப் பொருட்களின் வயதையும் இம்முறையைப் பயன்படுத்தி அறியலாம். தொல்லுயிர்ப் புதைப் படிவுகள் காணப்பட்ட அசலான இடத்திலிருக்கும் பாறைகள் மற்றும் பாறைகளுக்கு கீழும் மேலுமாக சேகரிக்கப்பட்ட மாதிரிகள் ஆகியனவற்றைப் பயன்படுத்தி தொல்லுயிர்ப் புதைப்படிவுகளின் வயதைக் கண்டறியலாம். கலைப்படைப்புகள் உள்ளிட்ட தொல்லியல்சார் பொருட்களின் வயதும் இம்முறையிலேயே காணப்படுகிறது.\n\nபுவி வரலாற்றுக் கால அளவை உருவாக்குவதிலும் இம்முறை பெரும்பங்கு வகிக்கிறது. கதிரியக்கக்கரிமக் காலக்கணிப்பு, பொட்டாசியம்-ஆர்கான் காலக்கணிப்பு, யுரேனியம்-ஈயம் காலக்கணிப்பு என்பன அவற்றுள் நன்கு அறியப்பட்ட தொழில்நுட்ப முறைகளாகும்.\n"}
{"id": "254855", "url": "https://ta.wikipedia.org/wiki?curid=254855", "title": "மின்சார கண்ணா", "text": "மின்சார கண்ணா\n\nமின்சாரக் கண்ணா 1999ல் வெளிவந்த தமிழ் திரைப்படமாகும். இதனை கே. எஸ். ரவிக்குமார் இயக்கியிருந்தார். இத்திரைப்படத்தில் விஜய் (நடிகர்) குஷ்பு, ரம்பா, மோனிக்கா, மணிவண்ணன் ஆகியோர் முக்கிய கதாப்பாத்திரங்களில் நடித்துள்ளனர்.\n"}
{"id": "254863", "url": "https://ta.wikipedia.org/wiki?curid=254863", "title": "முரண்போலி", "text": "முரண்போலி\n\nமுரண்போலி, முரணுரை அல்லது தோற்றமுரண் (\"paradox\") என்பது தன்னுள்ளே தெளிவாக முரண்பட்ட, ஆனால் உண்மை போன்ற (அல்லது அதே நேரத்தில் பிழையான) கூற்று ஆகும். சில ஏரண முரண்போலிகள் தேவையற்ற விவாதங்களாகத் தெரிந்தாலும், நெருக்கடிச் சிந்தித்தலை வளர்க்கக்கூடிய பெறுமதியைக் கொண்டிருக்கும்.\n\nசில முரண்போலிகள் கடுமையானதாகக் கருதப்படுகிற வரையறைகளில் பிழைகளை வெளிப்படுத்தி, கணிதம், ஏரணம் என்பனவற்றின் மெய்கோள்களை மறு ஆய்வு செய்ய வேண்டிய காரணமாகியுள்ளன.\n\n"}
{"id": "254868", "url": "https://ta.wikipedia.org/wiki?curid=254868", "title": "சடையமங்கலம், சிவகங்கை மாவட்டம்", "text": "சடையமங்கலம், சிவகங்கை மாவட்டம்\n\nசடையமங்கலம் தமிழ்நாட்டின் சிவகங்கை மாவட்டத்தில் உள்ள 6 வட்டங்களில் ஒன்றான தேவகோட்டை வட்டத்தின் கீழ் அமைந்துள்ள 96 கிராமங்களில் ஒன்றாகும். இவ்வூர் மாவட்டத் தலைநகரமான சிவகங்கையிலிருந்து 56 கிமீ தூரத்திலும், தேவகோட்டையில் இருந்து 12 கிமீ தூரத்திலும் உள்ளது.\n\n\n"}
{"id": "254871", "url": "https://ta.wikipedia.org/wiki?curid=254871", "title": "மு. கு. ஜகந்நாத ராஜா", "text": "மு. கு. ஜகந்நாத ராஜா\n\nமு. கு. ஜகந்நாத ராஜா (1933 - 2008; இராஜபாளையம் - தமிழ்நாடு) ஒரு சிறந்த பன்மொழி அறிஞர், மொழிபெயர்ப்பாளர், மெய்யியலாளர். இவர் தமிழ், பாளி, பிராகிருதம், தெலுங்கு, சமசுகிருதம் உட்பட பல மொழிகளை அறிந்திருந்தார். பிராகிருதம், பாளி, தெலுங்கு உட்பட்ட மொழிகளில் இருந்து முக்கிய படைப்புக்களைத் தமிழில் மொழிபெயர்த்துள்ளார். 1989 ஆம் ஆண்டுக்கான தமிழில் சிறந்த மொழிபெயர்ப்பாளருக்கான சாகித்திய அகாதமி விருது இவரது ஆமுக்த மால்யதா மொழிபெயர்ப்புப் படைப்புக்குக் கிடைத்தது.\n\nSection::::ஜகந்நாத ராஜா இலக்கிய, தத்துவ ஆய்வு மற்றும் மொழிபெயர்ப்பு நிறுவன அறக்கட்டளை.\nஇவர் அரிய நூல்களைக் கொண்ட ஒரு நூலகத்தை அமைத்திருந்தார். இன்று இந்த நூலகம் \"அவருடைய மருமகனும் பேராசிரியருமாகிய கே.ஜி.ராதாகிருஷ்ணனின் நெறியாள்கையில் ‘ஜகந்நாத ராஜா இலக்கிய, தத்துவ ஆய்வு மற்றும் மொழிபெயர்ப்பு நிறுவன அறக்கட்டளை’ (J.R.L.R. Trust) பெரும் நிதிச் சுமைகளுக்கு இடையில் நூலகத்தைப் பராமரித்து வருகிறது.\"\n\n\n"}
{"id": "254878", "url": "https://ta.wikipedia.org/wiki?curid=254878", "title": "ம. இரா. சம்புநாதன்", "text": "ம. இரா. சம்புநாதன்\n\nமணக்கால் இராமசாமி சம்புநாதன் என்னும் எம். ஆர். ஜம்புநாதன் (ஆகத்து 23, 1896 - 1974) ஒரு பன்மொழி அறிஞர், மொழிபெயர்ப்பாளர், சாதிய எதிர்ப்புச் செயற்பாட்டாளர். தமிழ், ஆங்கிலம், சமசுகிருதம், இந்தி ஆகிய மொழிகளை அறிந்தவர். வடமொழி மறைகள் நான்கையும் தமிழில் மொழிபெயர்த்தவர். மும்பையில் வாழும் தமிழர்களுக்காக அங்கு நகராட்சி தமிழ் தொடக்கப் பள்ளியைத் தொடங்கக் காரணமாக இருந்தவர். இவர் 16 தமிழ் நூல்களையும் 3 ஆங்கில நூல்களையும் எழுதியுள்ளார்.\n\nSection::::பிறப்பு.\nம. இரா. சம்புநாதன் திருச்சிராப்பள்ளி மாவட்டத்தில் உள்ள மணக்கால் என்னும் ஊரில் வாழ்ந்த இராமசுவாமி கவனகர் – இலட்சுமி அம்மாள் இணையருக்கு மகனாக 1896 – ஆகத்து – 23 ஆம் நாள் பிறந்தார். சாந்தி என்பவரை மணந்தார்.\n\nSection::::படைப்புகள்.\nம. இரா. சம்புநாதன் இளமையிலேயே மும்பை நகரில் குடியேறிவிட்டார். இதனால் அவருக்கு தயானந்த சரசுவதி தொடங்கிய ஆரிய சமாசம்|ஆரிய சமாசத்தோடு தொடர்பு ஏற்பட்டது. எனவே வடமொழியில் உள்ள நான்மறைகளும் சாதிகளைக் கடந்து அனைவருக்கும் படிக்கக் கிடைக்க வேண்டும் என விழைந்தார். எனவே அவற்றையும் அவற்றோடு தொடர்புடைய வடமொழிகள் நூல்களையும் மொழிபெயர்க்கும் பணியில் ஈடுபட்டார். இவர் தமிழில் 16 நூல்களையும், ஆங்கிலத்தில் மூன்று நூல்களையும் படைத்திருக்கிறார். அவற்றை ஜம்புநாத புஸ்தகசாலை என்னும் தன்னுடைய சொந்த பதிப்பகத்தின் வழியாக வெளியிட்டார். அவை வருமாறு:\n\nSection::::தமிழ்ப் பள்ளி.\nநெடுங்காலம் மும்பையில் வாழ்ந்த ம. இரா. சம்புநாதன், அங்கு தமிழர்கள் வாழும் பகுதியில் தமிழ்த் தொடக்கப் பள்ளியை மும்பை நகராட்சி தொடங்குவதற்குக் காரணமாக இருந்தார்.\n\nSection::::மறைவு.\nம. இரா. சம்புநாதன் 1974 ஆம் ஆண்டு, தனது எழுபத்தியெட்டாம் அகவையில் மும்பை நகரில் காலமானார்.\n"}
{"id": "254883", "url": "https://ta.wikipedia.org/wiki?curid=254883", "title": "முக்கூற்று ஏரணத் தொடரி", "text": "முக்கூற்று ஏரணத் தொடரி\n\nமுக்கூற்று ஏரணத் தொடரி அல்லது தொடர் வாதமுறை விவாதம் (\"Polysyllogism\"; செயல் உச்சம், பல் முதற்கோள் முக்கூற்று ஏரணம் அல்லது தொடர் வாதமுறை எனவும் அழைக்கப்படும்) என்பது முக்கூற்று ஏரணத்தின் வரிசையை ஒன்றாக உருவாக்கும் கூற்றினுடைய எண்ணிக்கைத் தொடர் ஆகும். இது ஒவ்வொரு முக்கூற்று ஏரணத்தினதும் முடிவாகவும், அடுத்த கூற்றுடன் ஒன்றாகவும், அடுத்த முதற்கோள் என தொடர்ந்து செல்லும்.\n\nSection::::உதாரணம்.\nமுக்கூற்று ஏரணத் தொடரிக்கான ஓர் உதாரணம்:\n\nமழை பெய்கிறது.\nமழை பெய்யும்போது நாம் வெளியே சென்றால், நாம் நனைந்து விடுவோம்.\nநாம் நனைந்தால், நமக்குத் தடிமன் பிடித்துவிடும்.\nஆகவே, நாம் வெளியே சென்றால், நமக்குத் தடிமன் பிடித்துவிடும்.\n\nபுதிய முக்கூற்று ஏரணங்களில் பின்வருமாறு அமையும்:\n\nமழை பெய்கிறது.\nமழை பெய்யும்போது நாம் வெளியே சென்றால், நாம் நனைந்து விடுவோம்.\nஆகவே, நாம் வெளியே சென்றால், நாம் நனைந்து விடுவோம்.\n\nநாம் வெளியே சென்றால், நாம் நனைந்து விடுவோம்.\nநாம் நனைந்தால், நமக்குத் தடிமன் பிடித்துவிடும்.\nஆகவே, நாம் வெளியே சென்றால், நமக்குத் தடிமன் பிடித்துவிடும்.\n\nSection::::தொடர் வாதமுறை.\nதொடர் வாதமுறை (\"sorites\") என்பது முக்கூற்று ஏரணத் தொடரியின் குறிப்பிட்ட வகையாகும். இதில் ஒவ்வொரு கூற்றின் பயனிலை அடுத்த முதற்கோளுக்கான விடயமாக அமையும். உதாரணம்:\n\nஎல்லாச் சிங்களும் பெரும் பூனைகளாகும்.\nஎல்லாப் பெரும் பூனைகளும் கொன்றுண்ணிகளாகும்.\nஎல்லாக் கொன்றுண்ணிகளும் ஊனுண்ணிகளாகும்.\nஆகவே, எல்லாச் சிங்களும் ஊனுண்ணிகளாகும்.\n"}
{"id": "254886", "url": "https://ta.wikipedia.org/wiki?curid=254886", "title": "செருமேனியம்((IV) நைட்ரைடு", "text": "செருமேனியம்((IV) நைட்ரைடு\n\nசெருமேனியம்((IV) நைட்ரைடு என்பது GeN என்ற மூலக்கூற்று வாய்ப்பாடுடன் கூடிய ஒரு கனிம வேதியியல் சேர்மமாகும். செருமானியமும் அமோனியாவும் வினைபுரிவதால் இச்சேர்மம் உண்டாகிறது.\n"}
{"id": "254894", "url": "https://ta.wikipedia.org/wiki?curid=254894", "title": "அலுமினியம் ஓரையோடைடு", "text": "அலுமினியம் ஓரையோடைடு\n\nஅலுமினியம் ஓரையோடைடு \"(Aluminium monoiodide)\" என்பது AlI என்ற மூலக்கூற்று வாய்ப்பாடுடன் கூடிய ஒரு கனிமவேதியியல் சேர்மமாகும். மாற்றத்தடுப்பு:\nகாரணமாக அறை வெப்பநிலையில் இச்சேர்மம் நிலைப்புத் தன்மையற்று இருக்கிறது.\n\nமூவெத்திலமீனுடன் சேர்ந்து AlI(NEt) என்ற கூட்டுவிளை பொருளைத் தருகிறது.\n"}
{"id": "254903", "url": "https://ta.wikipedia.org/wiki?curid=254903", "title": "தோரியம்(IV) அயோடைடு", "text": "தோரியம்(IV) அயோடைடு\n\nதோரியம்(IV) அயோடைடு (\"thorium(IV) iodide\") என்பது ThI என்ற மூலக்கூற்று வாய்ப்பாடுடன் கூடிய ஒரு கனிம வேதியியல் சேர்மமாகும் தோரியம் மற்றும் அயோடின் தனிமங்கள் சேர்ந்து இச்சேர்மம் உருவாகிறது. தோரியத்தின் அறியப்பட்டுள்ள மூன்று அயோடைடு சேர்மங்களில் இதுவும் ஒன்றாகும். தோரியம்(II) அயோடைடு மற்றும் தோரியம்(III) அயோடைடு என்பன மற்ற இரண்டு அயோடைடுகளாகும். இச்சேர்மத்தின் உருகுநிலை 570 பாகை செல்சியசு மற்றும் இதன் கொதிநிலை 837 பாகை செல்சியசு ஆகும். \n\nSection::::மேற்கோள்கள்.\n \n"}
{"id": "254913", "url": "https://ta.wikipedia.org/wiki?curid=254913", "title": "இருபோரான் நாற்புளோரைடு", "text": "இருபோரான் நாற்புளோரைடு\n\nஇருபோரான் நாற்புளோரைடு \"(Diboron tetrafluoride)\" என்பது BF என்ற மூலக்கூற்று வாய்ப்பாடுடன் கூடிய ஒரு கனிம வேதியியல் சேர்மமாகும். நிறமற்ற வாயுவான இதை, போரான் ஒரு புளோரைடை போரான் முப்புளோரைடுடன் சேர்த்து குறைவான வெப்பநிலையில் வினைபுரியச் செய்வதன் மூலம் தயாரிக்கலாம். வினையின் போது உயர் பல்லுறுப்பிகள் தோன்றாதவாறு கவனத்துடன் செயல்பட வேண்டும்\n\n\n"}
{"id": "254915", "url": "https://ta.wikipedia.org/wiki?curid=254915", "title": "ஏல்-பாப் வால்வெள்ளி", "text": "ஏல்-பாப் வால்வெள்ளி\n\nஏல்-பாப் வால்வெள்ளி அல்லது ஹேல்-பொப் வால்வெள்ளி (\"Comet Hale-Bopp\"; C/1995 O1) என்பது 20ம் நூற்றாண்டில் பரவலாக பல ஆண்டுகளாக வானில் பார்க்கப்பட்ட ஒரு வெளிச்சமான வால்வெள்ளி ஆகும். இது கிட்டத்தட்ட 18 மாதங்களுக்கு வானில் வெற்றுக் கண்களுக்குத் தெரிந்தது. கடந்த பல பத்தாண்டுகளுக்கு மேலாக இவ்வளவு பொலிவான வால்வெள்ளியை யாரும் பார்த்த்தில்லை. இது வெற்றுக்கண்ணால் ஒரு திறந்த பதிவாக, 18& மாதங்களாக, முந்தைய 1811 பெரு வால்வெள்ளிப் பதிவினும் இருமடங்கு நேரம்வரை பார்க்கமுடிந்தது. இதற்கு முன்னர் 1811 இல் தெரிந்த பெரு வால்வெள்ளி 260 நாட்களே வெற்றுக் கண்களுக்குத் தெரிந்தது.\n\nஹேல்-பொப் 1995 சூலை 23 இல் சூரியனில் இருந்து நெடுந்தொலைவில் கண்டுபிடிக்கப்பட்டபோது சூரியனுக்குக் அருகாக வரும்போது இது மிகவும் வெளிச்சமாகத் தெரியலாம் என அன்றே எதிர்பார்க்கப்பட்டது. வால்வெள்ளிகளின் பொலிவைத் துல்லியமாகக் கணிப்பது அரிதே என்றாலும், 1997 ஏப்பிரல் 1-இல் கதிர் அண்மையை அடைந்தபோது இது எதிர்பார்ப்பையெல்லாம் மிஞ்சிவிட்டது. இது 1997இன் \"பெரு வால்வெள்ளி\" எனப் புகழப்பட்டது. இது சுற்றுப்பாதை வீச்சை 1997 ஏப்ரல் 1 இல் கடந்தது.\n\nSection::::கண்டுபிடிப்பு.\nஇந்த வால்வெள்ளி 1995 ஜூலை 23இல் தனித்தனியாக அமெரிக்கர்களான ஆலன் ஃஏல் (வானியலாளர்), தாம்சு பாப் ஆகிய இருவரால் கண்டுபிடிக்கப்பட்டது.\n\nஃஏல் பன்னூறு மணிக்கணக்காக வால்வெள்ளிகளைத் தேடிக் கொண்டிருந்துள்ளார். வெற்றி ஏதும் கிடைக்கவில்லை.என்றாலும் நியூ மெக்சிகோவில் நள்ளிரவில் தனது பயணத்தின்போது இந்த வால்வெள்ளியை பார்த்துள்ளார். அப்போது இதன் தோற்றப் பொலிவு 10.5 ஆக இருந்துள்ளது. இதைp பெரு விண்மீன்கொத்து M70அருகில் [[சகாரிட்டசு விண்மீன்திரளில் கண்டுள்ளார். ஃஏல் M70 அருகில் வேறு ஆழ்வான்பொருள் ஏதும் இல்லை என உறுதியானதும் புதிய வால்வெள்ளிகளின் நிரல்பட்டியலிலும் வானின் இப்பகுதியில் அறிந்த பொருள் ஏதும் இல்லை என்பதையும் உறுதிப்படுத்திக் கொண்டார். பிறகு இப்பொருள் விண்மீன்கள் பின்னணியில் சார்பியக்கம் கொண்டுள்ளதைக் கண்ணுற்றதால் [[வானியல் தொலைவரி மையக்குழும]]த்துக்குத் தன்கண்டுபிடிப்பை மின்னஞ்சல் செய்துள்ளார்.\n\nபாப்பிடம் அவருக்குச் சொந்தமான தொலைநோக்கி ஏதும் இல்லை. அவர் விண்மீன்திரள்களையும் பால்வெளிகளையும் நோக்க நண்பர்களுடன் அரிசோனாவில் உள்ள சுட்டேன்ஃபீல்டுக்குச் சென்றுள்ளார். அங்கு தற்செயலாக இந்த வால்வெள்ளியை நண்பரின் தொலைநோக்கிக் காட்சிவில்லை வழியாகக் காண நேர்ந்துள்ளது.அப்போதே அவர் தான் ஏதோ ஒரு புதிய பொருளைக் கண்டுள்ளோம் என உணரலானார் இவரும் ஃஏலைப் போலவே, M70 அருகில் வானின் அப்பகுதியில் வேறு ஆழ்வான்பொருள் ஏதும் இல்லை என்பதை விண்மீன் அட்டவணைகளில் இருந்து உறுதிப்படுத்திக் கொண்டதும் [[வெசுட்டர்ன் யூனியன்]] தொலைவரி வாயிலாக வானியல் தொலைவரி மையக் குழுமத்துக்குத் தகவல் அளித்து விழிப்புறுத்தியுள்ளார். அக்குழுமத்தை 1968இல் இருந்தே இயக்கிவந்த [[பிரையான் ஜி. மார்சுடென்]], \" இனிமேலும் யாராவது தொலைவரியேதும் அனுப்பாமல் இருக்கவேண்டும். இந்தத் தொலைவரி வருவதற்குள், ஃஏல் மூன்றுமுறை கண்டுபிடித்த வால்வெள்ளியின் விண்ணாயங்களோடு மின்னஞ்சல் செய்துவிட்டாரே” எனச் சொல்லிச் சிரித்துள்ளார்.\"\n\nமறுநாள் காலையில் இது புதிய வால்வெள்ளிதான் என்பது உறுதியாகியது. மேலும் C/1995 O1 எனவும் பெயரிடப்பட்ட்து. அதோடு இக்கண்டுபிடிப்பு பன்னாட்டு வானியல் ஒன்றியச் சுற்றறிக்கை 6187வழி அறிவிக்கப்பட்டுள்ளது.\n\nஇது பண்டைய எகிப்தியர்களால் [[பெப்பி]] பரோவா காலத்தில் (கிமு2332-2283) நோக்கப்பட்டதாக அறியப்படுகிறது. சக்காராவில் உள்ள பெப்பியின் கூம்புப் பட்டகத்தில் (கல்லறையில்) என்-மீன் (nhh-star) என்பது வானுலகில் பரோவாவுக்குத் துணையாக இருப்பதாக ஒரு உரை உள்ளது. \"\" என்ற அந்த சொற்றொடரின் பொருள் நீண்டமுடி என்பதாகும்.\n\nஇவ்வால்வெள்ளி கண்ணில் இருந்து மறைந்தாலும், தற்போதும் இது வானியலாளர்களால் தொடர்ந்து கண்காணிக்கப்படுகிறது. 2005 சனவரித் திங்களில் பெறப்பட்ட தரவுகளின்படி சூரியனில் இருந்து [[யுரேனசு|யுரேனசைவிட]] நெடுந்தொலைவில் [[பூமி]]யில் இருந்து 21 [[வானியல் அலகு|AU]] தொலைவில் ஏல்-பாப்பு (ஹேல்-பொப்) சென்று கொண்டிருப்பதாகத் தெரிவிக்கப்படுகிறது. ஆனாலும் பெரும் [[தொலைநோக்கி]]களைக் கொண்டு தற்போதும் அவதானிக்க முடிகிறது. பெரும் தொலைநோக்கிகளைக் கொண்டு [[2020]]ம் ஆண்டு வரையில் இதனை அவதானிக்க முடியும் என்றும் 4377 ஆம் ஆண்டில் இது மீண்டும் திரும்பும் எனவும் வானியலாளர்கள் கணக்கிட்டுள்ளனர்.\n\n\n\nSection::::வெளி இணைப்புகள்.\n[[பகுப்பு:வால்வெள்ளிகள்]]"}
{"id": "254917", "url": "https://ta.wikipedia.org/wiki?curid=254917", "title": "கலிங்கத்துப்பரணி", "text": "கலிங்கத்துப்பரணி\n\nகலிங்கத்துப்பரணி என்ற நூல் பரணி வகையைச் சார்ந்த சிற்றிலக்கியம் ஆகும். இந்நூல் இரண்டாம் குலோத்துங்க சோழனின் கலிங்கப் போர் வெற்றி குறித்துப் பாடப்பட்ட நூல் ஆகும். குலோத்துங்கனைப் பாட்டுடைத்தலைவனாகக் கொண்டது. அனந்தவர்மன் என்னும் வட கலிங்க மன்னன் திறை கொடாமலிருந்த பிழையின் காரணமாக முதலாம் குலோத்துங்க சோழனின் படைத்தலைவனும் அமைச்சனுமாயிருந்த கருணாகரத் தொண்டைமான் கி.பி. 1112 ஆம் ஆண்டில் போரில் வென்ற செய்தியே நூற்பொருள். இது செயங்கொண்டார் என்னும் புலவரால் இயற்றப்பட்டது. இவர் தீபங்குடியைச் சேர்ந்த அருகர் ஆவார். இந்நூலின் காப்புச் செய்யுளால் இவர் சைவ சமயத்தைச் சார்ந்தவர் என அறியலாம்.\n\n\nSection::::பெயர் முறை.\nபரணி நூல்களுக்குத் தோற்றவர் பெயரிலேயே தலைப்புத் தரும் வழமைக்கு ஏற்ப தோல்வியடைந்த கலிங்கத்தின் பெயரை வைத்து, இந்த நூல் \"கலிங்கத்துப் பரணி\" என அழைக்கப்படுவதாயிற்று.தமிழில் முதன் முதலில் எழுந்த பரணி நூல் கலிங்கத்துப் பரணியே ஆகும். இதுவே பிற்காலப் பரணி நூல்களுக்கு வழிகாட்டியாய் அமைந்த நூலாகும். இது கலித் தாழிசையாற் பாடப்பெற்றது. 599 தாழிசைகளை உடையது. காலம் (1078- 1118-குலோத்துங்க சோழன் காலம்) பதினோராம் நூற்றாண்டின் பிற்பகுதி.\nசமகாலப் புலவரான ஒட்டக்கூத்தர் இந்நூலைத் தென்தமிழ்த் தெய்வப்பரணி எனப் புகழ்ந்துள்ளார்.\n\nSection::::பரணி.\nபரணி என்பது போரில் ஆயிரம் யானைகளை வென்ற வீரனைப் பாடும் சிற்றிலக்கிய வகை ஆகும். போரிலிருந்து மீண்ட தலைமகன் பால் புலவியுற்ற தலைமகளது ஊடலைத் தீர்க்க புலவர்கள் வாயிலாவதும், புலவியாற்றிய பின்னர், தலைவன் சென்ற காட்டின் கொடுமையையும் தலைவனின் வீரத்தையும், அக்காட்டிலுள்ள பேய்கள் காளிக்குச் சொல்லுவதையும், காளி பேய்களுக்கு உரைப்பதையும் எடுத்துச் சொல்லும் வடிவுடன் பரணி நூலானது அமையும். பரணி நாளில் பேய்கள் கூடி நிணச்சோறு( இரத்தமும் இறைச்சியும் கலந்த உணவு) அட்டு ( சமைத்து) உண்டு மகிழ்ந்து ஆடிப்பாடிக் களித்து போரில் வென்ற மன்னரைப் புகழும் புகழ்ச்சியைக் கூறுவது. காளிக்குக் கூளிகள் கூறுவதாக அமைவது.\n\nSection::::நூலின் அமைப்பு முறை.\nகலிங்கத்துப்பரணியின் நூலமைப்பில் பின் வரும் பொருள்கள் விளக்கப்படுகின்றன.\nபோர்த்தலைவனாகிய குலோத்துங்கன் நெடிது நின்று ஆட்சி செய்ய வேண்டுமென கடவுளைத் துதித்துப் பாடப்படுகிறது.\nகலிங்கத்தின் மேல் படையெடுத்துச் சென்ற வீரர்கள் வருவதற்குக் கால தாமதம் ஆனதால் அதனைக் கண்டு மகளிர் ஊடல் கொண்டு கதவை அடைத்ததாகவும், அப்பெண்கள் மகிழுமாறும் ஊடல் நீங்கிக் கதவைத் திறக்குமாறும் செய்ய, தாம் வெற்றி பெற்ற கலிங்கப்போர் பற்றி கூறுவது போலவும் அமைந்தது.\nகலிங்கப் போர்க்களத்தில் நிணக்கூழ் சமைத்த பேய்களின் தலைவியாகிய காளி உறையும் இடமாகிய பாலயைச் சார்ந்த காட்டைப் பற்றிக் கூறுவது. இதில் பாலை நில வெம்மையின் கொடுமை சுவையுடன் கூறப்பட்டுள்ளது.\nகாளி உறையும் இடமாகிய காட்டில் நடுவண் அமைந்துள்ள காளிக் கோயிலைப் பற்றிக் கூறுவது. இதில் காளிக் கோயிலின் அடிப்படை(அடிவாரம், அஸ்திவாரம்) அமைத்தது, சுவர் அடுக்கியது, தூண் நிறுத்தியது முதலான செய்திகளைக் கூறுகிறது. குலோத்துங்கன் பல போர்க் களங்களில் பெற்ற வெற்றிச் சிறப்புகள் காட்டில் காணப்படும் பல வகைக் காட்சிகளோடு தொடர்புப் படுத்திக் கூறப்படுகிறது.\nகாளிக் கோயிலைப் பற்றிக் கூறியபின் காளியைப் பற்றிக் கூறுவது. காளியின் உறுப்புகள் பற்றியும், குலோத்துங்க சோழனின் புகழும் இடைஇடையே கூறப்படுகிறது.\nகாளியைச் சூழ்ந்திருக்கும் பேய்களின் இயல்புகள் கூறப்படுகிறது. பேய்களின் உறுப்பு நலங்கள் பற்றி நகைச் சுவையோடு விளக்கப்படுகிறது. சில பேய்களின் உறுப்பு நலங்கள் குறைந்து காணப்படுவதாகவும் , குலோத்துங்கனின் பல போர்க்கள வெற்றிகள் குறித்தும் கூறப்படுகிறது.\nபேய்கள் சூழ காளி அரசு வீற்றிருந்த அமயத்தே ( அவையில்) இமயத்திலிருந்து வந்த முது பேய் ஒன்று தான் கற்று வந்த இந்திர சாலங்களை(மாய வித்தைகள்)க் காட்டுவதாக நகைச்சுவையுடன் கூறப்படுகிறது.\nகுலோத்துங்கனின் குடியின் வரலாறு கூறப்படுகிறது. கரிகால் சோழன் தொடங்கி சோழ வரலாறு கூறப்படுகிறது\nபரணிப்போர் நிகழ்வதற்கான முற்குறிகளைப் பேய்கள் கண்டதகக் கூறுவது இப்பகுதி. பேய்களின் பசிக்கொடுமை, அப்பேய்களுக்கு ஏற்படும் சில நல்ல குறிகள், இமயத்தில் இருந்து பேய் தான் வந்த வழியில் கலிங்கத்தில் கண்ட தீக்குறிகள், இவைகளைக் கேட்டு கணிதப்பேய் கனவும் நனவும் கண்டு, குலோத்துங்கனால் பரணிப்போர் உண்டு எனக் கூறுவதும், பின்னர் நிகழப்போவதை முன்னறிவிப்பாகக் கூறும் முறையில் அமைக்கப்பட்டுள்ளது.\nகலிங்கப்போர்த் தலைவனான குலோத்துங்கன் சிறப்பை காளி பேய்களுக்குக் கூறுவது போல் அமைக்கப்பட்ட இப்பகுதியில் குலோத்துங்க சோழனின் பிறப்பு, வளர்ப்பு, இளவரசுப்பட்டம், முடி சூடியது முதலிய செய்திகள் விளக்கப்படுகிறது. சாளுக்கிய குலத்தில் பிறந்து தாய்க் குலமாம் சோழ குலத்து அரசுரிமை பெற்றது , இளவரசராய் இருந்த போது வட திசை நோக்கிப் போருக்கு எழுந்தது, சோழன் இறந்த சமயத்தில் சோழ நாட்டை நிலைபெறுத்தி முடிசூடியது , பெரு மன்னனாய் சிறப்புற ஆட்சி செய்தது, பாலாற்றங்கரைக்கு நால்வகைப் படையுடனும், தேவியருடனும், சிற்றரசர்கள் சூழவும் புறப்பட்ட சிறப்பு, தில்லையிலும், அதிகையிலும் தங்கிச் சென்று காஞ்சியை அடைந்தது ஆகிய செய்திகள் கூறப்பட்டுள்ளன.\nகாஞ்சியை அடைந்த குலோத்துங்கண் ஒரு சித்திரப் பந்தர் கீழ் அமைச்சர் முதலியோருடன் வீற்றிருந்த சிறப்பும் சிற்றாரசர்கள் பலரும் வந்து திறை செலுத்தியதும், திறை செலுத்தாத கலிங்க மன்னன் மேல் குலோத்துங்கனின் ஆனைப்படி கருணாகரத் தொண்டமான் நால்வகைப் படையுடன் போருக்கெழுந்த இயல்பும் கூறப்படுகிறது. பல ஆறுகளைக் கடந்து கலிங்கம் அடைந்ததும், கலிங்கத்தை எரிகொளுவி அழித்ததும், அது கண்ட கலிங்கமக்கள் அரசனிடம் முறையிட்டதும் , அவன் வெகுண்டெழுந்ததும், அமைச்சர் முதலானோர் அவனுக்கு அறவுரைப் பகர்ந்ததும், அதனை மதியாமல் கலிங்க மன்னன் போருக்குச் சென்றதுமான செய்திகள் விளக்கப்படுகிறது.\nகலிங்கப்பேய் காளிக்கு போரின் இயல்பை கூறுவதாக அமைந்தது. நால்வகைப் படையின் செயல்கள், தீவிரமான போர்முறை , கருணாகரன் தன் களிற்றை உந்தியதும் இரு பக்கப் படைகளும் ஒருவரை ஒருவர் பொருத செய்திகளும், இரு திறத்திலும் நால்வகைப் படைகளும் பல அழிந்ததும், போரின் கடுமைத் தாங்காமல் கலிங்க மன்னன் ஓடி ஒளிந்ததும், அவனைப் பற்றிக் கொணர தன் படைகளோடு ஒற்றர்களையும் கருணாகரத்தொண்டைமான் அனுப்பிய செய்தியும், கலிங்க வீரர்கள் ஒரு மலை உச்சியில் மறைந்து நிற்பதைப் பற்றி அறிந்ததும் அது மாலை வேளை ஆனதால் போரிடாமல், விடியும் வரை காத்துநின்று விடிந்த பின் கலிங்கரை அழித்ததும், கலிங்க வீரர்கள் உருக்குலைந்து நாற்புறமும் ஓடியதும், அங்கு தன் கவர்ந்த செல்வங்களுடன் குலோத்துங்கன் பால் சென்று பணிந்து நின்றதுமான செய்திகள் அழகுபடக் கூறப்பட்டுள்ளன.\nபோரைப் பற்றிச் சொல்லி முடித்த பேய் காளியைப் போர்க்களம் காணுமாறு அழைக்க காளி வந்து களத்தைக் கண்டு, அக்காட்சிகளைப் பேய்களுக்குக் காட்டுமாறு அமைந்துள்ளது. காட்சிகளைக் காட்டிய பின், நீராடி கூழட்டு உண்ணுமாறுபேய்களைப் பணிக்கிறாள் காளி. அங்கணமே பேய்கள் பல் துளக்கி, நீராடி கூழ் சமைத்து உண்ணும் இயல்பு கூறப்படுகிறது. பேய்கள் பாடும் வள்ளைப் பாட்டில் குலோத்துங்கனின் புகழ் பாடப்படுகிறது. முடிவில் பேய்கள் தங்களுக்கு பரணிக் கூழ் அளித்த குலோத்துங்கனை வாழ்த்துவதாக கலிங்கத்துப் பரணி முடிகிறது.\n\nSection::::அரசர் இயல்புகளும் அக்காலப் போர் முறைகளும்.\nஇந்நூலில் அக்கால அரசர் இயல்புகளும் அக்காலப் போர் முறைகளும் சமுதாய நிலைகளும் கூறப்பட்டுள்ளது.\n\n\n\n\n\n\n\nSection::::உசாத்துணை.\nவித்துவான் பெ. பழனிவேல் பிள்ளை அவர்கள் எழுதிய கலிங்கத்துப் பரணி. திருநெல்வேலித் தென்னிந்திய சைவ சித்தாந்த நூற்பதிப்புக் கழகம், லிமிடெட். - 1965\n"}
{"id": "254919", "url": "https://ta.wikipedia.org/wiki?curid=254919", "title": "முதல்வன் (திரைப்படம்)", "text": "முதல்வன் (திரைப்படம்)\n\nமுதல்வன் 1999 ஆம் ஆண்டு வெளிவந்த தமிழ்த் திரைப்படமாகும். ஷங்கர் இயக்கத்தில் வெளிவந்து மிகப் பெரும் வெற்றி பெற்ற இத்திரைப்படத்தில் அர்ஜூன், மனிஷா கொய்ராலா, சுஷ்மிதா சென், வடிவேல் மற்றும் பலரும் நடித்துள்ளனர். இதே திரைப்படம் டப்பிங்கில் தெலுங்கில் வெளிவந்தது. இத்திரைப்படம் ஹிந்தியில் நாயக் எனப் பெருமளவு செலவில் மறு தயாரிப்பு செய்யப்பட்டது.\nஇத் திரைப்படம் 2000ம் ஆண்டு தமிழில் சிறந்த திரைப்படத்துக்கான ஃபிலிம்பேர் விருது பெற்றது.\n"}
{"id": "254921", "url": "https://ta.wikipedia.org/wiki?curid=254921", "title": "வாலி (தமிழ்த்திரைப்படம்)", "text": "வாலி (தமிழ்த்திரைப்படம்)\n\nவாலி (1999) ஆம் ஆண்டு வெளிவந்த தமிழ்த் திரைப்படமாகும். படத்தில் கதாநாயகனாக அஜித் குமாரும் முக்கிய கதாப்பாத்திரத்தில் சிம்ரனும், ஜோதிகாவும் நடித்துள்ளனர். இந்தப் படத்தை எஸ். ஜே. சூர்யா இயக்கியுள்ளார். இத்திரைப்படத்திற்கு தேவா இசையமைத்துள்ளார். இதே திரைப்படம் கன்னடத்தில் மீள் உருவாக்கம் செய்யப்பட்டு தேவாவின் இசையமைப்பில் உருவாக்கப்பட்டு 2001 ஆம் ஆண்டு கர்நாடகத்தில் திரையிடப்பட்டு பெங்களூரில் 100 நாட்களுக்கு ஓடி சாதனைபடைத்த படம்.\n\nSection::::கதை.\nஇக்கதை இராமாயணத்தில் வரும் சுக்ரீவனின் சகோதரனான வாலியைப் சுக்ரீவனின் மனைவியை வைத்திருப்பது போன்றே இக்காலகட்டத்தில் நடக்கும் சம்பவங்களைப் பற்றியது. அஜித்குமார் நாயகனாகவும், வில்லனாகவும் இரட்டை வேடமேற்றுள்ளார். தேவாவும் சிவாவும் இரட்டைச் சகோதரர்கள். காது கேட்காதவரும் ஊமையுமான தேவா இவர்களில் மூத்தவர். தனது குறைபாடுகளை யாரும் கண்டுபிடிக்காதவாறு செய்வதில் இவர் அனைவரது பாராட்டுகளையும் பெறுவார். விளம்பர நிறுவனத்தில் தலைமைப் பீடத்தில் இருக்கும் தேவா ஒரு பொருளை ஆசைப்பட்டால் அப்பொருளை அடையாமல் விடமாட்டார். அச்சமயம் சிவா விரும்பிய பெண்ணான பிரியா மீது எதிர்பாராத வண்ணம் தேவாவுக்கு காதலிக்கிறார். பின்னர் தேவா தனது தம்பியும் அப்பெண்ணை காதலிப்பதனை அறிந்து கடுங்கோபம் கொள்கின்றார். பல சமயம் பிரியாவை தன் வசம் அடைய முனைந்தும் தோற்றுவிடுகின்றார். ஒரு சமயம் சிவா பணிவிடயமாக வெளியூர் செல்ல நேரிடுகின்றது. இச்சந்தர்ப்பத்தினைப் பயன்படுத்திக் கொள்ளும் தேவா பிரியாவிடம் தான் சிவா என நம்பவைத்து பிரியாவும் சிவாவும் தேனிலவிற்குச் சென்ற வீட்டிற்கு உள் நுழைகின்றார். இதனைத் தெரிந்துகொள்ளும் பிரியா எவ்வாறு தன்னைக் காப்பாற்றிக் கொள்கின்றார் என்பதே திரைக்கதை முடிவு.\n\n\n"}
{"id": "254924", "url": "https://ta.wikipedia.org/wiki?curid=254924", "title": "தாவர உடலமைப்பியல்", "text": "தாவர உடலமைப்பியல்\n\nதாவர உள்ளமைப்பியல் அல்லது தாவர உடலமைப்பியல் என்பது தாவரப்பகுதிகளை வெட்டி அவற்றின் உள்ளமைப்பை நுண்ணோக்கி மூலம் ஆய்வு செய்தலைக் குறிக்கும், ஒரு செல் தாவரங்கள் எளிமையான உடல் அமைப்பைக் கொண்டுள்ளன, இத்தகைய உயிரினங்களில் ஒரு தனி செல் வளர்ச்சி, உணவு தயாரித்தல். வளர்சிதைமாற்றம், இனப்பெருக்கம் முதலிய அனைத்து செயல்களையும் செய்து வாழ்க்கை சுழற்சியை நிறைவு செய்கிறது, முற்போக்கு பரிணாம வளர்ச்சியின் காரணமாக சிக்கலான உடல் அமைப்புடைய உயிரினங்கள் உருவாயின, மேம்பாடு அடைந்த தாவரங்களில் வேர், தண்டு. இலைகள் மற்றும் மலர்கள் அவற்றுக்குரிய பல்வேறு பணிகளை மேற்கொள்கின்றன. இந்த வேலை பங்கீட்டின் காரணமாக தாவரத்தின் செல்கள் வேறுபாடு அடைந்து பல்வேறு திசுக்களை உருவாக்கியுள்ளன,\n\nதாவரத்தின் உள்ளமைப்பை அறிவதன் மூலம் பல்வேறு திசுக்கைளைப் பற்றி அறிய முடிகிறது. புறஅமைப்பியன் அடிப்படையில். அமைப்பு மற்றும் செயல் ஆகியவற்றில் ஒத்துக் காணப்படுகின்ற செல்களால் ஆன ஒரு தொகுதி திசுவாகும். செயல் \nஅடிப்படையில், அமைப்பால் வேறுபட்டிருந்தாலும், ஒரு பொதுவான பணியை மேற்கொள்கிற பல்வேறு வகை செல்களின் தொகுதியானது திசுவாகும், செல்கள் ஒன்று சேர்ந்து பலவகைத் திசுக்களை உருவாக்குகின்றன. இரண்டு அல்லது அதற்கு மேற்பட்ட திசுக்கள் ஒன்று சேர்ந்து திசுத் தொகுப்புகளை உருவாக்குகின்றன, பல்வேறு திசுத்தொகுப்புகள் ஒன்று சேர்ந்து உறுப்புகளை உருவாக்குகின்றன. ஒவ்வொரு திசுவும் ஒரு குறிப்பிட்ட பணியை மேற்கொள்கிறது, திசுக்களை இருவகைகளாகப் பிரிக்கலாம் - ஆக்குத் திசுக்கள் மற்றும் நிலைத்த திசுக்கள்.\n\nSection::::காய்.\nகாய் என்பது பழம் கனிவதற்கு முந்தைய நிலை ஆகும். தாவரங்கள் தங்கள் இனத்தைப் பெருக்கும் வண்ணம் விதைகளை உருவாக்குகின்றன. இவ்விதைகள் பெரும்பாலும் பழத்தின் உள்ளே இருக்கின்றன. காய்கள் பெரும்பாலும் பச்சை நிறத்தில் இருக்கும்.\n\n"}
{"id": "254928", "url": "https://ta.wikipedia.org/wiki?curid=254928", "title": "சுண்டெலிக் கூண்டு", "text": "சுண்டெலிக் கூண்டு\n\nசுண்டெலிக் கூண்டு (Utricularia; Biovularia, யுட்ரிகுலோரியா; பயோவுலேரியா) என்பது ஊனுண்ணித் தாவரம் ஆகும். இது லண்டிபுளோரேசியே என்னும் குடும்பத்தைச் சேர்ந்தது. இச்செடிகளில் பூச்சிகளைப் பிடிப்பதற்குச் சுண்டெலிக் கூண்டு போன்ற பொறிகள் உள்ளன. யுட்ரிகுலோரியா மிகச் சிறிய செடியாகும். இச்செடிகள் உலகம் முழுதும் சுமார் 200 வகைகளாகக் காணப்படுகிறாது. இந்தியாவில் மட்டும் 34 வகைகளும், தமிழ் நாட்டில் 17 வகைச் செடிகளும் உள்ளன.\n\nSection::::இருப்பிடம்.\nஇவைகள் ஒரு பருவச் செடியாகவும், பல பருவச் செடியாகவும் வளர்கின்றன. இச்செடிகள் தரையிலும், சில மரத்தின் பட்டையிலும், மற்ற பிற செடிகள் யாவும் தேக்கமாயிருக்கும் தண்ணீரிலும், சில தண்ணீர் ஓடிக்கொண்டிருக்கும் கற்பாறைகள் மீதும், மற்றும் சில சேற்றிலும் இருக்கும்.\n\nSection::::அமைப்பு.\nசுண்டெலிக்கூண்டு செடியில் வேர் கிடையாது. வேர் போன்று இருப்பவை இதன் இலைகளாகும். பூங்கொத்தைத் தாங்கும் பாகம் தவிர மற்ற பாகங்கள் தண்ணீர் மட்டத்தின் கீழேயேயிருக்கும். இலைகள் மிகவும் நுண்ணியதாக பிரிந்து இருக்கும். இந்த இலைகளுடன் கூடவே சிறு சிறு முட்டைகள் போன்ற பைகள் சிறிய காம்புடன் இணைந்து இருக்கும். இந்தப் பைகள் 0.3 மி.மீ முதல் 5 மி. மீ வரை விட்டம் கொண்டவை. இவைகளே பூச்சிகளைப் பிடிக்கப் பயன்படும் கருவிகளாகும். முட்டை போன்ற பைகளைக் கிழித்து நுண்ணோக்கி வழியே பார்த்தால் உள்ளே சிறு சிறு பூச்சிகள் அழுகிக் கொண்டிருப்பதைக் காணலாம். பூச்சிகள் அழுகும் போது உண்டாகும் பொருள்களை உணவுப்பொருள்களாக இந்தச்செடி பயன்படுத்துகிறது.\n\nஇந்தப் பைகளின் பயனை முதன் முதலாக கண்டுபிடித்தவர் சார்லஸ் டார்வின் ஆவார். இதற்கு முன் இந்தப் பைகள், செடியானது தண்ணீரில் மூழ்காமல் மிதக்கப் பயன்படும் மிதவையாக இருக்கலாம் என்று நினைத்திருந்தனர்.\n\nஇந்தச் செடியால் பிடிக்கப்படும் பூச்சிகளில் கொசுவின் லார்வா, நீர்த்தெள்ளு ஆகியவை சிலவாகும். ஒவ்வொரு பையும் கிட்டத்தட்ட முட்டை வடிவமாக இருக்கும். ஒருபுறம் தட்டையாக இருக்கும். இந்தத் தட்டையான பக்கத்தில் உள்ளே செல்ல ஒரு வழி இருக்கும் வழியை மறைத்தவாறு ஒரு கதவு போன்ற அமைப்பு உள்ளது. இது உட்புறமாகத் திறக்கும் \"கீல்\" வடிவ அமைப்பு கொண்டது. சாதரணமாக இந்தக் கதவு மூடியே இருக்கும். பையினுள் சிக்கிய பூச்சி கதவைத் திறந்துகொண்டு வெளியே வர முடியாது. கதவின் ஒருபுறம் அகலமாகவும், மற்றொரு புறம் குறுகியும் இருக்கும். அகலமாயிருக்கும் பாகத்தில்தான் \" கீல் அமைந்திருக்கும். கதவின் வெளிப்புறத்தில் குறுகிய ஓரத்தில் அகன்ற ஓரத்தை நோக்கியவாறு 4 அல்லது 6 அல்லது அதற்கு மேலும் மெல்லிய முடிகள் அமைந்திருக்கும். இதைத் தவிர தட்டையான பாகத்தின் விளிம்பில் அகன்ற ஓரத்தில் அதாவது கதவின் கீல் அமைந்திருக்கும் பக்கத்தில் இரு பெரிய உணர்வுக் கொம்புகள் அமைந்திருக்கும்.\n\nSection::::பூச்சிகளைப் பிடித்தல்.\nஇவற்றின் பைகள் இரண்டு வித நிலையில் இருக்கும். ஒரு நிலையில் பைகளின் பக்கங்கள் உட்புறமாக இழுக்கப்பட்டு வளைந்து காணப்படும். மற்றொரு நிலையில் பைகளின் பக்கங்கள் வெளிப்புறமாக வளைந்து காணப்படும். உட்புறமாக வளைந்து காணப்படுவதே பூச்சிகளைப் பிடிக்கத் தாயாரான நிலையாகும். அப்போது பையின் உட்புறத்திலுள்ள நீரின் அழுத்தம் வெளியிலுள்ளதைக் காட்டிலும் குறைவாக இருக்கும். வெளியிலுள்ள நீர் உள்ளே நுழையாத வண்ணம் கதவு நுட்பமாக வாயிலில் பொருத்தப்பட்டிருக்கும். பையின் வாயிற்படி அருகில் தேன்போன்று இனிப்பான பசை சுரக்கிறது. இதனால் பூச்சிகள் கவரப்பட்டு வாய்ப்பகுதி அருகில் செல்கிறது. இந்த நிலையில் கதவின் வெளிப்புறத்திலுள்ள முடிகள் பூச்சிகளின் இயக்கத்தால் அசைக்கப்படும். இதனால் கதவு வெளியிலிருக்கும் தன்ணீரின் அமுக்கத்தைத் தாங்காமல் சட்டென்று உட்புறமாகத் திறந்துகொள்கிறது. அப்போது தண்ணீர் வேகமாக உள்ளே உறிஞ்சப்படுகிறது. தண்ணீருடன் வெளியிலுள்ள பூச்சியும் உறிஞ்சப்படும். கதவு பழையபடி மூடிக் கொள்ளும். பிறகு பூச்சிகள் வெளியே வர முடியாமல் உள்ளேயே இறந்து போகிறது. பைகளின் பக்கங்கள் இப்போது வெளிப்புறமாக வளைந்து காணப்படும். இந்த நிலைகளில் பைகளால் பூச்சிகளைப் பிடிக்க முடியாது.\n\nSection::::செரிமானம்.\nபூச்சி உள்ளே சென்ற பிறகு பையில் முன்பை விட அழுத்தம் அதிகமாகிறது. இதனால் பையின் கதவு வெளிநோக்கி மூடிக் கொள்கிறாது. குறைந்த அளவு 30 நிமிடத்திலிருந்து 3 நாட்கள் ஆன பிறகே மறுபடியும் பூச்சிகளைப் பிடிக்க முடியும். இந்த நேரத்தில் பையினுள் உள்சுவரில் உள்ள தண்ணீர் உறிஞ்சும் சுரப்பிகளால் கொஞ்சம் கொஞ்சமாக தண்ணீர் உறிஞ்சி வெளியேற்றப்படுகிறது. இதன் மூலம் 90% நீர் வெளியேற்றப்படுகிறது. இதன் பிறகு நைட்ரேட்டு மற்றும் புரதப் பொருள்கள் சீரண சுரப்பிகளால் உறிஞ்சப்படுகிறது. நீர் வெளியேறிய பின் பையின் அழுத்தம் மெதுவாகக் குறைந்து மீண்டும் பூச்சிகளைப் பிடிக்கத் தயாராகிறது. பையின் கதவு உள்நோக்கித் திறப்பது 0.0015 வினாடி வேகத்தில் நடைபெறுகிறது. இதனால் வெளியே உள்ள பூச்சி தப்பிக்க முடியாமல் பையினுள் செல்கிறது. பூச்சிகள் வந்து பொறியில் சிக்கும் வரை செடிகள் காத்திருப்பதில்லை. பூச்சிகள் பைகளின் அருகில் நீந்திக் கொண்டிருந்தால் கூட அவை பைகளின் உள்ளே உறிஞ்சப்படுகிறது. கொசுவின் புழுப்பருவங்களை இச்செடிகள் பிடிப்பதால் கொசுத் தொந்தரவைக் குறைக்க இந்தப் புழுக்கள் வளரும் தண்ணீர் தேக்கங்களில் இச்செடிகளை வளர்க்க ஆலோசனை கூறுகிறார்கள்.\n\nSection::::உசாத்துணை.\nஏற்காடு இளங்கோ. 'அதிசயத் தாவரங்கள் ', அறிவியல் வெளியீடு. 2002.\n"}
{"id": "254934", "url": "https://ta.wikipedia.org/wiki?curid=254934", "title": "தேயியா", "text": "தேயியா\n\nதேயியா (\"theia\") என்பது ஏறத்தாழ 4.533 பில்லியன் ஆண்டுகளுக்கு முன்ஆதிகால சூரியக் குடும்பத்தில் இருந்தாகக் கருதப்படும் ஒரு கோள் ஆகும், உலகம் முழுதும் ஏற்றுக்கொள்ளப்பட்ட பெருந்தாக்க விதியின்படி (giant impact) இந்த கோள் ஆதிகாலப் புவியுடன் மோதியுள்ளது. இது தோரயமாக செவ்வாய் கோளின் அளவுடையது; இந்த கோள் புவியை மேலோட்டமாகத்தான் மோதியது ஆனால் இது முழுவதும் மோதி இருந்தால் புவியைச் சிதைத்திருக்கும். தேயியா புவியை மோதிய போது உண்டான சிதைந்த பொருள்கள் இனைந்து தான் நிலா உருவானது. முதலில் இரண்டு நிலாக்கள் உருவானதாகவும் பின் அவை இரண்டும் இனைந்து நாம் இப்போது பார்க்கும் நிலா உருவானது என விஞ்ஞானிகள் கருதுகிறார்கள்.மேலும் சிலர் தேயியாவின் கருவப்பகுதி புவியின் கருவப்பகுதியுடன் இனைந்து விட்டதாக கருதுகிறார்கள் அதனால் தான் புவியின் கருவம் நம் எதிர்பார்த்ததை விட பெரியதாக இருப்பதாக கருதுகிறார்கள்.\n\nSection::::பெயர்க்காரணம்.\nதேயியா என்பது கிரேக்க நிலவின் கடவுள் பெயர். தேயியா புவியின் மோதி நிலவு தோன்றியதாக கருத்து நிலவுவதால் அதற்கு இப்பெயர் வழங்கப்பெற்றது.\n"}
{"id": "254942", "url": "https://ta.wikipedia.org/wiki?curid=254942", "title": "அ. செ. இப்ராகிம் இராவுத்தர்", "text": "அ. செ. இப்ராகிம் இராவுத்தர்\n\nஅ. செ. இப்ராகிம் இராவுத்தர் (\"A. S. Ibrahim Rowther\") மதுரையைச் சேர்ந்த தமிழ்த் திரைப்படத் தயாரிப்பாளர் ஆவார். கேப்டன் பிரபாகரன், புலன்விசாரணை , உழவன் மகன், தாலாட்டுப் பாடவா உட்பட 28 திரைப்படங்களைத் தயாரித்துள்ளார். நடிகர் விஜயகாந்த்தின் திரை அறிமுகத்திற்கு முதன்மை காரணமாக இருந்தார். நெருங்கிய நண்பர்களாக இருவரும் திகழ்ந்தனர். பல புதிய இயக்குநர்களை அறிமுகப்படுத்தியதற்காகவும் ஊக்குவித்ததற்காகவும் அறியப்படுகின்றார்.\n\nதமது 63ஆவது அகவையில் உடல்நலக்கேடால் மருத்துவமனையில் சிகிச்சை பெற்றுவந்த இராவுத்தர் சூலை 22, 2015 அன்று மரணமடைந்தார்.\n"}
{"id": "254963", "url": "https://ta.wikipedia.org/wiki?curid=254963", "title": "சாகித்திய அகாதமி", "text": "சாகித்திய அகாதமி\n\nசாகித்திய அகாதமி (Sahitya Akademi) (साहित्य अकादमी), இந்திய மொழிகளின் இலக்கிய வளர்ச்சிக்கான அமைப்பாகும்.இந்நிறுவனம் இந்திய மொழிகளின் இலக்கியமும், இலக்கியம் சார்ந்த நடவடிக்கைகளையும் ஒருங்கிணைத்து மேம்படுத்தும் நோக்கத்துடன் இந்திய அரசின் ஆதரவுடன், தன்னாட்சி அமைப்பாக 12 மார்ச் 1954 அன்று, இரவீந்திர பவன், தில்லியில் துவக்கப்பட்டது. வெளிநாட்டு மற்றும் இந்திய மொழிகளில் வெளிவரும் சிறந்த இலக்கியப் படைப்புகளை பிற இந்திய மொழிகளில் மொழிபெயர்த்து வெளியிடுவது, இந்திய மொழிகளில் வெளியான சிறந்த படைப்புகளுக்கு ஆண்டு தோறும் ரொக்கப் பரிசுடன் கூடிய விருது அளித்து ஊக்கப்படுத்துவது, சிறுவர் இலக்கியங்களையும், சிறுபான்மையினர் பேசும் மொழிகளை ஊக்கப்படுத்துவது போன்ற பல பணிகளை செய்து வருகிறது சாகித்ய அகாதமி நிறுவனம்.\nசாகித்திய அகாதமியின் மண்டல அலுவலகங்கள், பெங்களூரு, சென்னை, மும்பை மற்றும் அகர்தலாவில் அமைந்துள்ளன. \n\nSection::::வழங்கும் விருதுகள்.\nSection::::சாகித்திய அகாதமி விருது.\nஇந்திய அரசால் அங்கீகரிப்பட்ட 24 மொழிகளில், சாகித்ய அகாதமி விருதுக்குத் தேர்வு செய்யப்படும் நூலினை எழுதிய நூலாசிரியருக்கு தற்போது சாகித்திய அகாதமி விருதுடன் ரூபாய் ஒரு இலட்சம் பரிசாக வழங்கப்படுகிறது. \n\nSection::::பாஷா சம்மான் விருது.\nஇந்தியாவில் அருகி வரும் சிறுபான்மையினர் பேசும் மொழிகளை அழிவின் விளிம்பிலிருந்து காக்க, 1996ஆம் ஆண்டு முதல் சிறுபான்மையின மக்கள் பேசும் மொழிகளில் படைக்கப்படும் நூல்களுக்கும், மொழி மற்றும் இலக்கியப் பணிகளுக்கும் ஆண்டு தோறும் சிறந்த எழுத்தாளர்களுக்கு ஒரு இலட்சம் ரூபாய் பரிசுடன் கூடிய பாஷா சம்மான் விருது\" வழங்கப்படுகிறது.\nதமிழ்நாட்டில் வாழும் சௌராட்டிரர் இன மக்கள் பேசும் சௌராஷ்டிர மொழி மற்றும் இலக்கிய பணியை பாராட்டி, எழுத்தாளர்களான கே. ஆர். சேதுராமன் மற்றும் தாடா. சுப்பிரமணியன் ஆகிய இருவருக்கும் கூட்டாக பாஷா சம்மான் விருது 2006ஆம் ஆண்டில் வழங்கப்பட்டது. \n\nSection::::மொழி பெயர்ப்பு நூலுக்கான விருது.\n1989ஆம் ஆண்டு முதல் அங்கீகரிகரிப்பட்ட 24 இந்திய மொழிகளில் மொழி பெயர்க்கப்படும் மிகச் சிறந்த மொழிபெயர்ப்பு நூலுக்கு ரொக்கப் பரிசுகள் வழங்கப்படுகிறது. 2009ஆம் ஆண்டு முதல் ரொக்கப்பரிசு ரூபாய் 50, 000/-ஆக உயர்த்தப்பட்டுள்ளது. 2014 ஆண்டு முடிய 25 தமிழக எழுத்தாளர்கள், தமிழில் சிறந்த மொழிபெயர்ப்பு நூல்களுக்கு சாகித்திய அகாதமி விருது பெற்றுள்ளனர்.\n\nSection::::சிறுவர் இலக்கிய விருது (BAL SAHITYA PURASKAR).\nசிறுவர்களுக்கான சிறுகதைகள், கதைகள், புதினங்கள் மற்றும் கவிதைகளுக்கு பால சாகித்திய புரஸ்கார் விருது 2010ஆண்டு முதல் வழங்கப்படுகிறது. இந்திய மொழிகளில் வெளி்யாகும் சிறந்த சிறுவர் நூல்களுக்கு 2010ஆண்டு முதல் 2015முடிய, சிறுவர் இலக்கியத்திற்கான விருதினனை இது வரை ஆறு எழுத்தாளர்கள் வென்றுள்ளனர். \n\nSection::::இளைஞர் (இலக்கிய) விருது (YUVA PURASKAR).\nசனவரி மாதம் முதல் நாளன்று 35 வயதும் அதற்குட்பட்ட இளைஞர்களின் சிறந்த மொழி பெயர்ப்பு நூல்கள், கதைகள், புதினங்கள் மற்றும் கவிதைகள் போன்ற இலக்கியப் படைப்புகளுக்கு 2011ஆம் ஆண்டு முதல் யுவ புரஸ்கார் விருது ரொக்கத்துடன் வழங்கப்படுகிறது. தமிழ்நாட்டில் 2015ஆம் ஆண்டு முடிய ஐந்து இளைஞர்கள் \"யுவ புரஸ்கார் விருதை\" வென்றுள்ளனர். \n\nSection::::நூலகம்.\nஇந்திய அரசால் அங்கீகரிப்பட்ட 24 மொழிகளில் உள்ள இலக்கியம் மற்றும் இலக்கியம் சார்ந்த நூல்களுடன் மிகப் பெரிய நூலகம் கொண்டுள்ளது. மேலும் பன்னாட்டு இலக்கிய நூல்களையும் கொண்டுள்ளது. \n\nSection::::வெளியீடுகள்.\nமிகச் சிறந்த இலக்கியம், புதினங்கள், கவிதை நூல்களை அனைத்து இந்திய மொழிகளில் மொழிபெயர்த்து வெளியிடுகிறது.\n\n\n"}
{"id": "254964", "url": "https://ta.wikipedia.org/wiki?curid=254964", "title": "சாகித்திய அகாதமியின் பாஷா சம்மான் விருது", "text": "சாகித்திய அகாதமியின் பாஷா சம்மான் விருது\n\nசாகித்திய அகாதமியின் பாஷா சம்மான் விருது (Bhasha Samman), இந்திய அரசின் அங்கீகாரம் பெற்ற 24 மொழிகள் தவிர பிற இந்திய மொழிகளின் அறிஞர்கள், எழுத்தாளர்கள், மொழி பெயர்ப்பாளர்கள் மற்றும் அமைப்பளர்களை ஊக்குவிக்கும் பொருட்டு 1996-ஆம் ஆண்டு முதல் பதக்கம் மற்றும் ரூபாய் 25,000 ரொக்கப் பணத்துடன் பாஷா சம்மான் விருது சாகித்திய அகாதமி வழங்கி கௌரவிக்கிறது.\n\n2009-ஆண்டு முதல் பதக்கத்துடன் ரொக்கப் பணம் ஒரு இலட்சம் ரூபாய் வழங்கப்படுகிறது.\nபாஷா சம்மான் விருது ஆண்டு தோறும் அங்கீகாரம் பெறாத இந்திய மொழிகள் பேசும் மூன்று முதல் நான்கு நபர்களுக்கு வழங்கப்படுகிறது.\n\nSection::::சௌராஷ்டிர மொழிக்கான விருதை பெற்றவர்கள்.\nதமிழ்நாட்டில் சிறுபான்மையினரான சௌராட்டிரர்கள் பேசும் சௌராஷ்டிர மொழி மற்றும் இலக்கிய மேம்பாட்டிற்காக உழைத்த கே. ஆர். சேதுராமன் மற்றும் தாடா. சுப்பிரமணியன் ஆகிய எழுத்தாளர்களுக்கு கூட்டாக 2006ஆம் ஆண்டில் பாஷா சம்மான் (Bhasha Samman) விருது வழங்கப்பட்டுள்ளது.\n\n2015ல் இதே விருதை டி. எஸ். சரோஜா சுந்தரராஜன் மற்றும் டி. ஆர். தாமோதரன் கூட்டாகப் பெற்றனர். \n\n"}
{"id": "254971", "url": "https://ta.wikipedia.org/wiki?curid=254971", "title": "லால்குவா வட்டம்", "text": "லால்குவா வட்டம்\n\nலால்குவா வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் லால்குவா சட்டமன்றத் தொகுதியிலும், நைனித்தால் - உதம் சிங் நகர் மக்களவைத் தொகுதியிலும் சேர்க்கப்பட்டுள்ளது.\n\nSection::::மக்கள்தொகை விவரங்கள்.\nஇந்த வட்டத்திற்கான மக்கள் தொகை விவரங்கள்:\n\n"}
{"id": "254973", "url": "https://ta.wikipedia.org/wiki?curid=254973", "title": "ஹல்துவானி வட்டம்", "text": "ஹல்துவானி வட்டம்\n\nஹல்துவானி வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டத்தில் உள்ள சில ஊர்கள் லால்குவா சட்டமன்றத் தொகுதியிலும், சில ஊர்கள் ஹல்துவானி சட்டமன்றத் தொகுதியிலும், சில ஊர்கள் காலாடூகி சட்டமன்றத் தொகுதியிலும் சேர்க்கப்பட்டுள்ளன.\n\nSection::::மக்கள்தொகை விவரங்கள்.\nஇந்த வட்டத்திற்கான மக்கள் தொகை விவரங்கள்:\n\n"}
{"id": "254975", "url": "https://ta.wikipedia.org/wiki?curid=254975", "title": "நைனித்தால் வட்டம்", "text": "நைனித்தால் வட்டம்\n\nநைனித்தால் வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டத்தில் உள்ள சில ஊர்கள் பீம்தால் சட்டமன்றத் தொகுதியிலும், சில ஊர்கள் நைனித்தால் சட்டமன்றத் தொகுதியிலும் சேர்க்கப்பட்டுள்ளன.\n\nSection::::மக்கள்தொகை விவரங்கள்.\nஇந்த வட்டத்திற்கான மக்கள் தொகை விவரங்கள்:\n\n"}
{"id": "254981", "url": "https://ta.wikipedia.org/wiki?curid=254981", "title": "காட்மியம் சயனைடு", "text": "காட்மியம் சயனைடு\n\nகாட்மியம் சயனைடு \"(Cadmium cyanide)\" என்பது Cd(CN) என்ற மூலக்கூற்று வாய்ப்பாடுடன் கூடிய ஒரு கனிம வேதியியல் சேர்மமாகும் வெண்மை நிறத்தில் உள்ள இச்சேர்மம் மின்முலாம் பூசுவதற்குப் பயன்படுகிறது. மற்ற காட்மியம் மற்றும் சயனைடு சேர்மங்களைப் போல இதுவும் அதிக நச்சுத்தன்மை கொண்டதாக இருக்கிறது.\n\nSection::::பயன்கள்.\nஉலோகங்களின் மீது காட்மியத்தை மெல்லிய அடுக்காக மின்முலாம் பூசுவதற்கு உரிய மின்பகுளியாக இது பயன்படுகிறது.\n\nSection::::தயாரிப்பு மற்றும் அமைப்பு.\nகாட்மியம் ஐதராக்சைடுடன் ஐதரசன் சயனைடை சேர்த்து வினைபுரிய வைப்பதன் மூலம் காட்மியம் சயனைடைத் தயாரிக்கமுடியும்.:\n\nZn(CN) சேர்மத்தில் இருப்பதுபோல இச்சேர்மமும் வைரத்தின் படிகவமைப்பைப் பெற்றுள்ளது.\n\nSection::::வினைகள்.\nவழக்கத்திற்கு மாறாக இந்த உலோகசயனைடான துத்தநாக சயனைடு போல நீரில் சிறிதளவு கரைகிறது. கூடுதலாக சயனைடைக் கரைசலில் சேர்த்தால் \"[Cd(CN)]\" மற்றும் [Cd(CN)] நிலைகள் வழியாக மேலும் சிறிதளவு கரைகிறது. காட்மியம் சயனைடு, அமிலங்களுடன் வினைபுரியும் போது, ஐதரசன் சயனைடு வாயுவைத் தோற்றுவிக்கிறது.\n"}
{"id": "254984", "url": "https://ta.wikipedia.org/wiki?curid=254984", "title": "ராம்நகர் வட்டம், நைனித்தால் மாவட்டம்", "text": "ராம்நகர் வட்டம், நைனித்தால் மாவட்டம்\n\nராம்நகர் வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டம் முழுவதும் ராம்நகர் சட்டமன்றத் தொகுதியில் சேர்க்கப்பட்டுள்ளது.\n\nSection::::மக்கள்தொகை.\nஇந்த வட்டத்திற்கான மக்கள் தொகை விவரங்கள்: \n\n"}
{"id": "254985", "url": "https://ta.wikipedia.org/wiki?curid=254985", "title": "ராம்நகர் வட்டம்", "text": "ராம்நகர் வட்டம்\n\nராம்நகர் வட்டம் என்ற பெயரில் உள்ள வட்டங்கள்:\n"}
{"id": "254990", "url": "https://ta.wikipedia.org/wiki?curid=254990", "title": "தேராதூன் விரைவுவண்டி", "text": "தேராதூன் விரைவுவண்டி\n\nதேராதூன் விரைவுவண்டி, பாந்திரா முனையத்திலிருந்து தேராதூனுக்கு சென்றும் திரும்பும் விரைவுவண்டியாகும். இது இந்திய இரயில்வேயின் கட்டுப்பாட்டில் உள்ளது.\n\n"}
{"id": "254996", "url": "https://ta.wikipedia.org/wiki?curid=254996", "title": "பேத்தால்காட் வட்டம்", "text": "பேத்தால்காட் வட்டம்\n\nபேத்தால்காட் வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டம் முழுவதும் நைனித்தால் சட்டமன்றத் தொகுதியில் சேர்க்கப்பட்டுள்ளது.\n\nSection::::மக்கள்தொகை.\nஇந்த வட்டத்திற்கான மக்கள் தொகை விவரங்கள்: \n"}
{"id": "255001", "url": "https://ta.wikipedia.org/wiki?curid=255001", "title": "கோஷியான் குட்டோலி வட்டம்", "text": "கோஷியான் குட்டோலி வட்டம்\n\nகோஷியான் குட்டோலி வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டம் முழுவதும் நைனித்தால் சட்டமன்றத் தொகுதியில் சேர்க்கப்பட்டுள்ளது.\n\nSection::::மக்கள்தொகை.\nஇந்த வட்டத்திற்கான மக்கள் தொகை விவரங்கள்: \n"}
{"id": "255002", "url": "https://ta.wikipedia.org/wiki?curid=255002", "title": "காலாடூகி வட்டம்", "text": "காலாடூகி வட்டம்\n\nகாலாடூகி வட்டம், இந்திய மாநிலமான உத்தராகண்டின் நைனித்தால் மாவட்டத்தில் உள்ளது.\n\nSection::::அரசியல்.\nஇந்த வட்டம் முழுவதும் நைனித்தால் - உதம் சிங் நகர் மக்களவைத் தொகுதியில் சேர்க்கப்பட்டுள்ளது. இந்த வட்டம் முழுவதும் காலாடூகி சட்டமன்றத் தொகுதியில் சேர்க்கப்பட்டுள்ளது.\n\nSection::::மக்கள்தொகை.\nஇந்த வட்டத்திற்கான மக்கள் தொகை விவரங்கள்: \n"}
{"id": "255005", "url": "https://ta.wikipedia.org/wiki?curid=255005", "title": "இலங்கை லிபரல் கட்சி", "text": "இலங்கை லிபரல் கட்சி\n\nஇலங்கை லிபரல் கட்சி (\"Liberal Party of Sri Lanka\") இலங்கையின் ஓர் அரசியல் கட்சியாகும். இக்கட்சி 1981 ஆம் ஆண்டில் தேசிய சனநாயகப் பேரவை என்ற பெயரில் ஐக்கிய தேசியக் கட்சியின் நீண்டகால உறுப்பினராக இருந்த சானக அமரதுங்க என்பவரால் ஆரம்பிக்கப்பட்டது.\n\nஅன்று ஆட்சியில் இருந்த ஐக்கிய தேசியக் கட்சி நாடாளுமன்றத் தேர்தல்களை ஆறு ஆண்டுகளுக்குத் தளிப்போடுவதற்காக பொது வாக்கெடுப்பை நடத்தியதை அடுத்து 1982 ஆம் ஆண்டில் சானக்க அமரதுங்க ஐக்கிய தேசியக் கட்சியில் இருந்து விலகி, இலங்கையில் தாராண்மையியத்தை வலுப்படுத்த முயற்சிகளில் இறங்கியது. குறிப்பாக, பிரிந்து செல்லும் உரிமையுடன் கூடிய அதிகாரப் பரவலாக்கம், நடுவண் ஆட்சியின் அதிகாரங்களை மட்டுப்படுத்துவது போன்ற கொள்கைகளை வலியுறுத்தி, 1987 பெப்ரவரியில் லிபரல் கட்சியை ஆரம்பித்தார்.\n\n1996 ஆம் ஆண்டில் அமரதுங்க வாகன விபத்து ஒன்றில் சிக்கி இறந்ததை அடுத்து, அக்கட்சியின் அரசியல் செயல்பாடுகள் குறைந்து போயிற்று. ஆனாலும், அமரதுங்கவுக்குப் பின்னர் கட்சித் தலைவர் பதவியை ஏற்ற ராஜீவ விஜேசிங்க 1999 அரசுத்தலைவர் தேர்தலில் போட்டியிட்டு 15 போட்டியாளர்களில் ஆறாவதாக வந்தார். இக்கட்சியின் தற்போதைய ட்ய்ஹலைவர் கமால் நிசங்க ஆவார்.\n\n\n"}
{"id": "255009", "url": "https://ta.wikipedia.org/wiki?curid=255009", "title": "வால்வெள்ளிகளின் பட்டியல்கள்", "text": "வால்வெள்ளிகளின் பட்டியல்கள்\n\nபருவமுறையில் திரும்ப வராத வால்வெள்ளிகளை ஒரே ஒருமுறைதான் பார்க்க முடியும். அவை ஏறத்தாழ பரவளைய வடிவத்தில் அமைகின்றன. இவை பல ஆயிரம் ஆண்டுகளுக்குச் சூரியனுக்கு அண்மையில் வருவதில்லை.\n\nபருவமுறையில் வரும் வால்வெள்ளிகள் நீளமான நீள்வட்ட வட்டணையை உடையவை. இவை சில பத்தாண்டுகளில் சூரியனுக்கு அருகில் வருபவை.\nபருவமுறையில் திரும்ப வராத வால்வெள்ளிகள் \"C\" முன்னோட்டுடன் அமையும்; பருவமுறையில் வரும் வால்வெள்ளிகள் \"P\" முன்னோட்டுடனோ அல்லது ஓர் எண்ணைப் பின்பற்றிய \"P\" முன்னோட்டுடனோ அமையும். தொலைந்த வால்வெள்ளிகள் அல்லது மறைந்துவிட்டவை \"D\" முன்னோட்டுடனும் அமைகின்றன.\n\n\n\n"}
{"id": "255016", "url": "https://ta.wikipedia.org/wiki?curid=255016", "title": "அதுல் சிட்னிஸ்", "text": "அதுல் சிட்னிஸ்\n\nஅதுல் சிட்னிஸ் (\"Atul Chitnis\", பிறப்பு: பிப்ரவரி 20,1962 ) ஒரு இந்திய ஆலோசனை தொழில்நுட்பவியலாளர். போஸ்.இன் (FOSS .in) ஆசியா வின் இலவச மற்றும் திறந்த மூல மென்பொருட்கள் மாநாட்டு அமைப்பாளர்களில் இவரும் ஒருவர்.\n\nSection::::இவரது வாழ்க்கை.\n1989 ல், இவர் CiX என்ற தகவல் பலகை அமைப்பு ஒன்றை ஏற்படுத்தினார். இது தான் பல பயனர்களுக்கும் ஆன்லைன் சமூகங்களுக்குள் நுழைய ஒரு சிறந்த வாசலாக அமைந்தது. இவர் ஆசிரியராக PCQuest பத்திரிக்கையில் COMversations என்ற பத்தியில் எழுதுவார். இவர் இந்திய தொழில் தரவு தகவல்தொடர்பு, இணையம், அக இணையம் போன்ற தலைப்புகளில் உரை நிகழ்த்தி உள்ளார். ஒரு ஆலோசனை ஆசிரியராக PCQuest ல் பணியில் உள்ள போது PCQuest லினக்ஸ் முயற்சி என்ற துறையிலும் பங்களித்து வந்தார்.\n\nஒரு உறுப்பினராக போஸ் சமூகத்தில், லினக்ஸ் பயனர் குழு, பல்வேறு கருத்தரங்குகள் மூலமும், கட்டுரைகள் எழுதுவதன் மூலமும் இவர் இலவச மற்றும் திறந்த மூல மென்பொருட்கள் பயன்படுத்துவதை ஊக்குவித்து வந்தார். சிட்னிஸ் போஸ் சமூகம் நடத்தும் லினக்ஸ் பெங்களூர் கருத்தரங்குகளின் ஒருங்கிணைப்பாளர்களுள் ஒருவர். இவர் இலவச / திறந்த மூல மென்பொருள்- தேசிய வள மையம் ஆசிரிய குழுவில் ஒருவராக பங்காற்றி உள்ளார். எந்த ஒரு அவைஆயினும் இவரது பேச்சு போஸ் தொழில்நுட்பம் மற்றும் அதில் பங்காற்றுவது பற்றி தான் இருக்கும்.\n\nSection::::மறைவு.\nஇவருக்கு ஆகஸ்ட் 2012ல் குடல் புற்றுநோய் கண்டறியப்பட்டது. அதனால் 3 ஜூன் 2013ல் இறந்தார்.\n\n"}
{"id": "255019", "url": "https://ta.wikipedia.org/wiki?curid=255019", "title": "செந்தலை வல்லூறு", "text": "செந்தலை வல்லூறு\n\nசெந்தலை வல்லூறு (red-necked falcon அல்லது red-headed merlin (Falco chicquera) காண்பதற்கு அழகான சிறிய வல்லூறு ஆகும். இப்பறவை இந்தியாவிலும், சகாராவுக்கு தெற்கில் உள்ள ஆபிரிக்கா கண்டப்பகுதிகளிலும் காணப்படுறது.\nSection::::விளக்கம்.\nஇதன் முதுகுபுறம் சாம்பல் நிறமாகவும், அடிபாகம் வெண்மை நிறமாகவும், அதில் கருநிற வரிகள் கொண்டும் இருக்கும். இதன்தலை பாக்கு சிவப்பு நிறத்தில் இருக்கும். இதன் சிறகுகள் கூர்மையான நுனியை உடையதாக இருக்கும்.\n"}
{"id": "255021", "url": "https://ta.wikipedia.org/wiki?curid=255021", "title": "காட்மியம் ஐதராக்சைடு", "text": "காட்மியம் ஐதராக்சைடு\n\nகாட்மியம் ஐதராக்சைடு \"(Cadmium hydroxide)\" என்பது Cd(OH). என்ற மூலக்கூற்று வாய்ப்பாடுடன் கூடிய ஒரு வேதிச் சேர்மமாகும்.. வெண்மைநிற படிகங்களான இந்த அயனிச்சேர்மம் நிக்கல்-காட்மியம் மின்கலன்களில் உபயோகமாகும் ஒரு முக்கியமானச் சேர்மமாகும் \n\nSection::::தயாரிப்பு மற்றும் வினைகள்.\nகாட்மியம் நைட்ரேட்டுடன் சோடியம் ஐதராக்சைடைச் சேர்த்து வினைபுரியச் செய்வதன் வழியாக காட்மியம் ஐதராக்சைடைத் தயாரிக்கலாம்.\n\nமற்ற காட்மியம் சேர்மங்களில் இருந்து காட்மியம் ஐதராக்சைடு தயாரிக்க முயல்வது பல சிக்கல்கள் நிறைந்த வழிமுறையாகும். துத்தநாக ஐதராக்சைடை விட இது அதிகமான காரத்தன்மையுடன் காணப்படுகிறது. அடர்த்தியான எரிசோடாவுடன் சேர்ந்து Cd(OH) என்ற எதிர்மின் அணைவு அயனியாக உருவாகிறது. சயனைடுகள், தையோசயனேட்டுகள் மற்றும் அமோனிய அயனிகளுடன் இவ்வயனிக் கரைசலைச் சேர்க்கும்போது அணைவுச் சேர்மங்களைத் தருகிறது. காட்மியம் ஐதராக்சைடைச் சூடுபடுத்தும்பொழுது இது தண்ணீரை இழந்து காட்மியம் ஆக்சைடை உற்பத்தி செய்கிறது. 130 பாகை செல்சியசு வெப்பநிலையில் சிதைவடையத் தொடங்கும் செயல்முறை 300 பாகை செல்சியசு வெப்பநிலை வரை தொடர்ந்து பின்னர் நிறைவடைகிறது. ஐதரோ குளோரிக் அமிலம், கந்தக அமிலம், நைட்ரிக் அமிலம் போன்ற கனிம அமிலங்களுடன் வினைபுரிந்து இதனுடன் தொடர்புடைய காட்மியம் குளோரைடு, காட்மியம் சல்பேட்டு மற்றும் காட்மியம் நைட்ரேட்டு முதலான காட்மியம்|காட்மிய]] உப்புகளைத் தருகிறது.\n\nSection::::பயன்கள்.\nதேக்க மின்கல அடுக்குகளின் எதிர்மின் முனையில் இது தோற்றுவிக்கப்படுகிறது. நிக்கல்-காட்மியம் மற்றும் வெள்ளி-காட்மியம் தேக்க மின்கல அடுக்குகளில் இது விடுவிக்கப்படுகிறது.\n\nகாட்மியம் ஆக்சைடுக்கு மாற்றாக பலவகையான வேதிச்செயல்களுக்கு இந்த ஐதராக்சைடு சேர்மம் பயன்படுத்தப்படுகிறது. \n"}
{"id": "255023", "url": "https://ta.wikipedia.org/wiki?curid=255023", "title": "கருநெஞ்சுக்காடை", "text": "கருநெஞ்சுக்காடை\n\nகருநெஞ்சுக்காடை () (rain quail or black-breasted quail (Coturnix coromandelica) என்பது காடை இனத்தைச் சேர்ந்த பறவையாகும். இப்பறவைகள் இந்திய துணைக்கண்ட பகுதியில் காணப்படுகிறது.\n\nSection::::விளக்கம்.\nஇதன் இறகுகள் தவிட்டு நிறத்திலும், மேற்பாகத்தில் வெளுத்த கோடுகளும், புள்ளிகளும் காணப்படும். ஆண்காடைகளுக்கு நெஞ்சிலும், அடிவயிற்றிலும் கருநிற இறகுகள் இருக்கும். இப்பறவை 6–6.5 இன்ச் (15–17 செ.மீ) நீளத்திலும், 64–71 கிராம் எடை கொண்டதாகவும் இருக்கும்.\n"}
{"id": "255025", "url": "https://ta.wikipedia.org/wiki?curid=255025", "title": "திப்ருகர் - கன்னியாகுமரி விவேக் எக்ஸ்பிரஸ்", "text": "திப்ருகர் - கன்னியாகுமரி விவேக் எக்ஸ்பிரஸ்\n\nதிப்ருகர் - கன்னியாகுமரி விவேக் விரைவுவண்டி, திப்ருகரில் தொடங்கி கன்னியாகுமரி வரை சென்று திரும்பும். இது 15906 என்ற எண்ணில் இயக்கப்படுகிறது. இந்த வண்டி வடகிழக்கு இந்தியாவை தென்னிந்தியாவோடு இணைக்கிறது.\n"}
{"id": "255026", "url": "https://ta.wikipedia.org/wiki?curid=255026", "title": "புதர்க்காடை", "text": "புதர்க்காடை\n\nபுதர்க்காடை (jungle bush quail, or Perdicula asiatica) என்பது காடை இனப்பறவையாகும். இது இந்தியத் துணைக்கண்டத்தின் இந்தியா, பாக்கித்தான், நேபாளம், வங்கதேசம், இலங்கை போன்ற பகுதிகளில் காணப்படுகிறது.\n\nSection::::விளக்கம்.\nஇப்பறவைகளில் ஆண்பறவையின் முதுகுப்புறத்தில் சிவப்பு கலந்த தவிட்டு நிறத்திலும்,வயிற்றுப்பகுதி வெள்ளையாகவும் இருக்கும். மேலே கரும்புள்ளிகளும், அடிப்பாகத்தில் நெருங்கிய கருங்கோடுகள் காணப்படும். பெட்டைக் காடைகள் அடிப்புறம் இளஞ்சிவப்பு கலந்திருக்கும். இப்பறவை 6.3–7.2 இன்ச் (16–18 செமீ) நீளமும், 57–81 கிராம் எடை கொண்டதாக இருக்கும்.\n"}
{"id": "255029", "url": "https://ta.wikipedia.org/wiki?curid=255029", "title": "காட்மியம் அசிட்டேட்டு", "text": "காட்மியம் அசிட்டேட்டு\n\nகாட்மியம் அசிட்டேட்டு \"(Cadmium acetate)\" என்பது Cd(CHCO) என்ற மூலக்கூற்று வாய்ப்பாடுடன் கூடிய ஒரு வேதிச் சேர்மமாகும்.. நிறமற்ற திடப்பொருளான இச்சேர்மம் ஒரு அணைவுப் பல்லுறுப்பி என்று வகைப்படுத்தப்பட்டுள்ளது. இந்த அணைவுச் சேர்மத்தில் அசிட்டேட்டு ஈனிகள் காட்மியம் உலோக மையங்களுடன் சேர்ந்து இணைந்திருக்கிறது. நீரிலி மற்றும் நீரேற்று என்ற இரண்டு வடிவங்களிலும் இது காணப்படுகிறது. காட்மியம் ஆக்சைடுடன் அசிட்டிக் அமிலத்தைச் சேர்ப்பதன்மூலம் இதைத் தயாரிக்கலாம்:\n\nSection::::பயன்கள்.\nபீங்கான் மற்றும் மண்பாண்டத் தொழிலில் மெருகுப்பூச்சாக காட்மியம் அசிட்டேட்டு பயன்படுகிறது. மின்முலாம் பூசும் தொட்டிகள், நெசவுத் தொழிலில் சாயமூட்டுதல் மற்றும் அச்சிடுதல் ஆகியவற்றில் இது பயனாகிறது. மேலும், கந்தகம், செலினியம், மற்றும் தெல்லூரியம் முதலிய தனிமங்களைப் பகுப்பாய்வு செய்யப் பயன்படும் பகுப்பாய்வு செயலியாகவும் விளங்குகிறது. \n\nSection::::தயாரிப்பு.\nகாட்மியம் ஆக்சைடுடன் அசிட்டிக் அமிலம் சேர்ப்பதன் மூலம் காட்மியம் அசிட்டேட்டைத் தயாரிக்கலாம். இம்முறையைத் தவிர காட்மியம் நைட்ரேட்டுடன் அசிட்டிக் நீரிலியைச் சேர்த்தும் இதைத் தயாரிக்கலாம்.\nSection::::முன்பாதுகாப்பு.\nசர்வதேச புற்றுநோய் ஆய்வு நிறுவனம். காட்மிய சேர்மங்களைத் தொகுதி ஒன்றில் அடங்கியுள்ள புற்றுநோயாக்கிகள் என்று வகைப்படுத்தியுள்ளது.\n"}
{"id": "255031", "url": "https://ta.wikipedia.org/wiki?curid=255031", "title": "வினோத்", "text": "வினோத்\n\nவினோத் என்ற பெயரில் தொடங்கும் கட்டுரைகள்:\n"}
{"id": "255032", "url": "https://ta.wikipedia.org/wiki?curid=255032", "title": "பெத்லா தேசியப் பூங்கா", "text": "பெத்லா தேசியப் பூங்கா\n\nபெத்லா தேசியப் பூங்கா இந்தியாவின் ஜார்கண்ட் மாநிலத்தில் லாத்தேஹார் மாவட்டத்திலுள்ள சோட்டா நாக்பூர் மேட்டுநிலத்தில் அமைந்துள்ள ஒரு தேசிய பூங்கா. இது பல்வேறு வகையான வன விலங்கு இனங்களைக் கொண்டுள்ளது. பெத்லா ('Betla') என்பது பின்வரும் விலங்குகளின் (bison, elephant, tiger, leopard, axis-axis) ஆங்கில எழுத்தின் முதல் பகுதியைக் கொண்டுள்ள சுருக்கப் பெயராகும்.\n"}
{"id": "255035", "url": "https://ta.wikipedia.org/wiki?curid=255035", "title": "பிதர்கனிகா தேசியப் பூங்கா", "text": "பிதர்கனிகா தேசியப் பூங்கா\n\nபிதர்கனிகா தேசியப் பூங்கா கிழக்கு இந்தியாவின் ஒடிசா மாநிலத்தில் கேந்திராபடா மாவட்டத்திலுள்ள ஒரு தேசியப் பூங்கா ஆகும். 1998 முதல் பிதர்கனிகா வனவிலங்கு உய்வகத்தின் மையப் பகுதியான 145 சதுர கி.மீட்டரும், அதனைச் சுற்றியுள்ள 672சகிமீட்டரும் தேசியப் பூங்காவாக அறிவிக்கப்பட்டுள்ளது.\n"}
{"id": "255042", "url": "https://ta.wikipedia.org/wiki?curid=255042", "title": "பெத்தப்பாளையம்", "text": "பெத்தப்பாளையம்\n\nபெத்தப்பாளையம் (Pethampalayam), இந்தியா நாட்டில் தமிழ்நாடு மாநிலத்தில் ஈரோடு மாவட்டத்தின் பெருந்துறை வட்டத்தில் உள்ள பேரூராட்சி ஆகும்.\nSection::::அமைவிடம்.\nபெத்தப்பாளையம் பேரூராட்சி, ஈரோடுக்கு கிழகில் 18 கிமீ தொலைவில் உள்ளது.\n\nSection::::பேரூராட்சியின் அமைப்பு.\n18.40 சகிமீ பரப்பும், 15 பேரூராட்சி மன்ற உறுப்பினர்களையும், 15 தெருக்களையும் கொண்ட இப்பேரூராட்சி பெருந்துறை (சட்டமன்றத் தொகுதி)க்கும், திருப்பூர் மக்களவைத் தொகுதிக்கும் உட்பட்டது. \nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 2,145 வீடுகளும், 7,152 மக்கள்தொகையும் கொண்டது. \n"}
{"id": "255046", "url": "https://ta.wikipedia.org/wiki?curid=255046", "title": "சிரான் உபேந்திர தெரணியகல", "text": "சிரான் உபேந்திர தெரணியகல\n\nசிரான் உபேந்திர தெரணியகல (Siran Upendra Deraniyagala) இலங்கையைச் சேர்ந்த ஒரு தொல்லியலாளர். இவர் இலங்கை தொல்பொருளியல் திணைக்களத்தின் இயக்குனர் நாயகமாகப் பணியாற்றியுள்ளார். அத்துடன், இலங்கையில் தொல்லியல் தொடர்பிலான பல்வேறு பொறுப்புக்களையும் இவர் வகித்துள்ளார்.\n\nSection::::வரலாறு.\nசிரான் தெரணியகல 1942 மார்ச் முதலாம் தேதி இலங்கையிலுள்ள இரத்தினபுரி என்னும் இடத்தில் பிறந்தார். இவரது தந்தையார் போல் ஈ. பி. தெரணியகலவும் ஒரு புகழ் பெற்ற தொல்லியல் ஆய்வாளர். இவரது தொடக்கக் கல்வியையும் இடைநிலைக் கல்வியையும் இவர் புனித தோமஸ் கல்லூரியில் பெற்றார். பின்னர் 1963, 1966ம் ஆண்டுகளில் கேம்பிரிட்சில் கட்டிடக்கலை, சமசுக்கிருதம் ஆகிய துறைகளில் பட்டம் பெற்றார். பின்னர் இலண்டனில் இருந்த தொல்லியல் கல்வி நிறுவனத்தில் தொல்லியலில் பட்டமேற்படிப்பை மேற்கொண்டு பட்டம் பெற்றார்.\n\nஇலங்கை திரும்பிய சிரான் தெரணியகல, 1968ம் ஆண்டில் இலங்கை அரசாங்கத்தின் தொல்லியல் திணைக்களத்தில் உதவி ஆணையாளராகப் பணியில் அமர்ந்தார். அக்காலத்தில் அறிவியல்சார் அகழ்வாய்வுகளுக்குப் பொறுப்பாக இருந்தார். 1988ல் ஆவார்டில் முனைவர் பட்டத்தையும் பெற்றுக்கொண்டார். இதற்காக இவர் சமர்ப்பித்த ஆய்வுக்கட்டுரையும், தொடர்ந்த இது தொடர்பான வெளியீடும் இலங்கையில் மட்டுமன்றி ஏனைய தென்னாசிய நாடுகளின் வரலாற்றுக்கு முந்தியகால தொல்லியல் ஆய்வுகள் தொடர்பில் தாக்கத்தை ஏற்படுத்தியது.\n\n"}
{"id": "255047", "url": "https://ta.wikipedia.org/wiki?curid=255047", "title": "கே. வி. ஷைலஜா", "text": "கே. வி. ஷைலஜா\n\nகே. வி. ஷைலஜா அறியப்பெற்ற மொழிபெயர்ப்பாளர், பதிப்பாளர். மலையாள மொழியில் இருந்து நவீன இலக்கியங்களை தமிழுக்கு மொழிபெயர்த்தும் பதிப்பித்தும் வருகிறார். தமிழ்நாடு முற்போக்கு எழுத்தாளர் சங்கத்தின் தொடர்பு கொண்ட இவர் \" மலையாளத்தில் எழுதிப் புகழ்பெற்ற பிரபலமான எழுத்தாளர்களின் படைப்புகளை மொழிபெயர்க்காமல், அவ்வளவு வெளிச்சத்துக்கு வராத எழுத்தாளர்களின் நூல்களை மொழிபெயர்க்க வேண்டும் என்பதே என் விருப்பம்.\" என்று கூறி உள்ளார்.\n\nசுமித்ரா புதினத்தின் இவரது மொழிபெயர்ப்புத் தொடர்பாக எழுத்தாளர் ஜெயமோகன் பின்வருமாறு கூறுகிறார்: \"கல்பற்றா நாராயணன் தமிழராக இருந்து இந்த நாவலை எழுதி இருந்தால் எத்தகைய மொழியாளுமையைப் பயன்படுத்தி இருப்பார் என உத்தேசிப்போமோ ,மொழி பெயர்ப்பாளராக அதை சாத்தியப்படுத்தும் மாயத்தை , வெற்றிகரமாக செய்திருக்கிறார் , கே .வி .ஷைலஜா.\"\n\n"}
{"id": "255050", "url": "https://ta.wikipedia.org/wiki?curid=255050", "title": "செட்டிகுளம், பெரம்பலூர் மாவட்டம்", "text": "செட்டிகுளம், பெரம்பலூர் மாவட்டம்\n\nசெட்டிகுளம் (\"Chettikulam\") என்பது இந்தியாவின் தமிழ்நாடு மாநிலத்தின், பெரம்பலூர் மாவட்டம், குன்னம் வட்டம், ஆலத்தூர் ஒன்றியத்துக்குட்பட்ட ஊராட்சி ஆகும். இவ்வூர் பழங்காலத்தில் கடம்ப வனமாக இருந்ததாகவும், இப்பகுதியில் இறைவன் ஏகாம்பரேஸ்வரன் சுயம்புவாக எழுந்தருளி மன்னன் குலோத்துங்க சோழன் மூலமாக ஆலயம் எழுப்பித்துக் கொண்டதாகவும் ஐதீகம்.\n\nSection::::கோயில்கள்.\nஇவ்வூரிலுள்ள கோயில்கள்: \n"}
{"id": "255052", "url": "https://ta.wikipedia.org/wiki?curid=255052", "title": "வொரெயால்", "text": "வொரெயால்\n\nவொரெயால் (\"Vauréal\") நகரம் பிரான்ஸ் நாட்டில் அமைந்துள்ளது. தலைநகர் பாரிசிலிருந்து 30 கி.மீ. தொலைவில் உள்ளது. இந்நகரத்தின் தற்போதைய (ஜூலை, 2015) மேயர் சில்வி குஷோ. 2012 கணக்குப்படி இங்கு வாழும் மக்கள் தொகை 15,868 ஆகும்.\n\nSection::::காந்தி சிலை.\nஇந்த ஊர் பிரான்ஸ் நாட்டில் அமைக்கப்பட்ட முதல் காந்தி சிலை இந்நகரில் உள்ளது. காந்தியின் உருவச் சிலையை தமிழ்க் கலாச்சார மன்றம் அன்பளிப்பாக கொடுத்து, 11 நவம்பர் 2011 அன்று நகர மேயர் பெர்னார் மோரன், புதுச்சேரி சுற்றுலா அமைச்சர் ராஜவேலு. இந்தியத் தூதர் ராகேஷ் சூட் ஆகியோரால் திறந்து வைக்கப்பட்டது.\n\n"}
{"id": "255061", "url": "https://ta.wikipedia.org/wiki?curid=255061", "title": "சரஸ்வதி ராம்நாத்", "text": "சரஸ்வதி ராம்நாத்\n\nசரஸ்வதி ராம்நாத் ஒரு தமிழ் எழுத்தாளர், மொழிபெயர்ப்பாளர். இவர் இந்தியில் இருந்து தமிழுக்கும், தமிழில் இருந்தும் இந்திக்கும் செய்த மொழிபெயர்ப்புக்களுக்காக பெரிதும் அறியப்படுகிறார். சிறுகதைகள், புதினங்கள், நாடகங்கள் என்று பல வகை இலக்கியப் படைப்புக்களை மொழியாக்கம் செய்துள்ளார். \n\n\"மொழிபெயர்ப்பு இலக்கியம் பற்றிய நமது சமூகப் பார்வையே குறுகியதாக உள்ளது. படைப்பிலக்கியத்துக்கு அளிக்கப்படும் அந்தஸ்தும் மரியாதையும் மொழிபெயர்ப்புகளுக்கு அளிக்கப்படுவதில்லை. மொழிபெயர்ப்பும் ஒரு படைப்பாக்கம் என்று ஏற்றுக்கொள்ளப்படாத வரையில் இந்நிலை நீடிக்கத்தான் செய்யும். ஏன் என்பதற்கு என்னிடம் நீண்ட பெருமூச்சுதான் பதில்\" என்று தமிழ்ச் சூழலில் மொழிபெயர்ப்பின் நிலை குறித்து கருத்து கூறி உள்ளார்.\n\n\n\n"}
{"id": "255074", "url": "https://ta.wikipedia.org/wiki?curid=255074", "title": "திருநெல்வேலி சந்திப்பு தொடருந்து நிலையம்", "text": "திருநெல்வேலி சந்திப்பு தொடருந்து நிலையம்\n\nதிருநெல்வேலி சந்திப்பு தொடருந்து நிலையம் தமிழ்நாடு மாநிலத்தில் தென்பகுதியிலுள்ள முக்கியமானதும், புகழ்பெற்றதும், பழமையானதுமான தொடருந்து சந்திப்பாகும். இதன் நிலையக் குறியீடு TEN. இது திருநெல்வேலி மாநகரின் மத்தியில் அமைந்துள்ளது. இது தென்னக இரயில்வேயின் மதுரை கோட்டத்தின் கட்டுப்பாட்டில் உள்ளது. இங்கு ஐந்து பயணிகள் நடைமேடையும், எட்டு தொடருந்து பாதையும் உள்ளது. இது தென்னக இரயில்வேயின் அதிகம் லாபம் வரக்கூடிய தொடருந்து வழித்தடமான சென்னை – திருநெல்வேலி – நாகர்கோவில் பிரிவில் அமைந்திருக்கிறது.\n\n\n"}
{"id": "255077", "url": "https://ta.wikipedia.org/wiki?curid=255077", "title": "செட்டிகுளம்", "text": "செட்டிகுளம்\n\nசெட்டிகுளம் என்ற பெயரைக் கொண்ட ஊர்கள்:\n\n"}
{"id": "255079", "url": "https://ta.wikipedia.org/wiki?curid=255079", "title": "கெப்லர்-452பி", "text": "கெப்லர்-452பி\n\nகெப்லர்-452பி (\"Kepler-452b\") என்பது கெப்லர் 452 என்ற ஜி-வகுப்பு விண்மீனைச் சுற்றி வரும் ஒரு புறக்கோள் ஆகும். இப்புறக்கோளை \"கெப்லர்\" விண்வெளித் தொலைநோக்கி கண்டுபிடித்தது. இக்கண்டுபிடிப்பை அமெரிக்காவின் நாசா நிறுவனம் 2015 சூலை 23 அன்று அதிகாரபூர்வமாக அறிவித்தது. நமது சூரியனை ஒத்த வாழ்தகமை வலயத்தைக் கொண்ட ஒரு விண்மீனைச் சுற்றிவரும், பூமியின் அளவினை ஒத்த புறக்கோள் ஒன்று கண்டுபிடிக்கப்பட்டிருப்பது இதுவே நான்காவது தடவையாகும். கெப்லர்-438பி, கெப்லர்-442பி, கெப்லர்-62இ ஆகியவை இதற்கு முன்னர் கண்டுபிடிக்கப்பட்ட பூமியை ஒத்த புறக்கோள்களாகும். ஆனாலும், கெப்லர் 452பி பாறைகளைக் கொண்டதா அல்லது ஒரு சிறிய வளிமக் கோளா என்பது இன்னும் அறியப்படவில்லை. அதன் அடர்த்தியைக் கொண்டு இது ஒரு பாறைக் கோளாக இருக்கலாம் என நம்பப்படுகிறது. \n\nகெப்லர்-452பி கோள் நமது சூரியக் குடும்பத்தில் இருந்து 1,400 ஒளியாண்டுகள் தொலைவில் உள்ளது. \"நியூ ஹரைசன்ஸ்\" விண்கலத்தின் வேகத்தில் இக்கோளை அடைய 25.8 மில்லியன் ஆண்டுகள் எடுக்கும்.\n\nSection::::பண்புகள்.\nஇப்புறக்கோள் இதனுடைய சூரியனைச் சுற்றி வர 385 நாட்கள் ஆகின்றது. இது பூமியைவிட வயதில் மூத்த, ஆனால் வாழ்தகமை வலயத்தைக் கொண்ட, ஒரு விண்மீனைச் சுற்றிவரும் புறக்கோள் ஆகும்.. \nஇது பூமியை விட ஐந்து மடங்கு அதிக நிறையும், இரண்டு மடங்கு ஈர்ப்பு விசையையும் கொண்டுள்ளது. இது ஒரு புவியொத்த கோளாக இருப்பினும், இதன் அதிக நிறை மற்றும் அடர்த்தி காரணமாக, இது அதிக செயல்பாட்டிலுள்ள எரிமலைகளைக் கொண்ட ஒரு வல்ல-பூமியாக இருக்கும் என கணிக்கப்பட்டுள்ளது. அண்டவெளியிலிருந்து நோக்கும்பொழுது, இக்கிரகம் மேகங்களாலும், மூடுபனியாலும் சூழப்பட்டுள்ளது. கெப்லர்-452 என்பது சூரியனைப் போன்ற தோற்றம் கொண்டுள்ளது. \n\nகெப்லர்-452பி ஒரு பாறையுடைய கிரகமா அல்லது வளிமக்கிரகமா என்பது இன்னும் உறுதிசெய்யப்படவில்லை. இருப்பினும், இது பாறைக்கிரகமாக இருப்பதற்கு அதிக வாய்ப்பு உள்ளது. கெப்லர்-452பி-இல் வாழ்வதற்கு உகந்த சூழ்நிலை உள்ளதா என்பது தெளிவாகவில்லை. இக்கிரகம், ஜி2வி-வகை விண்மீனைச் சுற்றி வருகிறது, இவ்விண்மீனின் வெப்பம் மற்றும் நிறை சூரியனைப் போன்றே உள்ளது, ஆனால் சூரியனை விட 20 விழுக்காடு அதிக ஒளியை உமிழ்கிறது. இவ்விண்மீன், 60 கோடி ஆண்டுகள் பழமையானது, இது சூரியனை விட 1.5 கோடி ஆண்டுகள் பழமையானது. கெப்லர்-452பி கிரகம் இவ்விண்மீனிடமிருந்து பெறும் ஆற்றல், பூமி சூரியனிடமிருந்து பெறும் ஆற்றலைவிட 10 விழுக்காடு அதிகமாகும். கெப்லர்-452பி ஒரு பாறைக் கிரகமாக இருந்தால், இதில் வெள்ளி கிரகத்தினைப் போல் பைங்குடில் விளைவுகளை அமைக்க முடியும். \n"}
{"id": "255083", "url": "https://ta.wikipedia.org/wiki?curid=255083", "title": "ராமேஸ்வரம் (திரைப்படம்)", "text": "ராமேஸ்வரம் (திரைப்படம்)\n\nராமேஸ்வரம் 2007 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். எஸ். செல்வம் இயக்கிய இத்திரைப்படத்தை எஸ். என். ராஜா தயாரித்திருந்தார். இப்படத்தில் ஜீவா, பாவனா, மணிவண்ணன், கருணாஸ் ஆகியோர் முக்கிய கதாபாத்திரங்களில் நடித்திருந்தனர். இப்படம் உலகம் முழுவதும் 2007 நவம்பர் 30 அன்று வெளியானது.\n\n"}
{"id": "255085", "url": "https://ta.wikipedia.org/wiki?curid=255085", "title": "தொல்பொருளியல் திணைக்களம், இலங்கை", "text": "தொல்பொருளியல் திணைக்களம், இலங்கை\n\nஇலங்கையின் தொல்பொருளியல் திணைக்களம், அந்நாட்டில் உள்ள தொல்லியல் மரபுரிமை தொடர்பான பணிகளுக்காக உருவாக்கப்பட்ட அரசாங்கத்தின் ஒரு பிரிவு ஆகும். இது பிரித்தானியர் ஆட்சிக்காலத்தின்போது 19 ஆம் நூற்றாண்டின் பிற்பகுதியில் உருவாக்கப்பட்டது. அனுராதபுரம், பொலநறுவை போன்ற மறக்கப்பட்ட பண்டைக்காலத் தலைநகரங்களின் மீது ஏற்பட்ட ஆர்வமே அப்போதைய இலங்கை அரசாங்கம் தொல்லியல் செயற்பாடுகளில் ஈடுபடுவதற்குக் காரணமாக அமைந்தன.\n\nSection::::நோக்கமும் பணிகளும்.\nஇலங்கையில் தொல்பொருளியல் மரபுரிமை தொடர்பான சரியான முகாமைத்துவத்தை வளர்த்தெடுப்பது இலங்கைத் தொல்பொருளியல் திணைக்களத்தின் முதன்மை நோக்கம். இதனால், இலங்கையின் தொல்லியல் மரபுரிமையை முகாமைப்படுத்துவதையும் அது தொடர்பான செயற்பாடுகளை ஒழுங்குபடுத்துவதையும் இத்திணைக்களம் முக்கிய பணீயாகக் கொண்டுள்ளது. \n\nதொல்பொருளியல் மரபுரிமை தொடர்பில், தேவையான மனித வளங்களையும், நிறுவன வளங்களையும் உருவாக்கிப் பேணுதல்; நாடு முழுவதிலும் உள்ள தொல்லியல் மரபுரிமைகளைப் பாதுகாத்தல்; அவற்றைப் பதிவு செய்தல்; இம்மரபுரிமை தொடர்பாக மக்களிடையே அறிவை வளர்த்தல்; தொல்லியல் களங்களையும், நினைவுச்சின்னங்களையும், தொல்பொருட்களையும் பேணிப் பாதுகாத்தல்; தொடர்பான ஆய்வுகளில் ஈடுபடுதல் என்பன இத்திணைக்களத்தின் செயற்பாட்டு வரம்புக்குள் அடங்குகின்றன.\n\n"}
{"id": "255094", "url": "https://ta.wikipedia.org/wiki?curid=255094", "title": "தொடக்கக் கல்வி", "text": "தொடக்கக் கல்வி\n\nதொடக்கக் கல்வி என்பது, பெரும்பாலும் சிறுவர்களுக்கான முதல் நிலைக் கல்வி ஆகும். தொடக்கப் பள்ளிகளில் சிறுவர்களுக்குத் தொடக்கக் கல்வி வழங்கப்படுகிறது. தற்காலத்தில், சிறுவர்கள் தொடக்கக் கல்விக்கான வயதை அடையுமுன்பே முகிழிளம்பருவக் கல்வி (early childhood education) கற்க அனுப்பப்படுகின்றனர். இத்தகைய சூழல்களில், தொடக்கக் கல்வி, முகிழிளம்பருவக் கல்விக்கும், இடைநிலைக் கல்விக்கும் இடைப்பட்டகாலக் கல்வி ஆகும். பல நாடுகளில் தொடக்கக் கல்வி கட்டாயம் ஆக்கப்பட்டுள்ளது. \n\nதொடக்கக் கல்வியில் நோக்கம் சிறுவர்களுக்கு அடிப்படை எழுத்தறிவையும், எண்ணறிவையும் வழங்குவது ஆகும். தொடக்கக் கல்வியின் முடிவில் சிறுவர்கள் நன்கு எழுதவும், வாசிக்கவும், எண்கள் தொடர்பில் கூட்டல், கழித்தல், பெருக்கல், வகுத்தல் போன்ற அடிப்படைச் செய்கைகளைச் செய்வதற்கும் திறைமை பெறுகிறார்கள். இவற்றுடன், அறிவியல், புவியியல், வரலாறு, சமூகவியல், மதம், இரண்டாம் மொழி போன்ற துறைகளில் ஓரளவு அடிப்படை அறிவும் ஊட்டப்படுகிறது. \n\nதொடக்கக் கல்விக்கான காலம் 5 தொடக்கம் 7 ஆண்டுகள் வரை வேறுபடுகின்றது. ஆகக் கூடுதலாக கீழ் மழலையர் வகுப்பு, மேல் மழலையர் வகுப்பு என்பவற்றுடன் முதலாம் வகுப்புத் தொடக்கம் ஐந்தாம் வகுப்பு வரையான வகுப்புக்களையும் சேர்த்து மொத்தம் ஏழு ஆண்டு தொடக்கக் கல்வி வழங்கப்படுகிறது.\n"}
{"id": "255097", "url": "https://ta.wikipedia.org/wiki?curid=255097", "title": "தண்ணீர்ப் பந்தல்", "text": "தண்ணீர்ப் பந்தல்\n\nதண்ணீர்ப் பந்தல் என்பது கோடைக்காலத்தில் மக்களின் தாகம் தணிக்க இலவசமாகத் தண்ணீர் வழங்கப்படும் இடமாகும். சிலர் நீர்மோர்ப் பந்தல் அமைப்பதும் உண்டு.\n\nSection::::அமைக்கப்படும் விதம்.\nஓலைப் பந்தலிலோ அல்லது நிழல் உள்ள குளிர்ந்த இடத்திலோ மணல் குவித்து அதன்மீது மண்பாணையில் தண்ணீர் ஊற்றி வைக்கப்படும். சில இடங்களில் மர நிழலில் நிரந்தரமாக கற்பலகை கொண்டு அமைக்கப்பட்ட பழைய நீர்த் தொட்டிகளும் உள்ளன.\n\nSection::::அமைக்கப்படும் இடங்கள்.\nதண்ணீர் பந்தல்கள் பெரும்பாலும் சாலை ஓரமாக மககள் நடமாட்டம் மிகுந்த இடங்களில் அமைக்கப்படுவது வழக்கம். திருவிழா காலங்களில் திருவிழா நடக்குமிடங்களில் கூடும் மக்கள் தாகம் தணிக்கவும் தண்ணீர்ப் பந்தல்கள், நீர் மோர்ப் பந்தல்கள் அமைக்கப்படும். \n\nSection::::வரலாறு.\nதமிழகத்தில் பழங்காலத்திலிருந்தே தண்ணீர் பந்தல் அமைக்கும் வழக்கம் இருந்துள்ளது.\n\nSection::::திருவிளையாடல் புராணத்தில்.\nதிருவிளையாடல் புராணத்தில் உள்ள 35வது படலமான தண்ணீர்ப் பந்தல் வைத்த படலம் என்னும் கதையில் பாண்டிய வீரர்களுக்கு சிவபெருமானே தண்ணீர்ப்பந்தல் வைத்தது தாகம் தணித்ததாக கதை உள்ளது.\n\nSection::::பெரிய புராணம்.\nபெரிய புராணத்தில் அப்பர் பெயரில் அப்பூதியடிகள் தண்ணீர்ப்பந்தல் அமைத்து அறப்பணி செய்ததாக அப்பூதியடிகள் வரலாறில் கூறப்பட்டுள்ளது.\n"}
{"id": "255098", "url": "https://ta.wikipedia.org/wiki?curid=255098", "title": "காஞ்சனா", "text": "காஞ்சனா\n\n"}
{"id": "255101", "url": "https://ta.wikipedia.org/wiki?curid=255101", "title": "தமிழ்நாடன்", "text": "தமிழ்நாடன்\n\nதமிழ்நாடன், (பிறப்பு: 09 சூலை 1941 - இறப்பு: 09 நவம்பர் 2013), சேலம் இருசாயி (எ) கமலபூபதி – ஆறுமுகம் இணையருக்கு பிறந்த இவரின் இயற்பெயர் சுப்பிரமணியன். சிறந்த தமிழ் மொழி பெயர்ப்பு நூலுக்கான சாகித்திய அகாதமியின் விருது பெற்றவர்.\nSection::::கல்வி.\nதொடக்கப் பள்ளிக் கல்வி, உயர்நிலைப் பள்ளிக் கல்வி மற்றும் கல்லூரிக் கல்வியை சேலத்தில் படித்தவர். 1962ஆம் ஆண்டில் ஆசிரியர் பயிற்சி முடித்தவர். \n\nSection::::குடும்பம்.\n1968ஆம் ஆண்டில் கலைவாணியை மணந்து ஒரு மகன் மற்றும் மகளுக்கு தந்தையானர். 1972ஆம் ஆண்டில் புதுக்கவிதைக்கான வானம்பாடிக் கவிஞராக அறிமுகம் ஆனார்.\n\nSection::::ஆசிரியர் பணி.\n17 செப்டம்பர் 1964இல் சேலத்தில் தமிழ் ஆசிரியர் பணியில் இணைந்தவர். பின் பள்ளித் தலைமை ஆசிரியாராகப் பணி புரிந்து ஓய்வு பெற்றவர். இந்திய நடுவண் அரசின் நல்லாசிரியர் விருதை பெற்றவர்.\n\nSection::::பன்முகத்தோற்றங்கள்.\nபள்ளி ஆசிரியராக அறிமுகமாகி பின் எழுத்தாளராக, ஓவியராக, கவிஞராக, தொல்லியல் களப்பணியாளராக பன்முகத் தன்மையுடன் தமிழுலகில் அறியப்பட்டவர். பன்னாட்டார் பட்டயம் எனும் செப்பேடு கண்டறிந்து பதிப்பித்தவர். கர்னல் ரீடு அறிக்கையை (கி.பி. 1800) முதன் முதலாக முழுவடிவத்தில் வெளியிட்டவர். \n\n\n\n"}
{"id": "255103", "url": "https://ta.wikipedia.org/wiki?curid=255103", "title": "காட்மியம் சல்பேட்டு", "text": "காட்மியம் சல்பேட்டு\n\nகாட்மியம் சல்பேட்டு \"(Cadmium sulfate)\" என்பது CdSO4.xH2O. என்ற மூலக்கூற்று வாய்ப்பாடுடன் கூடிய ஒரு கனிமவேதியியல் சேர்மமாகும். பரவலாக CdSO4.H2O, என்ற நீரேற்று வடிவம் காணப்பட்டாலும், CdSO4.8/3H2O என்ற நீரேற்று வடிவம் மற்றும் நீரிலியான (CdSO) ஆகிய மேலும் இரண்டு வடிவங்களில் காட்மியம் சல்பேட்டு காணப்படுகிறது. அனைத்து சல்பேட்டுகளும் நிறமற்றனவாகவும் நீரில் கரையக்கூடியனவாகவும் உள்ளன.\n\nSection::::தோற்றம் மற்றும் தயாரிப்பு.\nகாட்மியம் உலோகம் அல்லது காட்மியம்ஆக்சைடு அல்லது காட்மியம் ஐதராக்சைடை நீர்த்த கந்தக அமிலத்துடன் சேர்த்து வினைப்படுத்துவதன் மூலம் காட்மியம் எண்ணீரேற்றைத் தயாரிக்கலாம்.\n\nCdO + H2SO4 → CdSO4 + H2O\n\nCd + H2SO4 → CdSO4 + H2\n\nகாட்மியம் சல்பேட்டின் நீரிலி வடிவத்தை சோடியம் பெர்சல்பேட்டை காட்மியத்துடன் சேர்த்து தயாரிக்கலாம்\n\nCd + Na2S2O8 → CdSO4 + Na2SO4 \n\nஇயற்கையில் காட்மியம் சல்பேட்டு நான்கு நீரேற்று வடிவமான உடுரோப்சைட்டு (CdSO4•4H2O) மற்றும் அடிப்படை உப்பாக நையிடர்மேரைட்டு கனிமம் (Cu4Cd(SO4)2(OH)6•4H2O). ஆகியவற்றில் காணப்படுகிறது.\n\nSection::::பயன்கள்.\nமின்சுற்றுகளில் மின்முலாம் பூச்சாக காட்மியம் சல்பேட்டு பயன்படுகிறது. காட்மியம் சல்பைடு போன்ற காட்மியம் சார்ந்த நிறமிகள் தயாரிப்புக்கு முன்னோடியாக விளங்குகிறது. மேலும் இச்சேர்மம் ஒளிரும் திரைகளில் நிறமியாகவும் வெசுட்டன் செந்தர மின்கலன்களில் மின்பகுளியாகப் பயன்படுகிறது. \n"}
{"id": "255112", "url": "https://ta.wikipedia.org/wiki?curid=255112", "title": "வின்சன் மலைத்திரள்", "text": "வின்சன் மலைத்திரள்\n\nவின்சன் மலைத்திரள் அல்லது வின்சன் மலை (\"Vinson Massif\"; ), அண்டார்டிகாவில் உள்ள எல்ஸ் ஒர்த் மலையில் அமைந்த அண்டார்டிகா கண்டத்தின் மிகப்பெரிய திண்மப்பாறைத் தொகுதியாகும். உலக கொடுமுடிகளில் உயரத்தில் எட்டாவது இடத்தை வகிக்கும் வின்சன் மாசிப் கொடுமுடியை சனவரி 1958ஆம் ஆண்டில், அமெரிக்க ஐக்கிய நாட்டின் கப்பற்படை விமானம் முதலில் கண்டு பிடித்தது. இம்முயற்சிக்கு காரணமாக இருந்த ஜார்ஜியா மாநிலத்தின் அரசியல்வாதி கார்ல் வின்சனின் பெயர் சூட்டப்பட்டது. 01 சனவரி 2006இல் \"வின்சன் மலை\" , வின்சன் திண்மப்பாறைத் தொகுதி இரண்டும் தனித்தனியானவையாக அடையாளப்படுத்தி அறிவிக்கப்பட்டன அண்டார்டிகாவின் வின்சன் மலை 4892 மீட்டர் உயரம் கொண்டது.\n\n"}
{"id": "255121", "url": "https://ta.wikipedia.org/wiki?curid=255121", "title": "மலைக்கோட்டை விரைவுவண்டி", "text": "மலைக்கோட்டை விரைவுவண்டி\n\nமலைக்கோட்டை விரைவு ரயில் அல்லது மலைக்கோட்டை விரைவு வண்டி (Rockfort Express) ஓரிரவு ரயில் சேவையாகும். ஒரே நாள் இரவில் இச்சேவை தனது இலக்கினை அடைந்துவிடும். இது திருச்சி முதல் சென்னை எழும்பூர் வரை செயல்படுகிறது. இது தனது முதல் சேவையினை 1972 ஆம் ஆண்டு தொடங்கியது. \n\n16178 என்ற வண்டி எண்ணுடன் திருச்சிராப்பள்ளி சந்திப்பில் இருந்து சென்னை எழும்பூர் ரயில் நிலையம் வரையிலும், 16177 என்ற வண்டி எண்ணுடன் சென்னை எழும்பூர் ரயில் நிலையத்தில் இருந்து திருச்சிராப்பள்ளி சந்திப்பு வரையிலும் மலைக்கோட்டை விரைவு ரயில் செயல்படுகிறது.\n\nSection::::பின்புல விவரங்கள்.\n12 ஆம் நூற்றாண்டில் திருச்சியின் முக்கிய இடமான மலைக்கோட்டை கோவிலினைச் சிறப்பிக்கும் பொருட்டு இந்த ரயில்சேவைக்கு இப்பெயர் வழங்கப்பட்டுள்ளது. ஆரம்பத்தில் சென்னையின் எழும்பூர் மற்றும் திருச்சிராப்பள்ளி சந்திப்பிற்கு இடையே இச்சேவை செயல்பட்டது. பின்னர் இதன் ஒரு பகுதிச் சேவையாக தஞ்சாவூர் சந்திப்பு வரை மலைக்கோட்டை எக்ஸ்பிரஸ் (6117A/6178A) என்ற பெயருடன் செயல்படத் தொடங்கியது. இச்சேவை கும்பகோணத்தில் மகாமகத் திருவிழா நடக்கும் காலகட்டத்தில் மேலும் நீட்டிக்கப்பட்டு கும்பகோணம் வரை செயல்பட்டது. இந்த நீட்டிக்கப்பட்ட சேவைகள் 2013 ஆம் ஆண்டு, செப்டம்பர் மாதத்துடன் முடிவுக்கு வந்தது. அதன்பின்னர் இந்த ரயில்சேவை திருச்சிராப்பள்ளி சந்திப்பு வரை மட்டுமே செயல்படத் தொடங்கியது.\n\nSection::::வண்டி எண் 16178.\nஇது திருச்சிராப்பள்ளி சந்திப்பில் இருந்து, சென்னை எழும்பூர் வரை செயல்படுகிறது. 6 மணி நேரம் மற்றும் 50 நிமிடங்கள் இதன் மொத்த பயண நேரம் ஆகும். இந்த வழித்தடத்தினில் 13 நிறுத்தங்களைக் கொண்டு செயல்படுகிறது. மணிக்கு சராசரியாக 49 கிலோ மீட்டர் வேகத்தில் சுமார் 337 கிலோ மீட்டர் தொலைவினை 6 மணி நேரம் மற்றும் 50 நிமிடங்களில் கடக்கிறது. திருச்சி மற்றும் சென்னை எழும்பூருக்கு இடைப்பட்ட 72 ரயில் நிறுத்தங்களில் 13 நிறுத்தங்களை மட்டுமே கொண்டிருக்கிறது. புறப்படும் நேரத்தில் சராசரியாக மூன்று நிமிடங்கள் தாமதத்தினைக் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.\n\nL – SLR – UR – H1 – HA1 – A1 – A2 – B1 – B2 – B3 – B4 – S1 – S2 – S3 – S4 – S5 – S6 – S7 – S9 – S10 – S11 – UR – UR - SLR\n\nSection::::வண்டி எண் 16177.\nஇது சென்னை எழும்பூரில் இருந்து, திருச்சிராப்பள்ளி சந்திப்பு வரை செயல்படுகிறது. 7 மணி நேரம் இதன் மொத்த பயண நேரம் ஆகும். இந்த வழித்தடத்தினில் 12 நிறுத்தங்களைக் கொண்டு செயல்படுகிறது. மணிக்கு சராசரியாக 48 கிலோ மீட்டர் வேகத்தில் சுமார் 337 கிலோ மீட்டர் தொலைவினை 7 மணி நேரத்தில் கடக்கிறது. இது சென்னை எழும்பூர் மற்றும் திருச்சிராப்பள்ளிக்கு இடைப்பட்ட 72 ரயில் நிறுத்தங்களில் 12 நிறுத்தங்களை மட்டுமே கொண்டிருக்கிறது. புறப்படும் நேரத்தில் சராசரியாக ஒரு நிமிடம் தாமதத்தினையும், சென்றடையும் நேரத்தில் சராசரியாக மூன்று நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு. \n\nL – SLR – UR – S11 – S10 – S9 – S8 – S7 – S6 – S5 – S4 – S3 – S2 – S1 – B4 – B3 – B2 – B1 – A2 – A1 – HA1 – H1 – UR – SLR \n"}
{"id": "255122", "url": "https://ta.wikipedia.org/wiki?curid=255122", "title": "அந்தமான் விரைவுவண்டி", "text": "அந்தமான் விரைவுவண்டி\n\n16031/16032 அந்தமான் விரைவுவண்டி, இந்திய நகரங்களான சென்னைக்கும், ஜம்மு தாவிக்கும் இடையே இயக்கப்படுகிறது. இது வாரத்துக்கு மூன்று முறை இயக்கப்படும்.\nமொத்தமாக 2800 கி.மீ தொலைவைக் கடக்கிறது. இது போபால், லூதியானா, நாக்பூர், ஜான்சி, புது தில்லி உள்ளிட்ட 78 இடங்களில் நின்று செல்லும்.\n\nSection::::வழித்தடம்.\nஇந்த வண்டி கூடூர் - தெனாலி - குண்டூர் - விசயவாடா - வாரங்கல் - ஜம்மிகுண்டா-நாக்பூர் - இட்டர்சி - போப்பால் சந்திப்பு - பினா - ஜான்சி - குவாலியர் சந்திப்பு - புது தில்லி - ஜிந்து - துரி - லூதியானா - ஜலந்தர் ஆகிய ஊர்களைக் கடந்து செல்கிறது.\n\n"}
{"id": "255124", "url": "https://ta.wikipedia.org/wiki?curid=255124", "title": "அகல் தாக்ஹ்ட் விரைவு ரயில்", "text": "அகல் தாக்ஹ்ட் விரைவு ரயில்\n\nஅகல் தாக்ட் விரைவு ரயில் அல்லது அகல் தாக்ட் விரைவுவண்டி (\"Akal Takht Express\") இந்திய ரயில்சேவைகளில் மிகவும் முக்கியமான ரயில் சேவையாகும். இது இந்தியாவின் கிழக்குப் பகுதியான கொல்கத்தாவினை, வடக்குப் பகுதியான அமிர்தசரஸ் உடன் இணைக்கிறது. இது ஒரு அதிவிரைவு ரயில் சேவையாகும். இது 1900 கிலோ மீட்டர் தூரத்தினைச் சராசரியாக மணிக்கு 63 கிலோ மீட்டர் வேகத்தில் அடைகிறது. இதில் குளிரூட்டப்பட்ட ரயில் பெட்டிகள், படுக்கை வசதி கொண்ட ரயில் பெட்டிகள் மற்றும் சாய்வு வசதி கொண்ட இருக்கைகள் மற்றும் பொதுவான வகையிலான இருக்கைகள் கொண்ட ரயில் பெட்டிகள் இணைந்துள்ளன. சரக்கறைக்கான வசதிகள் இந்த ரயில் வசதிகளுடன் வழங்கப்படுவதில்லை.\n\nSection::::முக்கிய ரயில் நிறுத்தங்கள்.\nஅசன்சோல், ஜஸிடிஹ், ஜாஜ்ஹா, பாட்னா, முகல் சாரை, வாரணாசி, லக்னோ, சஹரன்பூர், அம்பாலா காண், லுதியானா மற்றும் ஜலந்தர் ஆகிய இடங்களை முக்கிய ரயில் நிறுத்தங்களாகக் கொண்டுள்ளது.\n\nSection::::வண்டி எண் 12317.\nஇது சேல்டாஹ் சந்திப்பில் இருந்து, அம்பாலா காண்ட் சந்திப்பு வரை செயல்படுகிறது. 29 மணி நேரம் மற்றும் 10 நிமிடங்கள் இதன் மொத்த பயண நேரம் ஆகும். இந்த வழித்தடத்தினில் 16 நிறுத்தங்களைக் கொண்டு செயல்படுகிறது. மணிக்கு சராசரியாக 56 கிலோ மீட்டர் வேகத்தில் சுமார் 1661 கிலோ மீட்டர் தொலைவினை 29 மணி நேரம் மற்றும் 10 நிமிடங்களில் கடக்கிறது. இது சேல்டாஹ் மற்றும் அம்பாலாவிற்கு இடைப்பட்ட 325 ரயில் நிறுத்தங்களில் 16 நிறுத்தங்களை மட்டுமே கொண்டிருக்கிறது. புறப்படும் நேரத்தில் சராசரியாக 10 நிமிடங்கள் தாமதத்தினையும், சென்றடையும் நேரத்தில் 1 மணி நேரம் மற்றும் 21 நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.\n\nL – SLR – GS – S1 – S2 – S3 – S4 – S5 – S6 – S7 – S9 – S10 – S11 – B1 – B2 – B3 – B4 – B5 – A1 – HA1 – S12 – S13 – GS – SLR\n\nSection::::வண்டி எண் 12318.\nஇது அமிர்தசரஸ் சந்திப்பில் இருந்து சேல்டாஹ் சந்திப்பு வரை செயல்படுகிறது. 33 மணி நேரம் 15 நிமிடங்கள் இதன் மொத்த பயண நேரம் ஆகும். இந்த வழித்தடத்தினில் 21 நிறுத்தங்களைக் கொண்டு செயல்படுகிறது. மணிக்கு சராசரியாக 57 கிலோ மீட்டர் வேகத்தில் சுமார் 1911 கிலோ மீட்டர் தொலைவினை 33 மணி நேரம் 15 நிமிடங்களில் கடக்கிறது. அமிர்தசரஸ் மற்றும் சேல்டாஹ் சந்திப்புகளுக்கு இடைப்பட்ட 363 ரயில் நிறுத்தங்களில் 21 நிறுத்தங்களை மட்டுமே கொண்டிருக்கிறது. புறப்படும் நேரத்தில் சராசரியாக இரு நிமிடங்கள் தாமதத்தினையும், சென்றடையும் நேரத்தில் சராசரியாக 56 நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.\n\nL – SLR – GEN – S13 – S12 – S11 – S10 – B5 – B4 – B3 – B2 – B1 – A1 – HA1 – S9 – S8 – S7 – S6 – S5 – S4 – S3 – S2 – S1 – GEN – SLR\n"}
{"id": "255125", "url": "https://ta.wikipedia.org/wiki?curid=255125", "title": "நெல்லை அதிவிரைவு வண்டி", "text": "நெல்லை அதிவிரைவு வண்டி\n\nநெல்லை அதிவிரைவுத் தொடருந்து அல்லது நெல்லை அதிவிரைவு வண்டி () இந்திய இரயில்வேயின் தென்னக இரயில்வே மண்டலத்தினைச் சார்ந்த ஒரு விரைவுவண்டி. இது திருநெல்வேலிக்கும் சென்னைக்கும் இடையே தினமும் இரு வழியிலும் இயக்கப்படுகின்றது.\n\nSection::::பெயர்க் காரணம்.\nதிருநெல்வேலியிலுள்ள நெல்லையப்பர் கோவிலின் அடையாளமாக இந்நகரம் ’நெல்லை’ என்றும் அழைக்கப்படுகிறது. எனவே நெல்லையிருந்து கிளம்பும்/வந்தடையும் இத்தொடருந்து \"நெல்லை விரைவுத்தொடருந்து\" என்ற பெயரிடப்பட்டுள்ளது.\n\nSection::::குறியீடு.\n\"பழைய எண்கள்\"\n\n\"புதிய எண்\"\n\nகுறியீட்டின் படி, 12631 பெயரிடப்பட்ட தொடருந்து சென்னையிலிருந்து 20.10 மணிக்குப் புறப்பட்டு திருநெல்வேலியை மறுநாள் காலை 07.10 மணிக்கு அடைகின்றது. மறுமார்க்கத்தில் 12632 எனப் பெயரிடப்பட்ட தொடருந்து திருநெல்வேலியிலிருந்து 19.25 மணிக்கு புறப்பட்டு சென்னையை மறுநாள் காலை 06.55 மணிக்கு அடைகின்றது. இது இந்தியாவின் பழமையான பயணிகள் தொடருந்து ஆகும். இது 653 கி.மீ தொலைவினை 12 மணி பயணநேரத்திற்குள் கடக்கின்றது. இந்தத் தொடருந்தின் முக்கியமான நிறுத்தங்கள் மதுரை, திருச்சிராப்பள்ளி, விழுப்புரம் ஆகும். இது 24 பெட்டிகளைக் கொண்டுள்ளது. இந்தத் தொடருந்து RPM WAP7 எனும் எஞ்சினால் இயக்கப்படுகின்றது..\n\nSection::::பெட்டிகளின் தொகுப்பு.\nசென்னையிலிருந்து (12631) திருநெல்வேலிக்கு புறப்படும் வண்டியின் பயணப்பெட்டிகளின் அமைப்பு பின்வருமாறு இருக்கும். இதுவே திருநெல்வேலியிலிருந்து (12632) சென்னைக்கு புறப்படும் வண்டியின் பயணப்பெட்டியின் அமைப்பு தலைகீழாக மாறிவரும்.\n\n\" \" 'சென்னை எழும்பூர் - \"திருநெல்வேலி (12631)\" '\n\nSection::::கால அட்டவணை.\n\" 'திருநெல்வேலி - சென்னை எழும்பூர் (12632) ' \"\n\n=மேற்கோள்கள்=\n"}
{"id": "255127", "url": "https://ta.wikipedia.org/wiki?curid=255127", "title": "அமிர்தா எக்ஸ்பிரஸ்", "text": "அமிர்தா எக்ஸ்பிரஸ்\n\nஅமிர்தா விரைவுவண்டி என்னும் வண்டியை இந்திய இரயில்வேயின் தென்னக இரயில்வே இயக்குகிறது. இது திருவனந்தபுரம் சென்ட்ரல் தொடருந்து நிலையத்தில் தொடங்கி பாலக்காடு வரை செல்லும்.\n"}
{"id": "255131", "url": "https://ta.wikipedia.org/wiki?curid=255131", "title": "இடைநிலைக் கல்வி", "text": "இடைநிலைக் கல்வி\n\nஇடைநிலைக் கல்வி அல்லது இரண்டாம் நிலைக் கல்வி என்பது, தொடக்கக் கல்வியை நிறைவு செய்த பின்னர் தொடர்கின்ற கல்வி ஆகும். இடைநிலைக் கல்வியை முடித்த பின்னர் ஒரு மாணவன் அல்லது மாணவி, உயர் கல்வியை அல்லது தொழிற் பயிற்சியைத் தொடரமுடியும். சில நாடுகளில் தொடக்கக் கல்வி மட்டுமே கட்டாயம். வேறு சில நாடுகளில் இடைநிலைக் கல்வியும் கட்டாயம் ஆகும். \n\nஇடைநிலைக் கல்வியின் காலம் வெவ்வேறு நாடுகளில் வெவ்வேறு அளவுகளைக் கொண்டதாக உள்ளது. பொதுவாக இது 7 அல்லது 8 ஆண்டுகளாகக் காணப்படுகிறது. ஆறாம் வகுப்பு அல்லது ஆறாவது ஆண்டு முதல் 12 அல்லது 13 ஆம் ஆண்டுவரை இடைநிலைக் கல்வி இடம்பெறும். பெரும்பாலான நாடுகளின் கல்வித் திட்டத்தில் 10 ஆம் ஆண்டில் பொதுத் தேர்வு இடம்பெறும். இந்தத் தேர்வின் பெறுபேறு பல்வேறு தொழில் வாய்ப்புக்களுக்கும், உயர்கல்விக்கும் மிகவும் முக்கியமானது. இந்தத் தேர்வில் வெற்றி பெறுவதன் மூலமே இடைநிலைக் கல்வியின் எஞ்சிய பகுதியைத் தொடர முடியும். இடைநிலைக் கல்வியின் முடிவிலும் ஒரு பொதுத் தேர்வு உண்டு. பல நாடுகளில், இதன் பெறுபேறுகளின் அடிப்படையிலேயே மாணவர்கள் பல்கலைக்கழகங்களுக்கோ அல்லது பல்கலைக்கழகக் கல்லூரிகளுக்கோ அனுமதிக்கப்படுகிறார்கள்.\n"}
{"id": "255139", "url": "https://ta.wikipedia.org/wiki?curid=255139", "title": "ஆசாத் இந்து எக்ஸ்பிரஸ்", "text": "ஆசாத் இந்து எக்ஸ்பிரஸ்\n\nஆசாத் இந்து விரைவுவண்டி என்னும் அதிவிரைவுவண்டியை இந்திய ரயில்வேயின் மத்திய ரயில்வே இயக்குகிறது. இது கொல்கத்தாவுக்கும், புனேவுக்கும் சென்று வரும். மொத்தமாக 2,017 கிலோமீட்டர்களை கடந்து செல்கிறது.\n\n"}
{"id": "255140", "url": "https://ta.wikipedia.org/wiki?curid=255140", "title": "காட்மியம் நாற்புளோரோபோரேட்டு", "text": "காட்மியம் நாற்புளோரோபோரேட்டு\n\nகாட்மியம் நாற்புளோரோபோரேட்டு \"(Cadmium tetrafluroborate)\" என்பது Cd(BF) என்ற மூலக்கூற்று வாய்ப்பாடுடன் கூடிய ஒரு வேதிச் சேர்மமாகும்.. காட்மியம் டெட்ராபுளோரோபோரேட்டு என்றும் இதை அழைக்கலாம். \n\nSection::::தயாரிப்பு.\nநீர்த்த புளோரோபோரிக் அமிலம் மற்றும் காட்மியம் கார்பனேட்டு அல்லது காட்மியம் ஆக்சைடு ஆகிய சேர்மங்கள் வினைபுரிந்து காட்மியம் நாற்புளோரோபோரேட்டை உருவாக்குகின்றன.\n\nSection::::பயன்கள்.\nசாதாரண சயனைடு மின்முலாம் பூசும் தொட்டிகள் சிக்கலை உண்டாக்குவதாகக் கருதும் இடங்களில் உயர் வலிமை எஃகுவிற்கு மின்முலாம் பூசும் தொட்டிகள் தயாரிக்க இச்சேர்மம் பயன்படுகிறது.\n"}
{"id": "255142", "url": "https://ta.wikipedia.org/wiki?curid=255142", "title": "கோவா சம்பர்க் கிராந்தி எக்ஸ்பிரஸ்", "text": "கோவா சம்பர்க் கிராந்தி எக்ஸ்பிரஸ்\n\nகோவா சம்பர்க் கிராந்தி விரைவுவண்டி (\"Goa Sampark Kranti Express\") என்பது இந்திய இரயில்வேயினால் இயக்கப்படும் சம்பர்க் கிராந்தி விரைவுவண்டிகளில் ஒன்றாகும். இது கோவாவின் மட்காவில் தொடங்கி, சண்டிகர் வரை செல்கிறது.\n\n"}
{"id": "255145", "url": "https://ta.wikipedia.org/wiki?curid=255145", "title": "பகர ஆளுனர்", "text": "பகர ஆளுனர்\n\nபகர ஆளுனர் (regent) என்பது, முடியாட்சி முறையில், இன்னொருவருக்குப் பதிலாக ஆட்சியைப் பொறுப்பேற்று நடத்தும் ஒருவரைக் குறிக்கும் சொல்லாகும். இது ஒரு முறை சாராத பதவியாகவோ அல்லது முறைப்படி நியமனம் வழங்கப்பட்ட ஒரு பதவியாகவோ இருக்கலாம். பெரும்பாலும் ஒரு மன்னர் இறக்கும்போது முடிக்குரிய வாரிசு மிக இளம் வயதினராக, அவ்விடத்தில் இல்லாதவராக அல்லது இயலாதவராக இருந்தால் அவர் சார்பில் பகர ஆளுனர் ஆட்சியை நடத்துவது உண்டு. பெரும்பாலும், வாரிசுரிமைப்படி அடுத்த நிலையில் உள்ளவர் அல்லது அரச குடும்பத்தைச் சேர்ந்த ஒருவர் பகர ஆளுனராக இருப்பது உண்டு. \n\nமேற்சொன்ன காரணங்களுக்காக மட்டுமன்றி, முடிக்குரிய வாரிசுகள் எவரும் இல்லை என்ற நிலையிலும் இடைக்கால ஆட்சிப் பொறுப்புக்கு ஒரு பகர ஆளுனர் நியமிக்கப்படுவது உண்டு. முதலாம் உலகப் போருக்குப் பின்னர், பின்லாந்து இராச்சியத்திலும், அங்கேரி இராச்சியத்திலும் இவ்வாறான ஒரு நிலை ஏற்பட்டது.\n"}
{"id": "255148", "url": "https://ta.wikipedia.org/wiki?curid=255148", "title": "எண்காலி", "text": "எண்காலி\n\nஎண்காலி அல்லது சாக்குக்கணவாய் (ஆங்கிலம்: \"Octopus\") என்பது மெல்லுடலி தொகுதியைச் சேர்ந்த கடல்வாழ் குடும்பம் ஆகும். இக்குடும்பத்தில் உள்ள இனங்கள் அனைத்தும் எட்டு கிளை உறுப்புகளைக் கொண்டுள்ளதால் எண்காலிகள் என்று அழைக்கப்படுகின்றன. தலைக்காலிகள் (cephalopod) வகுப்பில், 300 வகையான எண்காலிகள் உள்ளன என்று கண்டறிந்துள்ளனர். இவை மொத்த தலைக்காலிகளில் மூன்றில் ஒரு பங்கு ஆகும். \n\nஎண்காலியின் உடலில் எலும்பு இல்லாததால், மிகச் சிறிய இடுக்குகளிலும் அவற்றால் நுழைந்து வெளிவர இயலும். இவை பொதுவாக 5 செ.மீ முதல் 5 மீ வரையான அளவுகளில் உண்டு. எண்காலிக்கு மூன்று இதயங்கள் உண்டு. இதன் இரத்தம் நீல நிறத்தில் இருக்கும். இதன் இரத்தத்தில் செப்பு உள்ள ஈமோசயனின் (hemocyanin) என்னும் புரதப் பொருள் உள்ளதால், உயிர்வளி (ஆக்சிசன்) ஏற்றவுடன் அது நீல நிறமாக மாறுகின்றது (ஆக்சிசன் ஏற்காத நிலையில் நிறமற்றதாக இருக்கும்). எண்காலியின் இந்த மூன்று இதயங்களில் இரண்டு இதயங்கள் கணவாயின் செதிள் அல்லது பூ (அல்லது இணாட்டு ) எனப்படும் மூச்சுவிடும் பகுதிக்கு நீல இரத்தத்தை இறைக்கப் பயன்படுகின்றது. மூன்றாவது இதயம் உடலுக்குத் தேவையான இரத்தத்தை செலுத்தப் பயன்படுகின்றது. முதுகெலும்பிகளில் உள்ள இரத்தத்தில் சிவப்பணுவில் உள்ள ஈமோகுளோபின் என்னும் இரும்புச்சத்து உள்ள இரத்தம் உயிர்வளியை எடுத்துச் செல்ல சிறந்தது என்றாலும், குளிரான கடல் பகுதிகளில், ஆக்சிசன் குறைவாக உள்ள பகுதிகளில் ஆக்சிசனை எடுத்துச்செல்ல இந்த செப்பு உள்ள ஈமோசயனின் சிறந்ததாக உள்ளது.\n\nஎண்காலிகள் அதிக காலம் வாழ்வதில்லை. பெரும்பாலும் சில மாதங்களே வாழ்கின்றன. வட பசிபிக் பெருங்கடல்களில் வாழும் சில மிகப்பெரிய எண்காலிகள் 4-5 ஆண்டுகள் வாழலாம். இனப்பெருக்கத்திற்காகப் புணர்ந்தபின் ஆண் எண்காலிகள் சில மாதங்களில் இறந்து விடுகின்றன. பெண் எண்காலிகள் முட்டையிட்டவுடன் இறந்து விடுகின்றன. \n\nஉககத்திலுள்ள எல்லா எண்காலிகளும் நச்சுத் தன்மை உடையன என்றாலும் நீல வளையங்களைக் கொண்ட எண்காலி மட்டுமே மனிதரைக் கொல்லக் கூடிய அளவு நச்சுத் தன்மையானது. இந்த அழகான எண்காலி உலகிலுள்ள மிகவும் நச்சுத் தன்மையான விலங்குகளில் ஒன்றாகக் கருதப்படுகிறது. இதன் நஞ்சுக்கு மாற்று மருந்து கிடையாது என்பதும் கவனிக்கத் தக்கது.\n\nSection::::உருமாற்றம் மற்றும் நிறமாற்றம்.\nஇரையை வேட்டையாடவும் எதிரிகளிடம் இருந்து தப்பிக்கவும் எண்காலிகள் உருமாறுகின்றன. இதற்காக எண்காலிகள் உடலில் தனித்துவமான தோல் உயிரணுக்கள் அமைந்துள்ளன. மேலும் இவற்றின் உடலில் உள்ள பல்வேறு நிறங்களைக் கொண்ட நிறமிகளின் மூலம் நிறம் மாறுகின்றன.\n"}
{"id": "255155", "url": "https://ta.wikipedia.org/wiki?curid=255155", "title": "மலைக்காடை", "text": "மலைக்காடை\n\nமலைக்காடை (rock bush quail (Perdicula argoondah)\nஎன்பது காடை இனத்தைச் சேர்ந்த ஒரு பறவையாகும். இப்பறவை இந்திய தீபகற்பத்தின் சில பகுதிகளில் காணப்படுகிறது. இவை புதர்க்காடைகளுடன் சேர்ந்து மேயக்கூடியவை. இவை சிறு கூட்டமாக கூடி வாழக்கூடியவை. இவை 6.7–7.25 அங்குலம் (17.0–18.4 செமீ) நீளமுள்ளதாகவும், 64–85 கிராம் எடையுள்ளதாக இருக்கும்.இவ்வினத்தின் ஆண்பறவைகளுக்கு கழுத்தில் புள்ளிகள் மங்கலான பாக்கு நிறத்தில் இருக்கும். பெண் பறவைகளுக்கு இப்புள்ளிகள் இருக்காது.\n"}
{"id": "255160", "url": "https://ta.wikipedia.org/wiki?curid=255160", "title": "வெள்ளைக் கானாங்கோழி", "text": "வெள்ளைக் கானாங்கோழி\n\nசாம்பல் கானாங்கோழி ( grey junglefowl) (Gallus sonneratii) என்பது காட்டுக் கோழி இனமாகும். இவை பெரும்பாலும் தென்னிந்தியாவின் மேற்குத் தொடர்ச்சி மலைப் பகுதிகளில் காணப்படுகின்றன\nஆணும் பெண்ணும் நாட்டுக்கோழி போல இருக்கும். சேவலுக்கு உடலின் மேற்பாகத்தில் வெள்ளைக் கோடுகள் இருக்கும். வால் அரிவால் போன்ற தோற்றத்தில் ஒளிரும் கரிய நிறத்தில் இருக்கும். பெட்டைக் கோழிகள் உடல் மேல்பாகம் பாக்கு நிறத்திலும், அடிப்பகுதி கருமை கலந்த வெள்ளையாவும் இருக்கும். இவற்றின் நிறத் தோற்றமானது காடுகள், முட்புதர்களுக்குள் ஒளிந்து கொள்ள உதவியாக இருக்கிறன. இவை காட்டுப் பகுதிகள், திறந்தவெளிகள், புல்வெளியற்ற அடர்ந்த காட்டுப் பகுதிகளில் வாழும் இயல்பு கொண்டவை. பெரும்பாலும் தரைப்பகுதியில் தங்களது நேரத்தைக் கழித்தாலும் எதிரிகளிடமிருந்து தப்புவதற்காக மரங்களின் மேல் பறந்து தாவக்கூடியன. \n\nஇந்த கோழிகள் பெப்ரவரி முதல் மே மாதம் வரை முட்டையிடும். 4 முதல் 7 முட்டைகளையிட்டு அடைகாக்கும். 20 முதல் 21 நாட்களுக்குள் குஞ்சுகள் பொரிந்து வெளிவரும். இதனைப் பெட்டைக் கோழிகள் பராமரிக்கும். சேவல்கள் பொதுவாக 860 - 1,250 கிராம் வரையிலும், பெட்டைக் கோழிகள் 560 - 620 கிராம் எடை வரையிலும் வளரக்கூடியவை. இவை 5 ஆண்டுகள் வரை உயிர் வாழக்கூடியவை.\n\nகாட்டுக் கோழிகளின் உணவு விதைகள் என்றாலும் இவை பூச்சிகளையும் உண்ணக்கூடியன குறிப்பாக இதன் குஞ்சுகளுக்கு உணவாகத் தரும் இவை, காடுகளில் விதை முளைப்புக்கும், பரவலுக்கும் பெருமளவில் உதவுகின்றன. இடம்பெயரும் குணம் இல்லாத காட்டுக் கோழிகள் அழியும் தருவாயில் உள்ளதாக அறியப்பட்டுள்ளது.\n\n2012 ஆம் ஆண்டு வரை நடந்த ஆய்வின்படி முன்பு இருந்த காட்டுக் கோழிகளில் 30 சதவீதம் அழிந்துவிட்டதாக பன்னாட்டு இயற்கை பாதுகாப்பு அமைப்பு அறிவித்துள்ளது.\n"}
{"id": "255161", "url": "https://ta.wikipedia.org/wiki?curid=255161", "title": "ஹிமசாகர் எக்ஸ்பிரஸ்", "text": "ஹிமசாகர் எக்ஸ்பிரஸ்\n\nஹிமசாகர் விரைவுவண்டி, கன்னியாகுமரிக்கும் ஜம்மு தாவிக்கும் இடையே பயணிக்கிறது. இது திப்ருகர் - கன்னியாகுமரி விவேக் எக்ஸ்பிரஸ் வண்டிக்கு அடுத்தபடியாக அதிக தூரம் பயணிக்கும் வண்டியாகும். இது 72 நிலையங்களில் நின்று செல்லும்.\n\nSection::::வழித்தடம்.\nஜம்மு தாவி → சக்கி பேங்க் → ஜலந்தர் கன்டோன்மென்ட் → லூதியானா சந்திப்பு → துரி சந்திப்பு → ஜிந்து → ரோத்தக் சந்திப்பு → புது தில்லி தொடருந்து நிலையம் → ஆக்ரா கன்டோன்மென்ட் → குவாலியர் சந்திப்பு → ஜான்சி சந்திப்பு → போப்பால் சந்திப்பு → இட்டர்சி சந்திப்பு → நாக்பூர் சந்திப்பு → பல்லார்ஷா சந்திப்பு → வாரங்கல் சந்திப்பு → விஜயவாடா சந்திப்பு → ரேணிகுண்டா சந்திப்பு → வேலூர் காட்பாடி சந்திப்பு - சேலம் சந்திப்பு→ ஈரோடு சந்திப்பு → திருப்பூர்→ கோயம்புத்தூர் சந்திப்பு → பாலக்காடு→ திருச்சூர்→ எர்ணாகுளம்→ கோட்டயம்→ திருவல்லா→ செங்கன்னூர்→ காயம்குளம்→ கொல்லம்→ திருவனந்தபுரம் சென்ட்ரல்→ நாகர்கோவில் → கன்னியாகுமரி\n\n\n"}
{"id": "255164", "url": "https://ta.wikipedia.org/wiki?curid=255164", "title": "ஜம்மு தாவி தொடருந்து நிலையம்", "text": "ஜம்மு தாவி தொடருந்து நிலையம்\n\nஜம்மு தாவி தொடருந்து நிலையம், இந்திய மாநிலமான ஜம்மு கஷ்மீரில் உள்ள ஜம்மு நகரத்தில் உள்ளது. இது ஜம்மு கஷ்மீரில் உள்ள பெரிய தொடர்வண்டி நிலையமாகும்.\n\n"}
{"id": "255168", "url": "https://ta.wikipedia.org/wiki?curid=255168", "title": "கன்னியாகுமரி அதிவிரைவு வண்டி", "text": "கன்னியாகுமரி அதிவிரைவு வண்டி\n\nகன்னியாகுமரி விரைவுத் தொடருந்து அல்லது கன்னியாகுமரி அதிவிரைவு வண்டி (kanniyakumari Express) இந்திய இரயில்வேயின் தென்னக இரயில்வே மண்டலத்தினால் இயக்கப்படும் ஒரு அதிவேக விரைவுவண்டி. இது கன்னியாகுமரி - சென்னைக்கு இடையே தினமும் இரு வழியிலும் இயக்கப்படுகின்றது. இது ஓரிரவு தொடருந்து சேவையாகும்; மாலையில் புறப்பட்டு மறுநாள் காலையில் சேருமிடத்தை அடையும்.\n\nSection::::குறியீடு.\nசென்னை - கன்னியாகுமரி தொடருந்துப் பயணத்திற்கு 12633 தொடருந்து குறியீடும், கன்னியாகுமரி - சென்னை தொடருந்துப் பயணத்திற்கு 12634 தொடருந்து குறியீடும் வழங்கப்பட்டுள்ளது.\n\n\" \" 'சென்னை எழும்பூர் - கன்னியாகுமரி \"(12633)\" '\n\nSection::::கால அட்டவணை.\n\" 'கன்னியாகுமரி - சென்னை எழும்பூர் (12634) ' \"\n"}
{"id": "255169", "url": "https://ta.wikipedia.org/wiki?curid=255169", "title": "காட்மியம் குளோரைடு", "text": "காட்மியம் குளோரைடு\n\nகாட்மியம் குளோரைடு \"(Cadmium chloride)\" என்பது காட்மியம் மற்றும் குளோரின் என்ற இரு தனிமங்கள் இணைந்து CdCl என்ற மூலக்கூற்று வாய்ப்பாடுடன் உருவாகும் ஒரு வேதிச் சேர்மமாகும். நீரையுறிஞ்சும் தன்மை கொண்ட இத்திடப்பொருள் நீரில் நன்றாகவும் ஆல்ககாலில் சிறிதளவும் கரைகிறது. இச்சேர்மம் ஒரு அயனிச் சேர்மமாகக் கருதப்பட்டாலும் கணிசமான அளவுக்கு சகப் பிணைப்புப் பண்புகளையும் பெற்றுள்ளது. காட்மியம் குளோரைடின் படிகவமைப்பு இருபரிமாண அயனி அடுக்குகளால் உருவாக்கப்பட்டுள்ளது. பிற படிகவமைப்புகளை விளக்குவதற்கு ஏற்ற சரியான முன்மாதிரியாகவும் இது அமைகிறது. CdCl.HO மற்றும் CdCl.5HO என்ற இருவேறு படிகவமைப்புகளிலும் காட்மியம் குளோரைடு காணப்படுகிறது.\n\nSection::::அமைப்பு.\nசாய்சதுரம் சார்ந்த சீரொழுங்கில் காட்மியம் குளோரைடு படிகங்களாக உருவாகிறது. காட்மியம் அயோடைடும் இதே சீரொழுங்கில் அமையப்பெற்ற படிகங்களாக உருவாகும் சேர்மமாகும். இரு சேர்மங்களிலும் உள்ள தனி அடுக்குகள் ஒரேமாதிரியாக அமைந்துள்ளன. ஆனால காட்மியம் குளோரைடில் உள்ள குளோரைடு அயனிகள் நெருக்கப் பொதிவு சமகோள அணிக்கோவைகளைக் கொண்டுள்ளன. ஆனால் காட்மியம் அயோடைடில் அயோடின் அயனிகள் அறுகோண நெருக்கப் பொதிவு அணிக்கோவைகளக அடுக்கப்பட்டுள்ளன.\n\nSection::::வேதிப்பண்புகள்.\nதண்ணீர் மற்றும் முனைவுக் கரைப்பான்களில் காட்மியம் குளோரைடு நன்றாகக் கரைகிறது. தண்ணீரில் அவ்வாறு அதிகமாகக் கரையும் போது அணைவு அயனியான [CdCl] அயனியும் உருவாகிறது. இத்தகையப் பண்பினால் காட்மியம் குளோரைடு ஒரு {[லூயி அமிலம்|மென் லூயி அமிலமாக]] உள்ளது\n\nபெரிய நேர்மின் அயனிகளுடன் எனில், முக்கோண இரட்டைப்பட்டைக்கூம்பு [CdCl] அயனியாகத் தனித்துப்பிரிக்க இயல்கிறது.\n\nSection::::தயாரிப்பு.\nநீரற்ற குளோரின் அல்லது ஐதரசன் குளோரைடு வாயுவை காட்மியம் உலோகத்துடன் சேர்த்து சூடுபடுத்துவதன் மூலமாக நீரற்ற காட்மியம் குளோரைடைத் தயாரிக்க முடியும்.\n\nநீரேற்று காட்மியம் குளோரைடைத் தயாரிக்க காட்மியத்துடன் அல்லது காட்மியம் ஆக்சைடுடன் அல்லது காட்மியம் கார்பனேட்டுடன் ஐதரோ குளோரிக் அமிலத்தைச் சேர்த்து வினைபுரியச் செய்து தயாரிக்கலாம். \n\nSection::::பயன்கள்.\nகாட்மியம் சல்பைடு என்ற காட்மியம் மஞ்சள் நிறமியைத் தயாரிக்கக் காட்மியம் குளோரைடு பயன்படுகிறது. இந்நிறமி ஓர் அற்புதமான மஞ்சள் நிறத்திலான நிலையான கனிம் வேதியியல் நிறமியாகும்.\n\nஆய்வகங்களில் கரிமக் காட்மியச் சேர்மங்கள் தயாரிப்பில் நீரற்ற காட்மியம் குளோரைடு பயன்படுகிறது. இவ்வகைச் சேர்மங்கள் RCd என்ற பொதுவமைப்பில் சேர்மங்களை உருவாக்குகின்றன. இங்கு R என்பது ஓர் அரைல் அல்லது ஒரு முதன்மை ஆல்க்கைல் குழுவாக இருக்கும். இவை அசைல் குளோரைடுகளில் இருந்து கீட்டோன்களைத் தொகுப்பு முறையில் தயாரிக்க முன்னர் பயன்படுத்தப்பட்டன.:\n\nஇத்தகைய செயலிகள் பின்னர் இவற்றைவிடக் குறைவான நச்சுத்தன்மை கொண்ட கரிமச்செப்பு சேர்மங்களால் இடப்பெயர்ச்சி செய்யப்பட்டன. \nஒளிநகல், சாயத்தொழில் மற்றும் மின்முலாம் பூச்சு போன்றவற்றுக்காகவும் காட்மியம் குளோரைடு பயன்படுத்தப்படுகிறது.\n"}
{"id": "255172", "url": "https://ta.wikipedia.org/wiki?curid=255172", "title": "அடர்குறை உலோகம்", "text": "அடர்குறை உலோகம்\n\nஅடர்குறை உலோகம் \"(light metal)\" என்பது ஒப்பீட்டளவில் மிகவும் குறைவான அடர்த்தி கொண்ட எந்த உலோகமும் அடர்குறை உலோகம் அல்லது இலேசான உலோகம் எனப்படும். குறிப்பிடத்தகுந்த பல சிறப்பான வரையறைகள் பரிந்துரைக்கப்பட்டாலும் அவற்றில் எதுவும் பரவலான வரவேற்பை பெறவியலவில்லை. மக்னீசியம், அலுமினியம் மற்றும் தைட்டானியம் ஆகிய மூன்று தனிமங்களும் அடர்குறை உலோகங்களாக கருதப்பட்டு வனிக முக்கியத்துவமும் பெற்றுள்ளன . அவற்றின் அடர்த்திகள் முறையே 1.7, 2.7 மற்றும் 4.5 கி/செ.மீ 3 19 முதல் 56 சதவீதம் அளவுக்கு இரும்பு, செப்பு போன்றனவற்றின் அடர்த்திகளோடு வேறுபடுகின்றன. இவற்றின் அடர்த்தி முறையே 7.9 மற்றும் 8.9 ஆகும்.\n\n"}
{"id": "255174", "url": "https://ta.wikipedia.org/wiki?curid=255174", "title": "இராமன்", "text": "இராமன்\n\nஇராமன் () அல்லது ராம் என்ற பெயர் பின்வரும் தலைப்புகளைக் குறிக்கலாம்.\n\nராம், ராமா, ராமன் ஆகியவை ராமனை குறிக்கும் வெவ்வேறு பெயர்கள்.\n\n\n\nராமா என்ற பெயரில் உள்ள கட்டுரைகள்:\n\nராமன் என்ற பெயரில் தொடங்கும் கட்டுரைகள்:\n\nராம என்ற சொல்லில் தொடங்கும் கட்டுரைகள்:\n\n\n"}
{"id": "255181", "url": "https://ta.wikipedia.org/wiki?curid=255181", "title": "கண்வில்லை", "text": "கண்வில்லை\n\nகண்வில்லை என்பது, தொலைநோக்கிகள், நுண்நோக்கிகள் போன்ற ஒளியியல் கருவிகளில் பயன்படுகின்ற ஒருவகைக் கண்ணாடி வில்லை ஆகும். மேற்படி கருவிகளூடாகப் பார்க்கும்போது கண்ணுக்கு அண்மையில் மேற்சொன்ன வகை வில்லைகள் இருப்பதால், \"கண்வில்லை\" என்னும் பெயர் ஏற்பட்டது. கருவிகளில் உள்ள பொருள்வில்லை பார்க்கப்படும் பொருளில் இருந்து வரும் ஒளியைச் சேகரித்து அடுத்த பக்கத்தில் ஒரு விம்பத்தை உருவாக்கும். கண்வில்லை இந்த விம்பத்தைப் பெருப்பித்துக் காட்டுகிறது. கிடைக்கும் உருப்பெருக்கத்தின் அளவு கண்வில்லையின் குவியத் தூரத்தில் தங்கியுள்ளது.\n"}
{"id": "255189", "url": "https://ta.wikipedia.org/wiki?curid=255189", "title": "கெப்லர்-452", "text": "கெப்லர்-452\n\nகெப்லர்-452 (\"Kepler-452\") என்பது புவியில் இருந்து 1,400 ஒளியாண்டுகள் தொலைவில் சிக்னசு விண்மீன் குழாமில் அமைந்துள்ள ஒரு ஜி-வகை விண்மீன் ஆகும். இது நமது சூரியனை ஒத்த வெப்பநிலையைக் கொண்டிருந்தாலும், 20 விழுக்காடு அதிக பிரகாசமும், 3.7 விழுக்காடு நிறை, 11 விழுக்காடு அதிக விட்டமும் கொண்டதாகும். இதன் ஈர்ப்பு விசை 4.32±0.09 செகிசெ. இது சூரியனை விட 1.5 பில்லியன் வயதில் கூடியதும், 6 பில்லியன் ஆண்டுகள் வயதும் கொண்டது.\n\nஇது குறைந்தது ஒரு கோளைக் கொண்டுள்ளது. கெப்லர்-452பி புறக்கோள் 2015 சூலையில் கெப்லர் விண்கலத்தினால் கண்டுபிடிக்கப்பட்டதை நாசா நிறுவனம் 2015 சூலை 23 இல் உறுதிப்படுத்தயது.\n"}
{"id": "255193", "url": "https://ta.wikipedia.org/wiki?curid=255193", "title": "அமிடோசன்", "text": "அமிடோசன்\n\nவேதியியலில் அமிடோசன் (\"Amidogen\") என்பது ஒரு தனி உறுப்புச் சேர்மமாகும். நைட்ரசன், ஐதரசன் தனிமங்கள் சேர்ந்து உருவாகும் இச்சேர்மத்தின் மூலக்கூற்று வாய்பாடு NH ஆகும். அமினோத் தொகுதியின் ஓர் உறுப்பினரான இச்சேர்மம், ஓர் ஐதரசன் நீக்கப்பட்ட அமோனியாவாகக் கருதப்படுகிறது. பீனெத்திலமீன்கள் போன்ற பல சேர்மங்களில் ஒரு பகுதிப்பொருளாகவும் அமிடோசன் காணப்படுகிறது. இதுவரையில் இச்சேர்மம் தனிநிலையில் தனிமைப்படுத்தப்படவில்லை.\n"}
{"id": "255196", "url": "https://ta.wikipedia.org/wiki?curid=255196", "title": "வரைகலை செயற்பகுதி", "text": "வரைகலை செயற்பகுதி\n\nவரைகலை செயற்பகுதி (\"graphics processor unit\", GPU), அல்லது காட்சி செயற்பகுதி (\"visual processor unit\", VPU) என்பது ஒரு தனித்த மின்னணுச் சுற்றினால் வடிவமைக்கப்பட்டது. இது காட்சி மற்றும் வரைகலைகளைக் கையாள்வதற்கும், கணினியின் நினைவாற்றலை முடுக்கி, படங்களை ஒரே சட்டத்தினுள் விரைவாக உருவாக்கி காட்சிப்படுத்தவும் உதவுகிறது. நவீன காலங்களில் பதிகணினிகள், மேசைக்கணினிகள், அலுவலக கணினிகள், விளையாட்டுக் கணினிகள், நுண்ணறிபேசிகள் மற்றும் அலைபேசிகள் ஆகியனவற்றில் வரைகலை செயற்பகுதி பொருத்தப்பட்டுள்ளது. இதன் உதவியால் கணினி வரைகலை மற்றும் பட செயலாக்கங்கள் எளிமையாக, விரைவாக, தெளிவாக, நுட்பமாக செய்திட இயலும். மேலும், மையச் செயற்பகுதியினால் எளிதாக செய்ய இயலாத இணை செயலாக்க முறைகளை, கையாள முடியாத மிகப்பெரிய தரவுகளை, இதன் உதவியால் எளிதாக கையாள முடியும். ஒரு கணினியின் காணொளிப் பகுதியிலோ, தாயகப்பலகையிலோ அல்லது தனித்த ஒருமித்த சுற்றுகளாகவோ, வரைகலை செயற்பகுதி காணக் கிடைக்கும்.\nவரைகலை செயற்பகுதி என்ற பதம் என்விடியா என்ற நிறுவனத்தால் 1999-ம் ஆண்டு அறிமுகப்படுத்தப்பட்டது. இந்நிறுவனமே, உலகின் முதல் வரைகலை செயற்பகுதியான GeForce 256-ஐ அறிமுகம் செய்து, விற்பனை செய்ய ஆரம்பித்தது. இச்செயற்பகுதியானது ஒற்றைச் சில்லுடைய செயலியால் ஒருங்கிணைக்கப்பட்டது. இது உருமாற்றுதல், துண்டாக்குதல், ஒளியமைத்தல் போன்ற செயல்களைச் செய்ய வல்லது. இச்செயற்பகுதியில் இருக்கும் ஒழுங்கமைவுப் பொறியால் 1 கோடி பல்கோணஙகளை ஒரு நொடியில் கையாள முடியும்.\n\n\"\"VPU\"\" என்ற பதம், ATI Technologies என்ற நிறுவனத்தால் 2002-ஆம் ஆண்டு Radeon 9700 என்ற செயற்பகுதியை விற்பனைக்கு அறிமுகம் செய்தபொழுது உருவாக்கப்பட்டது.\n"}
{"id": "255198", "url": "https://ta.wikipedia.org/wiki?curid=255198", "title": "ஆர்கான் புளோரோவைதரைடு", "text": "ஆர்கான் புளோரோவைதரைடு\n\nஆர்கான் புளோரோவைதரைடு \"(Argon fluorohydride )\" என்பது HArF என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். மூலக்கூறு வாய்ப்பாடு ArHF என்றும் எழுதப்படுவதுண்டு. ஆர்கானின் வேதியியல் சேர்மமான இதன்பெயர் வேதியியல் முறைப்படி புளோரிடோவைதரிடோ ஆர்கான் அல்லது ஐதரோபுளோரைடு ஆகும்.\n\nSection::::கண்டுபிடிப்பு.\nமுதல் ஆர்கான் சேர்மத்தைக் கண்டறிந்த பெருமை பின்னிய நாட்டைச் சேர்ந்த மார்க்கு இராசனென் தலைமையிலான விஞ்ஞானிகள் குழுவினருக்கேச் சேரும் . 2000 ஆம் ஆண்டின் ஆகத்து 24 ஆம் நாளில் நேச்சர் என்ற இதழில் ஆர்கான்புளோரோவைதரைடு கண்டுபிடிப்பை அவர்கள் வெளியிட்டனர்.\n\nSection::::தொகுப்பு முறைத் தயாரிப்பு.\nசீசியம் அயோடைடு மேற்பரப்பில் – 265 பாகை செல்சியசு வெப்பநிலையில் ஆர்கான் மற்றும் ஐதரசன் புளோரைடு இரண்டையும் சேர்த்து கலவையை புற ஊதாக்கதிர் கதிர்வீச்சுக்கு காட்சிப்படுத்தினால் ஆர்கான் புளோரோவைதரைடு உருவாகிறது. இக்கதிர்வீச்சு வளிமங்கள் இணைவதற்கு உதவுகிறது.\n\nஇத்தொகுப்பு வினையின் விளைவாகத் தோன்றும் கலவையில் வேதிப் பிணைப்புகள் உள்ளதை அகச்சிவப்பு நிறமாலை உறுதிப்படுத்துகிறது. ஆனாலும் அவை வலிமையற்ற பிணைப்புகளாக உள்ளன. இப்படியாக, மிகைமூலக்கூறோ அல்லது ஆர்கான் மற்றும் ஐதரசன் வாயுக்களின் கலவையோ அல்லாமல் ஆர்கான் புளோரோவைதரைடு உருவானது. இச்சேர்மத்தின் வேதிப்பிணைப்புகள் – 256 பாகை செல்சியசு வெப்பநிலைக்குக் கீழாக இச்சேர்மத்தை வைத்திருந்தால் மட்டுமே நிலைப்புத்தன்மையுடன் காணப்படுகின்றன. மாறாக இவ்வெப்பநிலைக்கு மேற்பட்டால் இச்சேர்மம் ஆர்கான் மற்றும் ஐதரசன் புளோரைடாகச் சிதைவடைகிறது.\n"}
{"id": "255200", "url": "https://ta.wikipedia.org/wiki?curid=255200", "title": "நிலாவரை", "text": "நிலாவரை\n\nநிலாவரை (\"Nilāvarai\") இலங்கையின் யாழ்ப்பாண மாவட்டத்தில் இருக்கும் ஒரு கிராமமாகும். இந்த இடத்தில் இயற்கையாக அமைந்த நிலக்கீழ் நீர்க் கிணறு ஒன்று இருப்பதனால் பிரசித்தி பெற்ற இடமாக இருக்கிறது. இந்தக் கிணற்றின் ஆழத்த்தியே 'நிலாவரை' (நிலா வரைக்கும்) என்று கூறிவந்து, அதுவே இந்த இடத்தின் பெயராகவும் அமைத்ந்துவிட்டது. இந்தக் கிணற்றில் நீர் என்றும் வற்றாமல் இருப்பதுடன், அருகிலுள்ள வேளாண்மைக்கு நீர்ப்பாசன உதவி வழங்கும் இடமாகவும் இருக்கின்றது. யாழ் மாவட்டத்தில் இடிகுண்டு என்ற இயற்கையான வேறொரு நிலக்கீழ் நீரூற்று ஒன்றும் உள்ளது.\n"}
{"id": "255202", "url": "https://ta.wikipedia.org/wiki?curid=255202", "title": "இச்சாசி அரபி எழுத்துமுறை", "text": "இச்சாசி அரபி எழுத்துமுறை\n\nஇச்சாசி அல்லது ஃகிச்சாசி எழுத்துமுறை ( \"\"), என்பது அரபி மொழியின் பழைய எழுத்துமுறைகளுள் ஒன்று. இது அரேபியாவில் மெக்கா, மெதினா ஆகிய நகரங்கள் அடங்கிய எச்சாசு அல்லது ஃகெச்சாசுப் (Hejaz) என்னும் பகுதியில், இசுலாம் சமயம் தோற்றம் பெற்ற காலப்பகுதியில் (கி.பி 7 ஆம் நூற்றாண்டு) வழக்கிலிருந்த எழுத்துமுறைகளுள் ஒன்று. மற்ற அரபி எழுத்துமுறைகள் \"மசுக்கு\" (Mashq), \"குஃபிக்கு\" (Kufic) ஆகியவையாகும். நபிகள் நாயகம் வாழ்ந்த காலத்தில் இச்சாசி எழுத்துமுறையில் ஆட்டுத்தோலில் எழுதப்பட்ட திருக்குரானின் இரண்டு பக்கங்கள் கிடைத்துள்ளன \n\nஇவ்வெழுத்துமுறை மற்ற அரபு எழுத்துமுறைகளை ஒப்பிடும்பொழுது குறிப்பிட்டவகையில் கோண அமைப்புடன் இருக்கும். இதில் புள்ளிகளோ ஒட்டுக்குறிகளோ ஏதும் காணப்படுவதில்லை. மெய்யொலியைக் குறிக்கும் எழுத்துகள் மட்டுமே இருக்கின்றன.\nமாயீல் ( (=\"சாய்வு\") எழுத்து என்பது இச்சாசி எழுத்துமுறையின் அழகெழுத்து வகை ஆகும். திருக்குரானின் பழைய படிகள் இவ்வெழுத்துமுறையில் காணப்படுகின்றன. இச்சாசி என்றும் மாயில் என்றும் இரண்டு விதமாகவும் இது அழைக்கப்படுகின்றது.\n\n"}
{"id": "255203", "url": "https://ta.wikipedia.org/wiki?curid=255203", "title": "சிவப்புக் காட்டுக்கோழி", "text": "சிவப்புக் காட்டுக்கோழி\n\nசிவப்புக் காட்டுக்கோழி (\"red junglefowl\", \"Gallus gallus\") என்பது ஆசியக் கண்டத்தைச் சேர்ந்த காடுகளில் வசிக்கும் ஒரு கோழியாகும். இது நாட்டுக்கோழியின் மூதாதையாகும். இக்கோழிகள் இமயமலை அடிவாரத்திலிருந்து தெற்கே மத்திய பிரதேசம் வரை பரவியுள்ளன.\n"}
{"id": "255207", "url": "https://ta.wikipedia.org/wiki?curid=255207", "title": "சிக்னசு (விண்மீன் குழாம்)", "text": "சிக்னசு (விண்மீன் குழாம்)\n\nசிக்னசு (\"Cygnus\", என்பது பால் வழியின் தளத்தில் அமைந்துள்ள ஒரு வடக்கு விண்மீன் குழாம் ஆகும். இதன் பெயர் அன்னம் என்பதன் இலத்தீனாக்கப்பட்ட கிரேக்கச் சொல்லில் இருந்து எடுக்கப்பட்டது. 2ஆம் நூற்றாண்டைச் சேர்ந்த வானியலாளர் தொலமியினால் பட்டியலிடப்பட்ட 48 விண்மீன் குழாம்களில் சிக்னசும் ஒன்றாகும். அத்துடன், நவீன காலத்தின் பட்டியலிடப்பட்டுள்ள 88 விண்மீன் குழுக்களில் சிக்னசும் ஒன்றாகும்.\n\nஇரவில் வானில் தோன்றும் பிரகாசமான விண்மீன்களில் ஒன்றான தெனெப் சிக்னசு விண்மீன் குழாமிலேயே அமைந்துள்ளது. இக்குழ்வில் உள்ள என்.எம்.எல் சிக்னி தற்போது அறியப்பட்டுள்ள மிகப் பெரும் விண்மீன்களில் ஒன்றாகும்.\n\n"}
{"id": "255214", "url": "https://ta.wikipedia.org/wiki?curid=255214", "title": "வெர்னத்சுகி ஆய்வு நிறுவனம்", "text": "வெர்னத்சுகி ஆய்வு நிறுவனம்\n\nவெர்னத்சுகி ஆய்வு நிறுவனம் () ஒரு உக்ரைனிய அண்டார்க்டிக் நிலையம். இது அண்டார்க்டிகாவில் உள்ள அர்ஜெண்டீனத் தீவுகளில் ஒன்றாகிய கலிந்தெசு தீவின் மாரினா எனும் இடத்தில்அமைந்துள்ளது. இது சோவியத் கனிமவியலாளர் விளாதிமிர் வெர்னாத்ஸ்கி நினைவாகப் பெயரிடப்பட்டுள்ளது.\n\nSection::::வரலாறு.\nSection::::ஒன்றியப் பேரரசு (United Kingdom).\nஇந்த நிலையம் பிரித்தானிய ஒன்றியப் பேரரசால் 1947இல் அண்டார்க்டிகா விண்டர்த்தீவைச் சார்ந்த அர்ஜெண்டீனத் தீவில் ஃபால்க்லாந்து தீவுகளின் சார்பினர் அளக்கையின் F- களமாக]]. அல்லது அண்டார்க்டிகா விண்டர்த்தீவைச் சார்ந்த \"அர்ஜெண்டீனத் தீவில் \" அமைக்கப்பட்டது.\n\nமுந்தைய பிரித்தானிய கிரகாம்லாந்து தேட்டம் சார்ந்த இடத்தில் கட்டப்பட்ட முதன்மைக்குடில் \"வர்டீ இல்லம்\" எனக் கட்டுமானத்தின்போது அங்கிருந்த எர்னசுட்டு ஷாக்கிள்டனின் பேரரசு அண்டார்க்டிக் கடப்புத் தேட்டத்தின் உறுப்பினரான சர் ஜேம்சு வர்டீ அவர்களின் நினைவாகப் பெயரிடப்பட்ட்து.\n\nவர்டீ இல்லம் மீட்கப்பட்டு, வரலாற்றிட மரபுச் சின்னம் 62 என பெயர் மாற்றப்பட்ட்து.\n\nஇத்தளம் 1954 மே மாதத்தில் அருகில் உள்ள இன்றைய கலிந்தெசு தீவுக்கு மாற்றப்பட்டு அங்கு முதன்மைக் கட்டிடமும் கட்டப்பட்ட்து. அது \"திருவிழா இல்லம்\" எனப் பெயரிடப்பட்டது..\n\nஇத்தளம் ஃபாரடே நிலையம் என 1977 ஆகசுட்டில் பிரித்தானிய அறிவிய்லாளர் மைக்கேல் ஃபாரடே பெயர் மாற்றப்பட்ட்து.\n\n\n"}
{"id": "255217", "url": "https://ta.wikipedia.org/wiki?curid=255217", "title": "ஜாவா (நிரலாக்க மொழி)", "text": "ஜாவா (நிரலாக்க மொழி)\n\nஜாவா சன் மைக்ரோசிஸ்டம்ஸ் (Sun Microsystems) என்ற நிறுவனத்தினால் இணையத்தை மனதில் கொண்டு சி++ கணினி நிரலாக்க மொழியைப் பின்பற்றி உருவாக்கப் பட்ட பொருள் நோக்கு நிரலாக்க மொழி. சி,சி++ முதலிய மற்ற கணினிமொழிகளின் மூல நிரல் அல்லது மூலங்கள் (Source code) இயங்குதளங்களில் இயங்குவதற்கு ஒவ்வொரு முறையும் தொகுக்க (compile) வேண்டியிருந்தது. இக்குறைபாடுகளைக் களைந்து உருவாக்கப்பட்ட ஜாவா கணினி மொழியில் இயங்குதளத்தில் தொகுத்த உடன் அவை இயங்குதளங்களைச் சாராத எண்ணுன்மி குறிமுறைகளாக (byte code) மாற்றப்படும். இந்த எண்ணுன்மிக் குறிமுறை நிரல்கள் இயங்குதள சார்பின்னைமை ஏற்படுத்துகின்றன. இவை எண்ணுன்மிக் குறிமுறை இயக்க நேரத்தில், ஜாவா மெய்நிகர் இயந்திரம் (Java Virtual Machine) என்றழைக்கப்படும், மென்பொருளினால் புரிந்துகொள்ளப்பட்டு அந்தந்த இயங்குதளங்களுக்கு ஏற்றவாறு இயக்கப்படும். \n\nஜாவா மற்றும் ஜாவாஸ்கிரிப்ட் ஆகிய மொழிகள் பெயர் மற்றும் நடையளவில் ஒத்திருந்த போதிலும் அவை வெவ்வேறு காரணங்களுக்காகத் தோற்றுவிக்கப்பட்ட மாறுபட்ட மொழிகளாகும். ஜாவா என்பது மிகவும் பிரபலமான மென்பொருள் உருவாக்கி. தற்காலத்தில் பெரும்பாலான மின் கருவிகள் ஜாவாவை அடிப்படையாகக்கொண்டு செயல்படுகின்றன. ஜாவா சன் மைக்ரோசிஸ்டம் என்ற நிறுவனத்த்தை சேர்ந்த ஜேம்ஸ் கோஸ்லிங் என்பவரால் 1991 ம் ஆண்டு கண்டுபிடிக்கப்பட்டது. ஜாவாவின் முதல் பதிப்பு (ஜாவா 1.0) 1995 ம் ஆண்டு வெளியிடப்பட்டது. ஜாவா பொருள் சார்ந்த நிரலாக்க மொழியாகும் (object oriented programming language). இதன் பெரும்பாலான அமைப்புகள் C, C++ ஐ ஒத்து காணப்படும்.\n\nSection::::வரலாறு.\nSection::::ஆரம்பகால வரலாறு.\nஜாவா நிரலாக்க மொழி மற்றும் ஜாவா இயங்குசூழல் ஆகியவை சன் மைக்ரோசிஸ்டம்ஸ் நிறுவனத்தின் உட்புற செயற்றிட்டங்களாக மார்கழி 1990 -ல் ஆரம்பிக்கப்பட்டன. பசுமைத் திட்டம் (Green Project) என்ற பெயரில் கலிபோர்னியாவின் மென்லோ பார்க் நகரில் ஆரம்பமான இத்திட்டத்தில் ஜேம்ஸ் காஸ்லிங், பாட்ரிக் நோட்டன், மைக் ஷெரிடன் ஆகியோர் முக்கிய பங்கு வகித்தனர். அடுத்த தலைமுறை (next generation) வீட்டுப் பாவனைக்குரிய இலத்திரனியல் உபகரணங்களுக்கான தொழில்நுட்பத்தை வடிவமைப்பதே இவர்களுடையதும் சன் நிறுவனத்தினதுமான அப்போதைய குறிக்கோளாக இருந்தது.\n\nஇப்பணிக்காக இவர்கள் முதலில் சி++ மொழியை பாவிப்பதற்கு எண்ணியிருந்த போதிலும், பின்பு பலவித காரணங்களால் அது நிராகரிக்கப்பட்டது. அவர்கள் வளங்கள் வரையறுக்கப்பட்டதொரு உள்ளமைப்பு இயந்திரம் (embedded system) -ஐ உருவாக்க நினைத்திருந்தனர். சி++ மொழியானது ஏற்படுத்தும் நினைவகக் கால்தடங்கள் (memory footprints) இவ்வாறான இலத்திரனியல் உபகரணங்களுக்குத் தேவைக்கதிகமாகப் பெரிதானதாக இருப்பதும், சி++ மொழிக்கே உரியதான கடினத்தன்மை மென்பொருட் பிழைகள் எற்படக் காரணமாக இருக்கும் என்பதும் இம்மொழி நிராகரிக்கப்பட முக்கியக் காரணங்களாக இருந்தது. அத்துடன் சி++ மொழியானது நினைவகச் சுத்திகரிக்கும் (garbage collection அல்லது GC) வசதிகளைக் கொண்டிருக்கவில்லை. இதனால் மென்பொருளாளர்கள் தாங்களே நினைவகச் சுத்திகரிப்பை ஆற்றவேண்டியிருந்தது. இது மிகக் கடினமானதும் தவறுகள் அதிகமாக எற்பட வாய்ப்புள்ளதுமான ஒரு பணியாகும். மேலும் சி++ மொழியானது மேம்படுத்தப்பட்ட பாதுகாப்பு, பரவலாக்கப்பட்ட நிரலாக்கம் (distributed programming), இயக்க இழை (threading) போன்ற வசதிகளை கொண்டிருக்காதது மட்டுமின்றி பல்வேறுபட்ட கருவிகளில் உபயோகிக்கத்தக்கவாறு இயங்குதள சார்பின்மையையும் (platform independence) கொண்டிருக்கவில்லை.\n\nSection::::ஜாவாவின் அடிப்படை கொள்கைகள்.\nஜாவா மொழி உருவாக்கப்பட்டபோது ஐந்து முதன்மை இலக்குகள் இருந்தன. அவை\n\n\nSection::::ஜாவாவின் சிறப்பம்சங்கள்.\nஅனைத்து இயந்திரங்களும் புரிந்து கொள்ளக்கூடியது 0 மற்றும் 1 மட்டுமேயாகும். ஜாவா நிரல், நிரல் எழுதப்பட்ட இயந்திரத்திலேயே 0 மற்றும் 1 -ஐ மட்டுமே கொண்ட கோப்புகளாகச் சேமிக்கப்படுகிறது. இதன் மூலம்தான் ஜாவா நிரலாக்க மொழி இயங்குதள சார்பின்மையை அடைகிறது.\n\nSection::::தளம் சாரத்தன்மை.\nஜாவாவின் மிக முக்கியமான பண்பு தளம் சாராத்தன்மை (Platform Independent) ஆகும். C, C++ போன்ற கணினி நிரலாக்க மொழிகளைத் தொகுக்கும்போது (compile) அவை குறிப்பட்ட தொகுக்கும் இயந்திரத்தின் தன்மைக்கேற்ப அமையும். ஆனால் ஜாவா தொகுக்கப்படும்போது அவை தளம்சாரா எண்ணுன்மி குறியீடு (platform independent byte code) எனப்படும் தளம் சாரா அமைப்பை உருவாக்கும். இந்த பைட் குறியீடானது ஜாவா மெய்நிகர் பொறி (JVM) எனப்படும் ஜாவா மெய்நிகர் இயந்திரத்தால் பல்வேறு தளங்களில் விளக்கப்படுகின்றன. \n\nSection::::ஜாவா மெய்நிகர் இயந்திரம்.\nஜாவா அமைப்பில் ஜாவா மெய்நிகர் இயந்திரம் [(Java Virtual Machine (JVM)] மிக முக்கிய பங்கு வகிக்கின்றது. இதில் ஜாவா நிரல்களை இயக்கும் சூழல் உள்ளது. ஜாவா மெய்நிகர் இயந்திரமானது ஒரு மென்பொருளாகும். இவை வன்பொருள் (Hardware) மற்றும் இயக்கு தளம் (Operating System) ஆகியவற்றின் மீது செயல்படுத்தப்படும். ஜாவா மூலக் குறியீடு (source code) அதாவது .java கோப்பானது செயல்படுத்தப்படும் போது இவை எண்ணுன்மி குறியீடுகளாக (Byte Codes) மாற்றப்பட்டு பின் .class கோப்பிற்குள் வைக்கப்படும். இந்த பைட் குறியீடுகளானது பின் ஜாவா மெய்நிகர் இயந்திரத்தால் செயல்படுத்தப்படுகின்றன. ஆகவே இந்த பைட் குறியீடுகளானது ஜாவா மெய்நிகர் இயந்திரத்தின் எந்திர மொழி (Machine Language) எனப்படுகின்றது.\n\nSection::::பொருள் சார்ந்த நிரலாக்கம்.\nஜாவா ஓர் பொருள் சார்ந்த நிரலாக்க மொழியாகும் (Object Oriented Programming). இவை பின்வரும் தனிச் சிறப்புகளைக் கொண்டுள்ளன.\n\nSection::::எளிமையானது.\nஜாவா கற்பதற்கு ஏற்ற மிக எளிமையானது. இவை புரிந்துகொள்ள எளிமையான வடிவமைப்பை பெற்றுள்ளன. C, C++ இல் உள்ள குழப்பமான மற்றும் தெளிவற்ற கருத்துக்கள் நீக்கப்பட்டு அல்லது மறு வடிவமைக்கப்பட்டு இவை செயல்படுத்தப்படுகிறது.\n\nSection::::வலுவான அமைப்புடையது.\nஜாவா பெரும்பாலும் பிழை உள்ள குறியீடுகளை நீக்கி சிறந்த முறையில் செயல்பட முயற்சிக்கும். மேலும் நினைவக மேலாண்மை மற்றும் பிழைகளை கையாளும் வகையில் ஜாவா சிறப்பாக வடிவமைக்கப்பட்துள்ளது.\n\nSection::::பாதுகாப்பானது.\nபாதுகாப்பை கருதும்போது ஜாவா எப்பொழுதும் முதலில் தேர்வாகிறது. இதன் பாதுகாப்பு தன்மையால் நச்சுநிரல் அற்ற (virus free) அமைப்பை உருவாக்க முடியும்.\n\nSection::::பல்புரியாக்கம்.\nபல்புரியாக்கம் (Multithreading). இப்பண்பினால் ஜாவா இரண்டு அல்லது அதற்கு மேற்பட்ட பணிகளை ஒரே நேரத்தில் செய்ய இயலும். பல்புரியாக்கத்தின் முக்கிய பயன்பாடானது ஒரே நினைவகம் மற்றும் பல ஆதாரங்கறு பணிகளுக்காக பயன்படுத்துவது. எடுத்துகாட்டாக தட்டச்சு செய்யும் போது, இலக்கண பிழைகளை சேர்ந்து பரிசோதித்தல் போன்ற வசதிகளை பல்புரியாகம் மூலம் செயல்படுத்தமுடியும்.\n\nSection::::நடுநிலையான வடிவமைப்புடையது.\nதொகுப்பி (compiler) உருவாக்கும் ப்பைட் குறியீடுகளானது குறுப்பிட்ட இயந்திரம் என்று அல்லாமல் அணைத்து வகையான இயந்திரங்களிலும் செயல்படும் தன்மையுள்ளது. \n\nSection::::பெயர்வுத் திறன்.\nஜாவாவின் எண்ணுன்மி குறியீடுகளானது அணைத்து தளங்களிலும் செயல்படக்கூடியவை. இவை இயந்திரத்தின் அம்சங்களை சார்ந்து செயல்படுதப்படுவதில்லை. \n\nSection::::செயல் திறன்மிக்கது.\nஜாவா விளக்கத்தன்மையுடையது இவை C, C++ போன்ற நிரலாக்க மொழிகளைக் காட்டிலும் மேலானது.\n\nSection::::பகிர்வுதன்மை.\nஜாவா HTTP மற்றும் FTP போன்ற TCP/IP நெறிமுறைகளில் (Protocol) மேம்பட்ட நடைமுறைகளை, பகிர்வுதன்மையைக் (JAVA IS DISTRIBUTED) கொண்டுள்ளது. ஆகவே வலையமைப்பிலுள்ள URL மூலமாக பொருட்களை (objects) அணுக முடியும்.\n\nSection::::பயன்பாடுகள்.\nSection::::ஜாவா இயங்குதளம்.\nஜாவா மொழியில் எழுதப்பட்ட கணினி திரல்கள் எந்த வன்பொருள்/இயக்கதளத்திலும் ஒரே மாதிரி இயங்கும் பண்பு உடையது.குறிப்பிட்ட இயந்திரம் நேரடியாக ஜாவா பைட்குறியீட்டை புரிந்துகொள்ள ஒரு இடைநிலை பிரதிநிதித்துவம் வேண்டும்.ஜாவா பைட்குறியீட்டு நிரல்கள் இயந்திர குறியீடு முறையில் இருக்கும்,இதை வழங்கும் வன்பொருளுக்கு குறிப்பாக எழுதப்பட்ட ஒரு மெய்நிகர் இயந்திரம் (VM) மூலம் புரியவைக்கலாம்.\nஇறுதி பயனர்கள் பொதுவாக ஜாவா நிகழ்நேர சூழல் (JRE) முழுமையான ஜாவா பயன்பாடுகளை தங்கள் சொந்த கணினியில் நிறுவியோ அல்லது வலை உலாவியில் ஜாவா ஆப்லேட்ஸாக பயன்படுத்தப்படுகிறது.\n\nSection::::செயலாக்கங்கள்.\nஜனவரி 27, 2010 இல் சன் மைக்ரோசிஸ்டமிடம் ஜாவா SE இயக்குதளத்தை உத்தியோகபூர்வமாக மேம்படுத்த ஆரக்கிள் நிறுவனம் உரிமம் பெற்றது. இதை தொடர்ந்து மாக் X, விண்டோஸ் மற்றும் சோலாரிஸ் இயங்குதளங்களுக்கான ஆரக்கிள் வெளியிடப்பட்டது.\n\nSection::::செயல்திறன்.\nஜாவாவில் எழுதப்பட்ட நிரல்கள் சி++ ஐ விட மெதுவாகவும்,அதிக இடம் தேவை படுவதாகவும் இருப்பினும் 1997/1998ல் ஜாவா 1.1 ன் ஒரேநேர தொகுப்பு அறிமுகத்தின் பின் ஜாவா நிரல்களின் செயல்படுத்தும் வேகம் குறிப்பிடத்தக்க முன்னேற்றம் அடைந்தது. டிசம்பர் 2012 நிலவரப்படி ஜாவா7 சி++ ஐ விட சுமார் 44% மெதுவானதாக தெரிந்தது.\n\nSection::::தானியங்கி நினைவக மேலாண்மை.\nஜாவா நினைவகத்தை நிர்வகிக்க ஒரு தானியங்கி குப்பை சேகரிப்பை பயன்படுத்துகிறது.கோப்புகளை உருவாக்கும் போது தேவையற்ற பகுதிகளை தானாகவே நீக்குகின்றது.ஒரு கோப்புகள் ஏதும் இல்லாமல் இருந்தால், \"பூஜ்ய சுட்டிக்காட்டி விதிவிலக்கு\" மோளம் அது நீக்கப்பட வேண்டும்.\nஇதனால் நிரல்கள் இயங்கும் வேகம் அதிகரிக்கின்றது.\n\nSection::::ஜாவாவின் பயன்பாடுகள்.\nஜாவா ஓர் எளிமையான இணைய இயங்குதளத்தை உருவாக்குவதிலிருந்து பெரிய நிறுவனங்கள் பயன்படுத்தும் சிக்கலான அமைப்புகளை உருவாக்கும் வகையில் மேம்பட்டுள்ளது. தற்காலத்தில் ஜாவா இணையதளம் அடிப்படையிலான பயன்பாடுகள், பொருளாதார பயன்பாடுகள், விளையாட்டு பயன்பாடுகள், வினியோக நிறுவன பயன்பாடுகள், கைபேசி பயன்பாடுகள் மற்றும் டெஸ்க்டாப் பயன்பாடுகள் ஆகியவற்றில் முக்கியபங்குவகிக்கிறது.\n\n"}
{"id": "255220", "url": "https://ta.wikipedia.org/wiki?curid=255220", "title": "இருபிறப்பி", "text": "இருபிறப்பி\n\nஇருபிறப்பி அல்லது இருபிறப்பிச் சொல் (\"Hybrid\" or \"Hybrid word\") என்பது இரு வெவ்வேறு மொழிகளின் பகுதிகள் சேர்ந்து உருவாகும் சொல் ஆகும்.\n\n"}
{"id": "255222", "url": "https://ta.wikipedia.org/wiki?curid=255222", "title": "புரையழற்சி", "text": "புரையழற்சி\n\nபுரையழற்சி (Sinusitis) அல்லது சைனஸ் தொற்றுநோய் அல்லது நாசிப்புரையழற்சி (rhinosinusitis), என்பது நாசிப்பக்க வடிகுழல்களில் அழற்சியினால் ஏற்படும் அறிகுறிகளைக் குறிப்பிடுகிறது. பொதுவான அறிகுறிகளாகக் கெட்டியான மூக்குச்சளி, மூக்கடைப்பு, முகத்தில் வலி ஆகியவற்றைக் குறிப்பிடலாம். காய்ச்சல், தலைவலி, நாற்றம், தொண்டைக் கமறல், இருமல் போன்றவை பிற அறிகுறிகளாகும். இருமல் இரவு நேரங்களில் கடுமையானதாக இருக்கும். கடுமையான உடல்நலச் சிக்கல்கள் ஏற்படுவது அரிதான ஒன்றாகும். நான்கு வாரங்களுக்குக் குறைவான காலம் நீடித்தால் கடிய நாசிப்புரையழற்சி எனவும் [(acute rhinosinusitis (ARS)], பன்னிரெண்டு வாரங்களுக்கு மேல் நீடித்தால் நாட்பட்ட நாசிப்புரையழற்சி [chronic rhinosinusitis (CRS)] எனவும் அழைக்கப்படுகிறது.\n"}
{"id": "255223", "url": "https://ta.wikipedia.org/wiki?curid=255223", "title": "குவியத் தூரம்", "text": "குவியத் தூரம்\n\nஒளியியல் தொகுதியொன்றின் குவியத் தூரம் (\"focal length\") என்பது, எவ்வளவு வலுவாக அத்தொகுதி ஒளியைக் குவியச் செய்கிறது அல்லது விலகச் செய்கிறது என்பதைக் காட்டும் ஒரு அளவு ஆகும். வளியில், ஒரு ஒளியியல் தொகுதியின் குவியத் தூரம், அத்தொகுதியில் படும் இணையான ஒளிக்கதிர்கள் குவியும் புள்ளிக்கும் (குவியப் புள்ளி) தொகுதிக்கும் இடையிலான தூரத்தைக் குறிக்கும். ஒளியை விலகச் செய்யும் தொகுதிகளைப் பொறுத்தவரை, இணையாக வரும் ஒளிக்கதிர்கள் விரிந்து செல்லும்போது எப்புள்ளியில் இருந்து வருவதாகத் தோன்றுகிறதோ அப்புள்ளிக்கும், தொகுதிக்கும் இடையிலான தூரமே குவியத் தூரம் ஆகும்.\n\nSection::::மெல்லிய வில்லைகள்.\nவளியில் மெல்லிய வில்லைகளுக்கான குவியத் தூரம் வில்லையின் மையத்துக்கும் குவியப் புள்ளிக்கும் இடையிலான தூரம் ஆகும். குவிக்கும் வில்லைகளுக்கு (எ.கா: குவி வில்லை) குவியத் தூரம் நேர்ப் பெறுமானமாக இருக்கும். விரிக்கும் வில்லைகளுக்கு (எ.கா: குழி வில்லை) குவியத் தூரம் எதிர்ப் பெறுமானமாக இருக்கும்.\n\nமெல்லிய வில்லையைப் பயன்படுத்தி தொலைதூர ஒளி மூலம் ஒன்றின் விம்பத்தைத் திரையொன்றில் உருவாக்குவது மூலம் அவ்வில்லையின் குவியத் தூரத்தைக் கணிக்க முடியும். திரையில் இருந்து வில்லையின் தூரத்தை மாற்றுவதன் மூலம் திரையில் தெளிவான விம்பம் தோன்றும்படி செய்ய வேண்டும். கீழ்க் காணும் சமன்பாட்டின் மூலம் குவியத் தூரம் \"f\" ஐக் கணிக்கலாம்:\n\nஇங்கே \"u\" ஒளி முதலுக்கும் வில்லைக்கும் இடையிலான தூரம். \"v\" வில்லைக்கும் திரைக்கும் இடையில் உள்ள தூரம்.\n"}
{"id": "255224", "url": "https://ta.wikipedia.org/wiki?curid=255224", "title": "வடக்கு சென்டினல் தீவு", "text": "வடக்கு சென்டினல் தீவு\n\nவடக்கு சென்டினல் தீவு (\"North Sentinel Island\") வங்காள விரிகுடாவில் உள்ள அந்தமான் தீவுகளில் உள்ள ஒரு தீவு ஆகும். இது தெற்கு அந்தமான் தீவின் தெற்குப் பகுதியின் மேற்கே அமைந்துள்ளது. இத்தீவின் பெரும்பாலான பகுதி காடுகளைக் கொண்டுள்ளது. அந்தமானின் மக்கள் குடியிருப்புகளில் இருந்து தொலைவில் அமைந்துள்ள இத்தீவு பவளப் பாறைகளால் சூழப்பட்டுள்ளது. இத்தீவில் இயற்கைத் துறைமுகங்கள் எதுவும் இல்லை. \n\nவடக்கு சென்டினல் தீவில் கிட்டத்தட்ட 50 முதல் 400 வரையிலான சென்டினலீசு என அழைக்கப்படும் பழங்குடி மக்கள் வாழ்ந்து வருகின்றனர். வெளியுலகத்துடன் எவ்விதத் தொடர்பும் இல்லாது இம்மக்கள் வாழ்ந்து வருகின்றனர். தொற்றுநோய்களாலும், வன்முறைகளாலும் மக்கள்தொகை இங்கு அருகி வருகிறது. இதனால், இம்முழுத் தீவையும், அதனைச் சுற்றி மூன்று மைல் சுற்றளவு கடற்பகுதியையும் இந்திய அரசு தவிர்ப்பு வலயமாக அறிவித்துள்ளது.\n\nSection::::வரலாறு.\nSection::::ஆரம்ப காலம்.\nவடக்கு சென்டினல் தீவைப் பற்றி ஒன்கே பழங்குடி மக்கள் அறிந்து வைத்துள்ளனர். அவர்களின் தகவல்களின் படி இத்தீவின் அல்லது மக்களின் மரபுப் பெயர் \"சியா டாக்வோக்வெயே\" (\"Chia daaKwokweyeh\" என்பதாகும். ஒன்கே மக்கள் சென்டினலீசு மக்களின் கலாசாரத்தையே பெரும்பாலும் கொண்டுள்ளனர். 19ஆம் நூற்றாண்டில் ஆட்சியில் இருந்த பிரித்தானியர்கள் ஒன்கே மக்கள் சிலரை இங்கு அழைத்துச் சென்றுள்ளனர். ஆனாலும், அவர்களின் மொழியை ஒன்கே மக்களால் விளங்கிக் கொள்ள முடியவில்லை.\n\nSection::::பிரித்தானியர் ஆட்சியில்.\n1771 ஆம் ஆண்டில் ஜான் ரிட்ச்சி என்னும் பிரித்தானிய நில அளவையாளரின் தலைமையில் சென்ற கிழக்கிந்திய நிறுவனத்தின் கப்பல் ஒன்று இத்தீவைக் கடந்து சென்ற போது இங்கிருந்து வெளிச்சங்கள் வருவதை அவதானித்துள்ளது. 1867 மார்ச்சில் ஓம்ஃபிரே என்ற நிருவாகி ஒருவர் இத்தீவுக்கு சென்றுள்ளார். அதே ஆண்டின் இறுதியில் \"நினேவே\" (\"Nineveh\") என்ற இந்திய சரக்குக் கப்பல் ஒன்று இத்தீவின் பவளப் பாறைகளில் மோதி விபத்துக்குள்ளானது. கப்பலில் இருந்து தப்பிய 106 பேர் தீவுக்கு நீந்திச் சென்றனர். அங்கு அவர்கள் உள்ளூர் மக்களினால் அடித்து விரட்டப்பட்டனர். இவர்கள் பின்னர் பிரித்தானிய அரச கடற்படையினால் மீட்கப்பட்டனர்.\n\nமோரிசு வைடல் போர்ட்மேன் என்ற பிரித்தானிய நிருவாகியின் தலைமையில் சென்ற குழுவொன்று உள்ளூர் மக்களின் வாழ்க்கை முறையை அறியும் பொருட்டு 1880 சனவரியில் வடக்கு சென்டினல் தீவில் வெற்றிகரமாக தரையிறங்கியது. அங்கு சிறிய, கைவிடப்பட்ட பல கிராமங்கள் இருந்ததைக் கண்டுபிடித்தனர். சில நாட்களின் பின்னர் ஆறு சென்டினலீசு மக்களை (ஒரு முதியவர், அவரது மனைவி, நான்கு பிள்ளைகள்) அவர்கள் கண்டுபிடித்து, அந்த ஆறு பேரையும் பலவந்தமாக போர்ட் பிளேர் நகருக்கு அழைத்து வந்தனர். அங்கு அந்த ஆறு பேரும் கடும் சுகவீனம் அடைந்தனர். முதியோர்கள் இருவரும் இறந்து விட்டனர். பிள்ளைகள் நால்வரையும் பெருமளவு பரிசுப் பொருட்களைக் கொடுத்து மீண்டும் தீவில் கொண்டு சென்று விட்டதாக போர்ட்மேன் எழுதியுள்ளார்.\n\n1883 இல் கிரகட்டோவா எரிமலை வெடித்ததை துப்பாக்கிச் சமர் என்றும், கப்பல் ஒன்றில் இருந்து வரும் அபாய சைகை எனத் தவறுதலாக நினைத்து போர்மேன் தலைமையிலான குழு 1883 ஆகத்து 27 இத்தீவில் மீண்டும் தரையிறங்கியது. அங்கு அவர்கள் உள்ளூர் வாசிகளுக்குப் பரிசுப் பொருட்களை வழங்கி விட்டு போர் பிளேர் திரும்பினர். 1885 சனவரி முதல் 1887 சனவரி வரை போர்ட்மேன் பல முறை இத்தீவுக்குச் சென்று வந்தார்.\n\nSection::::அண்மைக்கால வரலாறு.\nசென்டினலீசு மக்களுடன் நட்புறவையே வைத்திருக்க வேண்டும் என்ற கட்டளையுடன் இந்திய ஆய்வுக்குழுக்கள் 1967 ஆம் ஆண்டு முதல் சில ஆண்டுகளுக்கு ஒரு முறை இத்தீவுக்குச் சென்று வந்துள்ளனர். 1975 இல், அந்தமானுக்குப் பயணம் மேற்கொண்டிருந்த பெல்ஜியம் மன்னர் மூன்றாம் லியோபால்டு இத்தீவின் கரையில் ஓரிரவு கப்பலில் தங்கியிருந்தார். எம்வி \"ருசுலி\", எம்வி \"பிரிம்ரோசு\" என்ற இரு சரக்குக் கப்பல்கள் முறையே 1977, 1981 இல் இங்கு தரைதட்டின. உள்ளூர் சென்டினலீசு மக்கள் இக்கப்பல் சிதைவுகளில் இருந்து இரும்பு எடுத்த்ச் சென்றதாகக் கூறப்படுகிறது. 1991 இல், இக்கப்பல்களின் சிதைவுகளை அகற்றுவதற்கு மீட்புக் குழுக்களுக்கு அதிகாரமளிக்கப்பட்டது.\n\nசென்டினலீசு மக்களுடனான முதலாவது அமைதியான தொடர்பு இந்தியத் தொல்லியல் ஆய்வு நிறுவனத்தைச் சேர்ந்த திரிலோகிநாத் பண்டிட் மற்றும் அவரது குழுவினரால் 1991 சனவரி 4 இல் நிகழ்த்தப்பட்டது. 1997 ஆம் ஆண்டுக்குப் பின்னர் இந்தியர்கள் எவரும் அங்கு செல்லவில்லை.\n\nசென்டினலீசு மக்கள் 2004 இந்தியப் பெருங்கடல் நிலநடுக்கத்தின் தாக்கத்தில் தப்பிப் பிழைத்தனர். ஆழிப்பேரலை இடம்பெற்ற மூன்று நாட்களின் பின்னர் தீவின் மேலால் சென்ற இந்திய உலங்குவானூர்தி மக்கள் அம்புகளையும், கறளையும் வானூர்தியை நோக்கி எறிவதை அவதானித்தனர்.\n\n2006 சனவரி 26 அன்று மீன்பிடிப் படகு ஒன்று தீவின் பக்கம் ஒதுங்கியதில், இரண்டு மீனவர்கள் உள்ளூர் மக்களால் கொல்லப்பட்டனர்.\n\n2018 ஆம் ஆண்டு நவம்பர் மாதம் 17 ஆம் திகதி அன்று சில மீனவர்களின் உதவியுடன் இங்கு சென்ற அமெரிக்கரான ஜான் ஆலன் சாவ் என்பவர் மாயமானார். அவரின் நிலைமை என்ன ஆனது என்ற விடை இன்னமும் கிடைக்கவில்லை.\n\nSection::::புவியியல்.\n2004 நிலநடுக்கத்திற்கு முன்னர் வடக்கு சென்டினல் தீவின் பரப்பளவு கிட்டத்தட்ட 72 கிமீ² ஆகவும், ஏறக்குறைய சதுர வடிவிலும் இருந்தது. தீவின் சுற்றுவட்டத்தில், நிலப்பரப்பு 20 மீட்டர் வரை உயர்ந்து, படிப்படியாக நடுப்பகுதியில் 98 மீ வரை உயர்ந்தது பவளப்பாறைகள் கரையில் இருந்து 800 முதல் 1300 மீட்டர்கள் வரை அதிகரித்தன. தென்கிழக்கு கரையோரத்தில் இருந்து 600 மீட்டர்கள் தூரத்தில் பவளப்பாறைகளின் எல்லையில் சிறு தீவு ஒன்று (கான்ஸ்டன்டு தீவு) உருவானது. 2004 நிலநடுக்கம் வடக்கு சென்டினல் தீவின் அடியில் உள்ள நிலத்தட்டை 1 முதல் 2 மீட்டர்கள் வரை நகர்த்தியது. பவளப்பாறைகளைச் சுற்றியுள்ள பெரிய தடங்கள் வெளிப்பட்டு நிரந்தரமான வறண்ட நிலங்களாயின. தீவின் எல்லை மேற்கு மற்றும் தெற்குப் பகுதியில் 1 கிமீ தூரத்துக்கு விரிந்தது. இதனால் கான்ஸ்டன்சு தீவு சென்டினல் தீவுடன் இணைந்தது.\n\nகுறுகிய கடற்கரை மற்றும் பவளத்திட்டுகளைத் தவிர்த்து, தீவின் ஏனைய பகுதிகள் அடர்த்தியான காடுகளால் சூழப்பட்டுள்ளது.\n\nSection::::அரசியல்.\nவடக்கு சென்டினல் தீவு இந்தியாவின் ஒன்றியமான அந்தமான் நிக்கோபார் தீவுகளினால் 1947 ஆம் ஆண்டு முதல் அதிகாரபூர்வமாக நிருவகிக்கப்பட்டு வருகிறது. ஆனாலும், இத்தீவு மக்களுடன் எக்காலத்திலும் எந்தவொரு உடன்பாடும் மேற்கொள்ளப்படாமையினாலும், எக்காலத்திலும் இத்தீவு ஆளுகைக்கு உட்படாமையினாலும், இத்தீவு இந்தியாவின் பாதுகாப்பில் சுதந்திரமான தீவாக \"நிகழ்வுநிலை\" இந்தியத் தன்னாட்சிப் பகுதியாக உள்ளது.\n\nஅந்தமான் நிக்கோபார் அரசு 2005 ஆம் ஆண்டில் வெளியிட்ட அறிக்கை ஒன்றில், சென்டினல் மக்களின் வாழ்க்கையுடனோ அல்லது அவர்களின் வாழ்விடங்கள் மீதோ தலையிடத் தமக்கு எவ்வித எண்ணமோ அல்லது ஆர்வமோ இல்லை எனக் கூறியுள்ளது.\n\n"}
{"id": "255226", "url": "https://ta.wikipedia.org/wiki?curid=255226", "title": "விரையழற்சி", "text": "விரையழற்சி\n\nவிரையழற்சி (Orchitis, orchiditis) என்பது விந்தகங்களில் (விரைகளில்) ஏற்படும் அழற்சியைக் குறிக்கும். இத்தகு அழற்சி ஏற்படும்போது விரைகளில் வீக்கம், கடும் வலி, அடிக்கடி கிருமித் தொற்று ஏற்படுதல் காணப்படும். அரிதாக, இது விரைமேல் நாள அழற்சி (didymitis) என்றும் அறியப்படுகிறது.\n\nSection::::அறிகுறிகள்.\nவிரையழற்சியின் கீழ்காணும் அறிகுறிகள் திடீரெனத் தோன்றக்கூடியவையாகும்:\n"}
{"id": "255230", "url": "https://ta.wikipedia.org/wiki?curid=255230", "title": "குவியம் (ஒளியியல்)", "text": "குவியம் (ஒளியியல்)\n\nவடிவ ஒளியியலில், குவியம் என்பது ஒரு பொருளிலிருந்து வரும் ஒளிக்கற்றைகள் குவியும் புள்ளி ஆகும். கருத்துரு அடிப்படையில் குவியம் என்பது ஒரு புள்ளி எனினும், உண்மையில் குவியத்துக்கு இட அளவு உண்டு. இது தெளிவில் வட்டம் (blur circle) எனப்படும். இந்தச் சீர்மையற்ற குவிதல் ஒளியியல் பிறழ்ச்சியினால் ஏற்படக்கூடும். குறிப்பிடத்தக்க அளவில் பிறழ்ச்சி இல்லாவிட்டால், மிகச் சிறிய அளவான ஏரி வட்டு (Airy disc) எனப்படும் தெளிவில் வட்டம் உருவாகும். இது ஒளியியல் தொகுதியின் ஒளி உட்செல்லும் துளையினால் ஏற்படும் ஒளி விலக்கத்தினால் (diffraction) உருவாகிறது. துளையின் விட்டம் பெரிதாகும்போது பிறழ்ச்சியும் அதிகரிக்கும்.\n\nமுதன்மைக் குவியம் அல்லது குவியப் புள்ளி என்பது ஒரு சிறப்புக் குவியம் ஆகும்.\n"}
{"id": "255231", "url": "https://ta.wikipedia.org/wiki?curid=255231", "title": "முலையழற்சி", "text": "முலையழற்சி\n\nமுலையழற்சி (Mastitis) என்பது முலைத் திசுக்களில் ஏற்படும் அழற்சியைக் குறிக்கிறது. இஸ்டெபிலோகாக்கசு ஆரியசு (Staphylococcus aureus) பாக்டீரியா இத்தகு அழற்சி ஏற்படுவதற்கு முதன்மை நோய்க்காரணியாக விளங்குகிறது என்றாலும், இஸ்டெபிலோகாக்கசு எபிடெர்மிடிஸ் (Staphylococcus epidermidis) மற்றும் இஸ்ட்ரெப்ட்டோக்காக்கசு (Streptococcus) போன்ற நுண்ணுயிரிகள் சிலவேளைகளில் அழற்சியடைந்த முலைத் திசுக்களிலிருந்துப் பிரித்தெடுக்கப்பட்டுள்ளன.\n"}
{"id": "255232", "url": "https://ta.wikipedia.org/wiki?curid=255232", "title": "ஆர்சனசு அமிலம்", "text": "ஆர்சனசு அமிலம்\n\nஆர்சனசு அமிலம் \"(Arsenous acid )\" என்பது HAsO என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். இது ஆர்சனியசு ஆமிலம் என்றும் அழைக்கப்படுகிறது. நீர்த்த கரைசல் நிலையிலேயே அறியப்படும் இச்சேர்மம் தூய்மையான நிலையிலுள்ள வேதிப்பொருளாக தனிமைப்படுத்தப்படவில்லை. இருந்தபோதிலும் இப்பண்பால் As(OH) சேர்மத்தின் தனித்துவத்திற்கு இழுக்கு ஏதுமில்லை\n\nSection::::பண்புகள்.\nஆர்சனிக்குடன் மூன்று ஐதராக்சில் தொகுதிகள் பிணைக்கப்பட்ட பட்டைக்கூம்பு மூலக்கூறு வடிவத்தில் As(OH) காணப்படுகிறது. ஆர்செனசு அமிலக் கரைசலின் H அணுக்கரு காந்த அலைமாலையில் மூலக்கூறின் உயர் சீரொழுங்கிற்கு ஒற்றைக் குறிகை முரணற்று காணப்படுகிறது. இதற்கு மாறாக இதனுடன் பெயரளவில் தொடர்புடைய பாசுபரசு வழிப்பொருட்கள் (HPO) பிரதானமாக HPO(OH) வடிவத்தை ஏற்கின்றன;P(OH) என்பது மிகச்சிறு சமநிலைப் பாகமாக அத்தகைய கரைசல்களில் காணப்படுகிறது. ஆர்சனிக் மற்றும் பாசுபரசு சேர்மங்களின் இத்தைகைய மாறுபட்ட குணங்கள் ஒரு குறிப்பிட்ட வகையான போக்கை பிரதிபலிக்கின்றன. இதன்படி உயர் ஆக்சிசனேற்ற நிலையிலுள்ள முதன்மைத் தொகுதித் தனிமங்களில் அடர்குறை உலோகங்கள் அடர்மிகு ஓரின உலோகங்களைவிட அதிக நிலைப்புத் தன்மையுடன் காணப்படுகின்றன\n\nSection::::வினைகள்.\nஆர்சனிக் மூவாக்சைடை தண்ணீரில் நீராற்பகுக்கும்போது அது மெதுவாக நீராற்பகுப்பு அடைந்து ஆர்சனசு அமிலத்தைக் கொடுக்கிறது. இதனுடன் காரத்தைச் சேர்க்கும் போது ஆர்சனிக் அமிலம், [AsO(OH)], [AsO(OH)], மற்றும் [AsO].என்ற ஆர்செனைட் அயனிகளாக மாற்றப்படுகிறது. முதல் அமிலத்தன்மை எண் மதிப்பு (pK) 9.2 என்பதால் ஆர்சனசு அமிலம் ஒரு வீரியம் குறைந்த அமிலமாகும். ஆர்சனசு அமிலம் மற்றும் அதனுடைய இணை காரங்களின் இயற்பண்புகளால் நீர்த்த ஆர்சனிக் மூவாக்சைடின் வினைகள் நிகழ்கின்றன.\n\nSection::::நச்சுத்தன்மை.\nஆர்சனிக் சேர்ந்துள்ள சேர்மங்கள் யாவும் அதிக நசுத்தன்மை கொண்டனவாகவும் புற்றுநோயாக்க வேதிப்பொருட்களாகவும் உள்ளன. இதனுடைய நீரிலி வடிவம் மற்றும் ஆர்சனிக் மூவாக்சைடு சேர்மங்கள் களைக்கொல்லி, பூச்சிக்கொல்லி மற்றும் எலிக்கொல்லிகள் தயாரிக்கப் பயன்படுகின்றன.\n\n\n"}
{"id": "255242", "url": "https://ta.wikipedia.org/wiki?curid=255242", "title": "யோனியழற்சி", "text": "யோனியழற்சி\n\nயோனியழற்சி (Vaginitis) யோனியில் ஏற்படும் அழற்சியைக் குறிக்கிறது. இதனால் பெண்குறியில் கழிவு, தோல் அரிப்பு, வலி ஆகியவை ஏற்படுகிறது. அடிக்கடிப் புணர்புழையில் எரிச்சல், நோய்த்தொற்று ஆகியவற்றுடன் தொடர்புடையதாக உள்ளது. யோனியழற்சி, சாதரணமாக நோய்த்தொற்றினால் ஏற்படுகிறது. யோனியழற்சியின் மூன்று முதன்மையான வகைகள்: அதிகளவு பாக்டீரியா வளர்வதால் ஏற்படும் பாக்டீரிய நுண்ணுயிர் நோய் (bacterial vaginosis; BV), கண்டிடா அல்பிக்கன்சு என்னும் பூஞ்சனத்தால் ஏற்படும் பெண்குறிப் பூஞ்சன நோய் (vaginal candidiasis), டிரைகோமானசு வெஜினாலிசு என்னும் முதலுயிரி ஒட்டுண்ணியால் ஏற்படும் திரிக்கோமோனியம் (trichomoniasis). நோய்தொற்றுகளைப் பொறுத்து அறிகுறிகள் வேறுபடும் என்றாலும் சில பொதுவான அறிகுறிகள் யோனியழற்சியில் உண்டு. அதே நேரத்தில், அறிகுறிகள் இல்லாமலும் யோனியழற்சி ஏற்படலாம்.\n"}
{"id": "255243", "url": "https://ta.wikipedia.org/wiki?curid=255243", "title": "ஆசர்பைசான் வான்சேவை நிறுவனம்", "text": "ஆசர்பைசான் வான்சேவை நிறுவனம்\n\nஅஸர்பைஜன் ஏர்லைன்ஸ் அல்லது அஸல் (\"Azerbaijan Airlines\" அல்லது \"AZAL\") என்றும் அழைக்கப்படும் இவ்விமானச்சேவை அஸர்பைஜனின் மிகப்பெரிய விமானச் சேவையாகும். பக்கூவை இது தனது அடிப்படைத்தளமாகக் கொண்டுள்ளது. இவ்விடம் கெய்டார் அலியேவ் சர்வதேச விமான நிலையத்திற்கு அருகில் உள்ளது. இந்த விமானச் சேவையின் விமானக் குழுவில் உள்ள 30 விமானங்கள் ஆசியா, சிஸ், ஐரோப்பா மற்றும் அமெரிக்காவின் பகுதிகளில் சுமார் 57 இடங்களுக்கு தனது சேவையினை புரிகிறது. அஸர்பைஜன் ஏர்லைன்ஸ் சர்வதேச வான்வழிப் போக்குவரத்திற்கான குழுமத்தில் ஒரு உறுப்பினராகவும் உள்ளது.\n\nSection::::கோட்ஷேர் ஒப்பந்தங்கள்.\nநவம்பர் 2013 இன் படி, அஸர்பைஜன் ஏர்லைன்ஸ் பின்வரும் நிறுவனங்களுடன் தனது கோட்ஷேர் ஒப்பந்தங்களைக் கொண்டுள்ளது.\n\n\nSection::::உயர்தர வழித்தடங்கள்.\nஅஸர்பைஜன் ஏர்லைன்ஸ் உயர்தர வழித்தடங்களாக இஸ்தான்புல் – காண்ஜா, மாஸ்கோ – பீட்டர்ஸ்பெர்க், ட்பிலிஸி – டோஹா மற்றும் டோஹா – ட்பிலிஸி ஆகிய வழித்தடங்களைக் கொண்டுள்ளது. இந்த வழித்தடங்களுக்கு முறையே வாரத்திற்கு சுமார் 7, 7, 7 மற்றும் 7 விமானங்களை செயல்படுத்துகிறது.\n\nSection::::விமானக் குழு.\nநவம்பர் 2012 இன் படி, அஸர்பைஜன் ஏர்லைன்ஸின் விமானக்குழு வயது 7.4 ஆண்டுகள் ஆகும்.\n"}
{"id": "255245", "url": "https://ta.wikipedia.org/wiki?curid=255245", "title": "செக் வான்சேவை நிறுவனம்", "text": "செக் வான்சேவை நிறுவனம்\n\nசெக் ஏர்லைன்ஸ் (\"Czech Airlines\") எனும் இந்த விமானச் சேவை நிறுவனம், செக் குடியரசின் தேசிய விமானச் சேவையாகும். ப்ராக் பகுதியில் உள்ள வாக்லவ் ஹவேல் விமான நிலையத்தினை தலைமையகமாகக் கொண்டு இது செயல்படுகிறது. ஜெட் ஏர்லைனர் ரக விமானங்களை வெற்றிகரமாக தொடங்கிய விமானச் சேவைகளில் இரண்டாவது இடம் இந்த செக் ஏர்லைன்சுக்கு உண்டு. (1975 இல் டியு – 104 ஐப் பயன்படுத்தி இதனைச் செய்தது). அத்துடன் ப்ராக் மற்றும் மாஸ்கோ வழித்தடத்தினில் தொடர்ச்சியாக ஜெட் ரக விமானங்களை அறிமுகப்படுத்தி முதன்முறையாக ஜெட் ரக விமானங்களை தொடர்ச்சியாக பயன்படுத்திய விமானச் சேவை என்ற பெயரினைப் பெற்றது \n\nதற்போது செக் ஏர்லைன்ஸ் உலகின் 48 நாடுகளுக்கு, 92 இலக்குகளைக் கொண்டு செயல்படுகிறது. இதில் முக்கியப் பகுதிகளாக ஐரோப்பாவின் பகுதிகள், மத்திய கிழக்குப் பகுதிகள் மற்றும் ஆசியா ஆகிய பகுதிகள் அடங்கும். இவை தவிர சரக்கு விமானச் சேவைகளையும் செக் ஏர்லைன்ஸ் வழங்குகிறது.\n\nSection::::வரலாறு.\nசெக் ஏர்லைன்ஸ் அக்டோபர் 6, 1923 இல் செக்கோஸ்லோவாகியா அரசால் நிறுவப்பட்டது. 23 நாட்களுக்குப் பிறகு இதன் முதல் விமானம் ப்ராக் மற்றும் ப்ராடிஸ்லாவா ஆகிய இடங்களுக்கு இடையே பறக்கத் தொடங்கியது. இதன் முதல் சர்வதேச பயணமான ப்ராக் – பிராடிஸ்லாவா மற்றும் ஸாக்ரெப் ஆகியவற்றில் பறக்கும் வரை உள்நாட்டு விமானச் சேவைக்கு மட்டுமே செக் ஏர்லைன்ஸ் பயன்படுத்தப்பட்டது. இந்த முதல் சர்வதேச பயணம் 1930 ஆம் ஆண்டில் நிகழ்ந்தது. 1939 ஆம் ஆண்டில் செக்கோஸ்லோவாகியா நாடு மூன்றாகப் பிரிந்ததால் செக் ஏர்லைன்ஸின் விமானச் சேவை நிறுத்தப்பட்டது.\n\n1957 ஆம் ஆண்டில் ஜெட் ரக விமானச் சேவையினை புரிவதில் செக் ஏர்லைன்ஸ் மூன்றாவது இடத்தில் இருந்தது. டியு – 104 எனும் விமானம் வெற்றிகரமான ஜெட் ரக விமானம் ஆகும், இதனை ஏரோஃப்ளோட் விமான நிறுவனத்திற்கு அடுத்தபடியாக இயங்கி வெற்றிகண்டது செக் ஏர்லைன்ஸ் ஆகும்.\n\nSection::::உயர்தர வழித்தடங்கள்.\nசெக் ஏர்லைன்ஸ் ப்ராக் – மாஸ்கோ, மாஸ்கோ – ப்ராக், ஆம்ஸ்டெர்டேம் – ப்ராக் மற்றும் ப்ராக் – பாரிஸ் ஆகிய வழித்தடங்களை உயர்தர வழித்தடங்களாகக் கொண்டுள்ளது. இந்த வழித்தடங்களுக்கு முறையே வாரத்திற்கு 46, 46, 33 மற்றும் 28 விமானங்களைச் செயல்படுத்துகிறது. இவை தவிர சில குறிப்பிட்ட காரணங்களுக்காக இயக்கப்படும் விமானங்களை டெட்ரியோட் – நியூயார்க் மற்றும் பீட்டர்ஸ்பெர்க் – கார்லோவி வேரி ஆகிய வழித்தடங்களில் செயல்படுத்துகின்றன.\n\nSection::::கோட்ஷேர் ஒப்பந்தங்கள்.\nஜூலை 2014 இன் படி, செக் ஏர்லைன்ஸ் பின்வரும் நிறுவனங்களுடன் கோட்ஷேர் ஒப்பந்தங்களைப் பகிர்ந்துள்ளது.\n\n\nSection::::விமானக் குழு.\nஜூலை 2015 இன் படி, செக் ஏர்லைன்ஸ் பின்வரும் விமானங்களை தனது விமானக் குழுவில் கொண்டுள்ளது.\n\nஅக்டோபர் 2013 இன் படி, செக் ஏர்லைன்ஸ் விமானச் சேவையின் வயது 8.5 ஆண்டுகள் ஆகும். கொரியன் ஏர் நிறுவனம் தனது விமானச் சேவையில் உள்ள சில போயிங்க் 747 – 400 ரக விமானங்களுக்கு ஓய்வளித்த பிறகு, அவற்றினை செக் ஏர்லைன்ஸ் விமானச் சேவைக்கு வழங்குவதாக அறிவுரை அளித்தது.\n\n"}
{"id": "255249", "url": "https://ta.wikipedia.org/wiki?curid=255249", "title": "யாக்கூபு மேமன்", "text": "யாக்கூபு மேமன்\n\nயாக்கூபு அப்துல் இரசாக்கு மேமன் (30 சூலை 1962 – 30 சூலை 2015) 1993 மும்பை குண்டுவெடிப்புகளில் பங்கு கொண்டிருந்தார் என்று 27 சூலை 2007 அன்று பயங்கரவாத மற்றும் சீர்குலைவு நடவடிக்கைகள் நீதிமன்றம் அளித்த தீர்ப்பினை அடுத்து தூக்குத் தண்டனையை எதிர்நோக்கி இருந்த ஒரு பட்டயக் கணக்கறிஞர் ஆவார். யாக்கூபு மேமன், இக்குண்டுவெடிப்புகளின் பின்னணியில் இருப்பதாக பெரிதும் சந்தேகிக்கப்படும் டைகர் மேமனின் உடன் பிறந்தவர் ஆவார். தூக்குத் தண்டனைக்கு எதிரான தொடர் மேல்முறையீடுகளுக்குப் பிறகு, 2015 சூலை 21 அன்று இந்திய உச்சநீதிமன்றம், அவரது இறுதி முறையீட்டைத்தள்ளுபடி செய்தது. 2015 சூலை 30 காலை 06:30 மணியளவில் நாக்பூர் சிறையில் இவரது தூக்குத் தண்டனை நிறைவேற்றப்பட்டது. கூட்டு மனசாட்சி என்ற புதிய அடிப்படையைகொண்டு இவருக்கு தீர்ப்பளிக்கப்பட்டதோடு மேல் முறையீடு மற்றும் கடைசி ஆசையாக, மனைவி மற்றும் மகளை பார்க்க அனுமதிக்கப்படாமல் தூக்கிலடப்பட்டார்..\n\nSection::::ஆரம்ப வாழ்க்கை.\nயாக்கூப் மேமன் 1962 ஜூலை 30 இல் மும்பையில் பிறந்தார். மும்பையின் பைகுல்லா என்ற இடத்தில் வளர்ந்த இவர் அங்குள்ள அந்தோனியோ டி'சோசா உயர் பள்ளியில் கல்வி கற்றார். புர்கானி வர்த்தக, கலைக்கல்லூரியில் வர்த்தகத்தின் முதுகலைப் பட்டம் பெற்றார். 1986 இல் மேமன் இந்தியப் பட்டயக் கணக்கறிஞர்கள் கழகத்தின் உறுப்பினராய் சேர்ந்து 1990 இல் பட்டயக் கணக்காளராக வெளியேறினார்.\n\n1991 இல் தனது நண்பர் சேட்டன் மேத்தா என்பவருடன் இணைந்து 'மேத்தா அண்டு மேமன் அசோசிடேட்சு' என்ற கணக்காளர் நிறுவனத்தை ஆரம்பித்தார். அடுத்த ஆண்டில் இருவரும் பிரிந்தனர். மேமன் தனது தந்தையின் பெயரில் 'ஏஆர் அண்டு சன்சு' என்ற நிறுவனத்தை ஆரம்பித்தார். அத்துடன் 'திஜாரத் இன்டர்நேசனல்' என்ற நிறுவனம் ஒன்றை ஆரம்பித்து வளைகுடாப் பகுதிகளுக்கும், மத்திய கிழக்கு நாடுகளுக்கும் இறைச்சி ஏற்றுமதி செய்து வந்தார்.\n\n\nSection::::இதனையும் காண்க.\nடைகர் மேமன்\n\n"}
{"id": "255250", "url": "https://ta.wikipedia.org/wiki?curid=255250", "title": "பார்னம் விளைவு", "text": "பார்னம் விளைவு\n\nபார்னம் விளைவு (\"Barnum effect\") என்பது பலருக்கும் பொதுவாக ஒத்துப்போகக்கூடிய, பொத்தாம்பொதுவான சில ஆளுமை தொடர்பான விவரணைகளைத் தனிநபர்களிடம் கொடுத்துச் சோதிக்கும்போது அவை தம்மையே மிகத்துல்லியமாகக் குறிப்பனவாக அவர்கள் கருதுவது பற்றிய அவதானிப்பைக் குறிக்கிறது. இது ஃபோரெர் விளைவு (\"Forer effect\") என்றும் அழைக்கப்படுகிறது. சோதிடம், குறிசொல்லுதல், கையெழுத்து ஆளுமையியல், முன்னுணர்ந்து சொல்லுதல், சில குறிப்பிட்ட ஆளுமைத் தேர்வுகள் போன்றவை பரவலாக ஏன் ஏற்றுக்கொள்ளப்படுகின்றன என்பதற்கான காரணத்தை ஓரளவு இவ்விளைவு விளக்குகிறது எனலாம்.\n\nமேற்கூறியவாறு பொத்தாம்பொதுவான- ஆனால் பலரும் தம்மையே குறிப்பதாகக் கருதிக்கொள்ளக்கூடிய- விவரிப்புகளுக்கான எடுத்துக்காட்டுகள் வருமாறு:\n"}
{"id": "255253", "url": "https://ta.wikipedia.org/wiki?curid=255253", "title": "பின்னையர்", "text": "பின்னையர்\n\nபின்லாந்தின் மிகப்பெரிய விமானச் சேவை ஃபின்னையர் (\"Finnair\") விமானச் சேவையாகும். இது வாண்ட்டா நகரைத் தலைமையகமாகக் கொண்டு செயல்படுகிறது. இதன் முக்கிய மையம் ஹெல்சிங்கி – வாண்டா விமான நிலையம் ஆகும். 1923 ஆம் ஆண்டில் கான்சுல் ப்ருனோ லுகான்டெர் என்பவர், ஃபின்னையர் விமானச் சேவை நிறுவனத்தினை ஏரோ லிமிடெட் என்ற பெயருடன் தொடங்கினார். நிறுவனம் என்று பொருள்படக்கூடிய ஃபின்லாந்தின் மொழி, முதன்முதலாக வைக்கப்பட்ட அந்த முதல் பெயரில் இடம்பெற்றிருந்தது.\n\nஃபின்னையர் மற்றும் அதன் துணை நிறுவனங்கள் ஃபின்லாந்தின் உள்நாட்டு மற்றும் வெளிநாட்டு என இரு வான்வழிப் போக்குவரத்தினையும் தனது கட்டுக்குள் வைத்துள்ளன. இந்த விமானச் சேவையின் முக்கிய பங்குதாரர் ஃபின்லாந்து அரசாங்கம் ஆகும். ஃபின்லாந்து அரசு ஃபின்னையர் விமானச் சேவையினில் 55.8 சதவீதம் பங்குகளைப் பெற்றுள்ளது. 2013 ஆம் ஆண்டில், ஃபின்னையர் விமானச் சேவையின் மூலம் சுமார் 9.2 மில்லியன் பயணிகள் 60 ஐரோப்பிய பகுதிகள் மற்றும் 13 ஆசியப் பகுதிகளுக்குச் சென்றுள்ளனர். மார்ச் 2014 இன் படி ஃபின்னையர் விமானச் சேவையில் சுமார் 5,473 மக்கள் வேலை செய்கின்றனர்.\n\nஇடையூறில்லாமல் இயங்கும் பழம்பெரும் விமானச் சேவைகளில் ஃபின்னையர் விமானச் சேவை ஐந்தாவது இடத்தில் உள்ளது. 1963 ஆம் ஆண்டு வரை இதன் சேவையில் எவ்வித விபத்துக்களும் ஏற்படவில்லை. 2014 ஆம் ஆண்டில் ஃபின்னையர் விமானச் சேவை பாதுகாப்பான விமானச் சேவைக்கான நிறுவனங்களின் பட்டியலில் மூன்றாம் இடத்தில் இருந்தது.\n\nSection::::உயர்தர வழித்தடங்கள்.\nஃபின்னையர் விமானச் சேவையின் உயர்தர வழித்தடங்களாக நியூயார்க் – லண்டன், லண்டன் – நியூயார்க், ஹெல்சிங்கி – ஸ்டாக்ஹோல்ம் மற்றும் ஹெல்சிங்கி – லண்டன் ஆகிய வழித்தடங்களைக் கொண்டுள்ளது. இந்த வழித்தடங்களுக்கு முறையே வாரத்திற்கு 69, 95, 51 மற்றும் 46 விமானங்களைச் செயல்படுத்துகிறது. இவை தவிர குறிப்பிட்ட காரணங்களுக்காகச் செயல்படுத்தப்படும் விமானங்களை ஹெல்சிங்கி – ஏதென்ஸ் மற்றும் லண்டன் – சேன் டியேகோ ஆகிய வழித்தடங்களிலும் செயல்படுத்துகிறது.\n\nSection::::இலக்குகள்.\nஹெல்சிங்கி – வான்டா பகுதியினை முதன்மையாகக் கொண்டு ஆசியா, வட அமெரிக்கா மற்றும் ஐரோப்பாவின் அதிகப்படியான உள்ளூர் பிணைய அமைப்பிற்கான விமானச் சேவைகளை செயல்படுத்துகிறது.\n\nSection::::கோட்ஷேர் ஒப்பந்தங்கள்.\nஜூலை 2015 இன் படி, ஃபின்னையர் பின்வரும் ஒன்வேர்ல்டு உறுப்பினர்களுடன் கோட்ஷேர் ஒப்பந்தங்களைக் கொண்டுள்ளது.\n\nஏர் பெர்லின்\nஅமெரிக்கன் ஏர்லைன்ஸ்\nபிரிட்டிஷ் ஏர்வேஸ்\nகத்தே பசுபிக்\nஇபேரியா ஏர்லைன்ஸ்\nமலேசியா ஏர்லைன்ஸ்\nகுவாண்டாஸ்\nஸ்ரீலங்கன் ஏர்லைன்ஸ் \nயுஎஸ் ஏர்வேஸ் [8]\n\nஃபின்னையர் விமானச் சேவை, ஒன்வேர்ல்டு நிறுவனத்துடன் மட்டுமல்லாது, பிற நிறுவனங்களுடனும் கோட்ஷேர் ஒப்பந்தங்களைப் பகிர்ந்துள்ளது.\n\nஏரோஃப்ளோட்\nஃபிளைபீ \nஏர் சீனா\nநோர்டிக் உள்ளூர் ஏர்லைன்ஸ்\nபாங்காக் ஏர்வேஸ்\nஐஸ்லாண்டையர்\nபெலவியா\nரோஸ்ஸியா \nசெக் ஏர்லைன்ஸ் \nடி ஏ பி போர்ச்சுக்கல்\n\nSection::::தற்போதைய விமானக் குழு.\nமார்ச் 2015 இன் படி, ஃபின்னையர் விமானக்குழுவின் விமானங்கள் பின்வருமாறு.\n\nSection::::முந்தைய விமானக் குழு.\nஃபின்னையர் இதற்கு முன் பின்வரும் விமானங்களைப் பயன்படுத்தியுள்ளது. [14]\n\n"}
{"id": "255264", "url": "https://ta.wikipedia.org/wiki?curid=255264", "title": "தாமிர இறக்கை இலைக்கோழி", "text": "தாமிர இறக்கை இலைக்கோழி\n\nதாமிர இறக்கை இலைக்கோழி (\"bronze-winged jacana\", \"Metopidius indicus\", தாமரை இலைக் கோழி) என்பது இலைக்கோழி இனத்தைச் சேர்ந்த ஒரு பறவையாகும். இப்பறவை இந்தியாவிலும், தென்கிழக்காசியாவிலும் காணப்படுகிறது.\n\nSection::::தோற்றம்.\nபொதுவாகப் பார்த்தால் இது நீலத் தாழைக்கோழி போல காணப்படுகிறது. கௌதாரியின் அளவு உள்ளது. இதன் தலை, கழுத்து, மார்பு ஆகியன மினுமினுக்கும் கறுப்பு நிறமுடையதாகவும், இறகுகளும், முதுகும் தாமிர நிறத்தில் இருக்கும்.\n"}
{"id": "255268", "url": "https://ta.wikipedia.org/wiki?curid=255268", "title": "டேனிஷ் - தமிழ் அகராதி", "text": "டேனிஷ் - தமிழ் அகராதி\n\nடேனிஷ் - தமிழ் அகராதி என்பது அ. பாலமனோகரனால் தொகுக்கப்பட்டு 1993 ஆம் ஆண்டு வெளிவந்த ஒரு அகராதி ஆகும். ஈழப்போர் காரணமாக டென்மார்க்கிற்கு புலம்பெயர்ந்த ஈழத்தமிழர்களுக்குப் பயன்படும் வண்ணம், அவ்வாறு புலம்பெயர்ந்த அ. பாலமனோகரனால் இந்த அகராதி தொகுக்கப்பட்டது. இது டேனிஷ் மண்ணின் 11வது பிறமொழி அகராதியாக டேனிஷ் அரசினால் மதிக்கப்பெற்று அவர்களாலேயே நூலாகப் பதிப்பிக்கவும் பெற்றுள்ளது.\n"}
{"id": "255271", "url": "https://ta.wikipedia.org/wiki?curid=255271", "title": "த. தர்மகுலசிங்கம்", "text": "த. தர்மகுலசிங்கம்\n\nத. தர்மகுலசிங்கம் ஈழத்தைச் சார்ந்த, டென்மார்க்கில் வாழும் ஒரு எழுத்தாளர், மொழிபெயர்ப்பாளர் ஆவார். டேனிசு மொழியில் இருந்து நேரடியாக இவர் செய்துவரும் மொழியாக்கங்களுக்காகாக இவர் பெரிதும் அறியப்படுகிறார்.\n\n\"இவர் டேனிஷ் மொழியிலிருந்து அனசனின் சிறுகதைகளைத் தொகுத்து தாய், பாட்டி என்று இரண்டு தொகுதிகளை வெளியிட்டுள்ளார். தாய் 1996இல் அனசனின் 17 கதைகளைக் கொண்டதாக வெளிவந்திருந்தது. ஐந்தாண்டுகளின் பின்னர் 2001இல் பாட்டி என்ற தலைப்பில் மேலும் 14 கதைகளுடன் அடுத்த கதைத்தொகுதியை இவர் வெளியிட்டிருந்தார். கடந்த ஓகஸ்ட் 2007இல் தர்மகுலசிங்கத்தின் மேலும் இரண்டு மொழிபெயர்ப்பு நூல்கள் வெளிவந்துள்ளன.\"\n\n"}
{"id": "255273", "url": "https://ta.wikipedia.org/wiki?curid=255273", "title": "கவிவேளம் பாரதிபாலன்", "text": "கவிவேளம் பாரதிபாலன்\n\nகவிவேளம் பாரதிபாலன் என்று அறியப்படும் குமாரசுவாமி ஜெயக்குமார் டென்மார்க்கில் வசிக்கும், ஈழத்து மொழிபெயர்ப்பாளர், எழுத்தாளர். டென்மார்க்கின் புகழ்பெற்ற எழுத்தாளரான ஆன்சு கிறித்தியன் ஆன்டர்சனின் \"ஒரு சின்ன கடற் பெண்\" (த லிட்டில் மேர்மெய்ட் (The Little Mermaid)) என்ற காவியத்தை தமிழில் கடற் கன்னி காவியம் என்று மொழிபெயர்த்தற்காக அறியப்படுகிறார்.\n\nஇவர் \"உலகத் தமிழ்ப் பண்பாட்டு இயக்கத்தின் அனைத்துலக உதவித் தலைவர்களுள் ஒருவராகவும் மேற்படி தமிழியல் இயக்கத்தின் ஸ்கன்டிநேவிய நாடுகளின் அமைப்பாளருமாகத் தன் சேவையை ஆற்றி வருகின்றார்.\"\n\n"}
{"id": "255278", "url": "https://ta.wikipedia.org/wiki?curid=255278", "title": "சுவீடிசு - தமிழ் அகராதி", "text": "சுவீடிசு - தமிழ் அகராதி\n\nசுவீடிசு - தமிழ் அகராதி (Swedish - Tamil dictionary) என்பது எஸ். கிருபாகரன் என்பவரால் சுவீடன் நாட்டிலுள்ள தும்பா என்னும் இடத்தில் தொகுக்கப்பட்டு 2006 ஆம் ஆண்டு வெளிவந்த ஒரு அகராதி ஆகும். இந்த அகராதி, 235 பக்கங்களைக் கொண்டது. \n\nமுன்பு, உல்லா சந்த்கிரென் என்பவரால் 1992 ஆம் ஆண்டு தமிழ்-சுவீடிசு-தமிழ் அகராதி 59 பக்கங்களைக் கொண்டது உப்சாலா பல்கலைக்கழக வெளியீடாக வெளியிடப்பட்டிருந்தது.\n"}
{"id": "255283", "url": "https://ta.wikipedia.org/wiki?curid=255283", "title": "நைதோர்ப் வேறுபாடு", "text": "நைதோர்ப் வேறுபாடு\n\nசதுரங்கம் விளையாட்டில் நைதோர்ஃப் வேறுபாடு (\"Najdorf Variation\", ) என்பது சிசிலியன் தற்காப்பு ஆட்டத்தின் வேறுபட்ட ஒருவகை திறப்பு ஆட்டமாகும். அனைத்துவகை திறப்புகளிலும் மிகவும் மதிக்கப்படுகின்ற மற்றும் ஆழ்ந்து ஆராயப்பட்ட சதுரங்கத் திறப்பாட்டம் இதுவாகும். நவீன சதுரங்கத் திறப்புகள் நைதோர்ஃப் திறப்பை, சதுரங்கத் திறப்புகளின் ”கேடில்லாக்” அல்லது ”ரோல்சு இராய்சு” என்று அழைக்கின்றன. போலந்து – அர்கெந்தீனா கிராண்ட் மாஸ்டர் மிகுவெல் நைதோர்ஃப் இத்திறப்பாட்டத்தைக் கண்டறிந்ததைத் தொடர்ந்து அவர் பெயராலேயே அழைக்கப்படுகிறது. பல சர்வதேச சதுரங்க வீரர்கள், குறிப்பாக பாபி பிசர் மற்றும் காரி காஸ்பரொவ் ஆகியோர் இத்திறப்பாட்டத்திலேயே வாழ்ந்தார்கள் எனக்கூறலாம். குறிப்பாக காஸ்பரொவ் பெரும்பாலும் நைதோர்வ் சிகிவென்சியன் திறப்புக்கு இடம்மாறிக் கொள்வார்.\n\nநைதோர்ஃப் வேறுபாடு இவ்வாறு தொடங்குகிறது.\n\nகருப்பு தன்னுடைய ஐந்தாவது நகர்வான a6 என்ற நகர்வை ஆடியவுடன் நைதோர்ப் வேறுபாட்டு நகர்வுக்குள் நுழைகிறது. வெள்ளை ஆட்டக்காரர் Nb5 அல்லது Bb5 என்று நகர்த்துவதைத் தடுக்கிறது. அதே நேரத்தில் b7-b5 சதுரத்திற்கு நகர்த்தவும் தன்னை தயார்படுத்திக் கொள்கிறது.\n\nஒருவேளை கருப்பு தன்னுடைய 5 ஆவது நகர்வை 5…..e5 என்று நகர்த்தியிருந்தால், உடனடியாக வெள்ளை 6.Bb5+! என்று நகர்த்தியிருப்பார். பதிலாக கருப்பு 6……Bd7 அல்லது 6……Nbd7 என்று ஆடவேண்டியிருக்கும்.\n\nகருப்பு 6……Bd7 எனில்,\n6.Bb5+! Bd7 7.Bxd7+ Nbxd7 8.Nf5 என்று ஆட்டம் தொடர்ந்து f5 சதுரத்தில் இருந்து குதிரை விலக்கிக் கொள்வது மிகவும் சிரமமான செயலாகிவிடும்\nகருப்பு 6...Nbd7 என்று நகர்த்தினாலும் வெள்ளை உடனடியாக 6...Nbd7 7.Nf5 என்று விளையாடி கிட்டத்தட்ட அதே சிக்கல் விளைகிறது.\n\nகருப்பின் திட்டம், வழக்கமாக இராணியின் பக்கமாக ஒரு சிறிய தாக்குதலை நிகழ்த்தி வெள்ளையின் e4 சிப்பாய்க்கு நெருக்குதலை உண்டாக்குவதுதான். இத்திட்டம் பெரும்பாலும் ...b5, ...Bb7 என்று விளையாடி பின்னர் குதிரையை b6 வழியாக c5, அல்லது c4 சதுரத்திற்கு கொண்டு வருவதன் மூலம் நிகழும்.\n\nSection::::வேறுபாடுகள்.\nSection::::முதன்மையான வரிசை 6.Bg5.\nSection::::மரபுவழி வரிசை 6. …..e6.\nதொடக்கக்கால நைதோர்ஃப் திறப்பாட்டத்தில் வெள்ளை தன்னுடைய ஏழாவது நகர்வை 7.Qf3 என்று நகர்த்துவது பிரபலமாக இருந்தது. ஆனால் அதற்கு எதிர்நகர்வாக 7...h6 ஆடப்பட்டு வெள்ளைக்கு கிடைக்கும் உண்மையான அனுகூலங்கள் தடுக்கப்படுகின்றன. சர்வதேச அளவில் தற்கால ஆட்டக்காரர்கள் இதற்கு எதிராக 8 e5 என்ற இலக்குடன், 7. f4 என்று நகர்த்தி அடுத்ததாக ஒரு காயைக் கைப்பற்றப் போவதாக அச்சுறுத்தும் நகர்வை விளையாடுகிறார்கள். ஆனால, கருப்புக்கு பல்வேறு நகர்த்தல் வாய்ப்புகள் உள்ளன.\n\n\n\n\n \n\n"}
{"id": "255284", "url": "https://ta.wikipedia.org/wiki?curid=255284", "title": "பிட்சாடனர்", "text": "பிட்சாடனர்\n\nபிச்சாடனர் என்றும் பலிதேர் பிரான் என்றும் ஐயங்கொள் பெம்மான் என்றும் அழைக்கப்படுவது, சிவபெருமானின் பிச்சையேற்கும் வடிவிலமைந்த திருக்கோலம் ஆகும். இது இருபத்து நான்கு மற்றும் அறுபத்துநான்கு சிவமூர்த்தங்களுள் ஒன்றாகக் கொள்ளப்படுகின்றது. இக்கோலம் தாருகா வன முனிவர்கள் ஆணவத்தினை அழிப்பதற்காக சிவனார் எடுத்த கோலமாகும். சோழர் காலக் கல்வெட்டுகள், இவரைப் \"பிச்சதேவர்\" என்கின்றன.\n\nSection::::தோற்றம்.\nஈசனின் இத்திருவுருவை திருமுறைகள் பலவாறு புகழ்ந்துபோற்றுகின்றன. மணிவாசகர் \"ஆரூர் எம் பிச்சைத் தேவா\" என்று பாடுகின்றார். இலிங்க புராணம் உள்ளிட்ட புராணங்களில், தாருகாவனத்திருடிகளின் ஆணவம் அடக்கிய ஈசனின் அருளாடல் வியந்தோதப்படுகின்றது. வைரவரும் இக்கோலமும் கிட்டத்தட்ட ஒன்று போலவே தோற்றமளிக்கும் எனினும், வைரவர் ஆங்காரமாகவும், இவர் பெருவனப்போடும் காட்சியருள்வார். காலில் பாதுகை காணப்படுவதும் பொதுவாக வைரவர்க்கன்றி பலிதேர்பிரானுக்கு மாத்திரமுள்ள சிறப்பம்சமாகும்.\n\nவெண்ணீறு பூசி, பாதங்களில் பாதக்குறடு தாங்கி, வலக்கரத்தில் புற்கட்டும் மானும், இடக்கரத்தில் சூலமும் பிச்சையோடும் என்று நாற்கரத்தினராக பலிதேர்பிரான் சித்தரிக்கப்படுவார். கருணை பொழியும் கண்களும், காண்பாரை மயக்கும் கட்டழகும், பிறந்தமேனியுமாய் அவர் காணப்படுவார். அருகே மோகினியையும், தாருகாவனத்து மகளிரையும், பூதகணங்களையும் சித்தரிப்பதும் மரபு.\n\nSection::::தொன்மம்.\nதாருகா வன முனிவர்கள் மற்றும் அவர்களுடைய மனைவியர்கள், கடவுட் கொள்கையில் நம்பிக்கையின்றி, இறைவனை மதியாது, வேள்வியே தெய்வமென மயங்கி நின்றனர். வேத நெறிகளையும் சில கடமைகளையும் மட்டுமே மேற்கொண்டு வாழ்ந்து வந்தனர். \nஇறைவனை மதியாத தாருகா வனத்து முனி குடும்பத்தவர்களை நல்வழிப்படுத்தத் திருவுள்ளம் கொண்ட ஈசனார், திருமாலை மோகினி வேடத்தில் வரச்செய்து, தாம் பேரழகு பொலியும் இளைஞனாகக் கோலம் கொண்டு, தாருகாவனத்துள் அழகிய பிச்சாண்டவர் (பிட்சை எடுக்கும் கோலம்) கோலத்தில் சென்றார்.\n\nபிச்சாண்டவரின் வடிவழகைக் கண்ட முனி பெண்டிர் காதல் வயப்பட்டு, தங்கள் கணவர்களை விட்டு விட்டு, பிச்சாண்டவர் பின்னே சென்றனர். மோகினியின் அழகில் முனிவரும் மயங்கிச் சொல்லழிந்து, ஆசைவயப்பட்டு குழம்பினர். அவர்களுக்குச் சுயநினைவு வந்தபோது, தாமும் தம் மனைவியரும் நிற்கும் கோலத்தை உணர்ந்து சீற்றமுற்று, சிவனாரை அழிக்க அபிசார வேள்வி இயற்றலாயினர். அதிலிருந்து தோன்றிய புலி, யானை, பாம்பு, சூலம், மான், பாம்பு, பூதப்படை, வெண்தலை, உடுக்கை, முதலியவைகளை ஒவ்வொன்றாகச் கொல்லுமாறு ஏவினர். ஆனால் அப்படைகள் பிச்சாண்டவரைக் கொல்லும் ஆற்றல் இல்லாது போய் பிச்சாண்டவருக்கே ஆடையாய், அணியாய், கருவியாய் அடைக்கலம் புகுந்தன. இறுதியாக அவ்வேள்வியில் தோன்றிய முயலகனையும், வேள்வித் தீயையும் ஏவினார்கள். முயலகன் பிச்சாண்டவரின் திருவடியில் அமர்ந்தான். வேள்வித் தீ, ஒரு திருக்கையில் அமர்ந்தது. ஈசன் யாகத்தீயைக் கையிலேந்தித் திருநடம் புரிய, வந்திருப்பது முழுமுதற்பரமே என்றுணர்ந்த முனிபுங்கவர்கள் தம் தவறுணர்ந்து, நல்லறிவு பெற்று ஈசனை வணங்கினர். சிவபெருமான், தாருகாவனத்து முனிவர்கள் ஏவிய முயலகன், வேள்வித் தீ, உடுக்கை, மான், பாம்பு, பூத கணங்கள், புலி, சூலம் ஆகியவைகள் ஆடையாகவும், அணிகலன்களாகவும், ஆயுதங்களாகவும் ஏற்றுக் கொண்டார்.\n\nSection::::கோயில்கள்.\nமதுரை மீனாட்சியம்மன் கோவிலில் இத்திருக்கோலத்தின் பேரழகு பொலியும் சிற்பமொன்றுள்ளது. திருவண்ணாமலை முதலான சில சிவத்தலங்களின் பிரமோற்சவத்தின் போது, பலிதேர்பிரானுக்கென ஓர் நாளொதுக்கி, அவரை திருவீதியுலாவுக்கு எழுந்தருள்விக்கும் பிட்சாடனத் திருவிழா இடம்பெறுவதுண்டு.\n\n\n"}
{"id": "255286", "url": "https://ta.wikipedia.org/wiki?curid=255286", "title": "விரை வீக்கம்", "text": "விரை வீக்கம்\n\nவிரை வீக்கம் (\"hydrocele\" / \"hydrocoele\") என்பது ஆண்களின் விரையைச் (Testicle) சுற்றியிருக்கும் சவ்வுப் பையில் அளவுக்கதிகமாக நீர் சுரப்பதால் விரை வீக்கம் உண்டாகிறது. சிலருக்கு இந்தச் சுரப்பு நீர் சாதாரண அளவில் சுரந்தாலும், சுரப்பு நீர் உடலுக்குள் திரும்பிச் செல்கிற நிணநீர்ப் பாதையை அடைத்துக் கொள்வதால் விரை வீக்கம் உண்டாகிறது. யானைக்கால் நோய் (Filariasis) நோயினால் கூட விரை வீக்கம் ஏற்படுவதுண்டு.\n\nவிரையின் ஒரு பக்கத்திலோ அல்லது இரு பக்கத்திலோ வீக்கங்கள் காணப்படுவது இதன் அறிகுறியாகும்.\n\nஅறுவை மருத்துவத்தாலும் விரை வீக்கத்தை குணப்படுத்த இயலும். மருந்து மாத்திரைகளால் விரை வீக்கத்தை குணப்படுத்த இயலாது. விரை வீக்கம் பரம்பரை நோயன்று.\n\nசிலருக்கு வாயுவினாலோ அல்லது ஏதேனும் அடிபட்டாலோ விரைப்பையில் வீக்கம் உண்டாகும். இவர்கள் பொடுதலையை மைபோல் அரைத்து வீக்கம் உண்டான பகுதியில் பற்று போட்டால் விரைவீக்கம் குறையும்.\n\n"}
{"id": "255292", "url": "https://ta.wikipedia.org/wiki?curid=255292", "title": "அஜந்தா விரைவுவண்டி", "text": "அஜந்தா விரைவுவண்டி\n\nஅஜந்தா விரைவுவண்டி (, , ) என்னும் வண்டியை இந்திய ரயில்வே இயக்குகிறது. இது செகந்திராபாத்தில் இருந்து மகாராட்டிராவின் நாசிக் மாவட்டத்திலுள்ள மன்மாட் சந்திப்பு வரை செல்கிறது. இதற்கு அஜந்தா குகைகளின் நினைவாக பெயர் சூட்டப்பட்டது.\n\nSection::::வரலாறு.\nஅஜந்தா விரைவுவண்டி, கிழக்கு மகாராஷ்டிராவினை, தெலுங்கானாவின் வட மேற்குப்பகுதியுடன் இணைக்கும் தொடருந்துகளில் முக்கியமான தொடருந்த சேவையாகும். இது பழைய ஹைதராபாத் – கோதாவரி பள்ளத்தாக்கு தொடருந்துசேவையைச் சேர்ந்த கச்சேகுடா–நிசாம்பாத்–நான்டெட்– ஔரங்காபாத் வழிப்பாதையில் பயணித்த மக்களால் இந்த வண்டி ’கச்சேகுடா விரைவுவண்டி’ எனவும் அழைக்கப்பட்டது. இந்த விரைவுவண்டி 1960 களில் குறுகிய பாதைத் தொடருந்தாகக் காச்சேகுடா ரயில் நிலையத்தில் இருந்து மன்மாட் ரயில் நிலையத்திற்கு நிசமாபாத், நான்டட் மற்றும் ஔரங்கபாத் வழியே செயல்படும் தொடர்வண்டியாக அறிமுகப்படுத்தபட்டது.\n\nஅஜந்தா விரைவு ரயில் குறுகியப்பாதையில் செயல்பட்ட இந்தியாவின் அதிவிரைவு ரயிலாகும். 1967 இல் இதன் வேகம் மணிக்கு 42.5 கிலோ மீட்டர் (மணிக்கு 26.4 மைல்கள்).\n\nSection::::வண்டி எண் 17063.\nஇது மன்மாட் சந்திப்பில் இருந்து, செகந்திராபாத் சந்திப்பு வரை செயல்படுகிறது. 11 மணி நேரம் மற்றும் 55 நிமிடங்கள் இதன் மொத்த பயண நேரம் ஆகும். இந்த வழித்தடத்தினில் 20 நிறுத்தங்களைக் கொண்டு செயல்படுகிறது. மணிக்கு சராசரியாக 52 கிலோ மீட்டர் வேகத்தில் சுமார் 621 கிலோ மீட்டர் தொலைவினை 11 மணி நேரம் மற்றும் 55 நிமிடங்களில் கடக்கிறது. இது மான்மட் மற்றும் செகந்திராபாத் ஆகியவற்றிற்கு இடைப்பட்ட 87 ரயில் நிறுத்தங்களில் 20 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட சரியான நேரத்திற்கும், சென்றடையும் நேரத்தில் 7 நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.\n\nL – SLR – GEN – GEN – HA1 – A2 – A1 – B2 – B1 – S14 – S13 – S12 – S11 – S10 – S9 – S8 – S7 – S6 – S5 – S4 – S3 – S2 – S1 – GEN - SLR\n\nSection::::வண்டி எண் 17064.\nஇது செகந்திராபாத் சந்திப்பில் இருந்து மன்மாட் சந்திப்பு வரை செயல்படுகிறது. 12 மணி நேரம் 45 நிமிடங்கள் இதன் மொத்த பயண நேரம் ஆகும். இந்த வழித்தடத்தினில் 20 நிறுத்தங்களைக் கொண்டு செயல்படுகிறது. மணிக்கு சராசரியாக 48 கிலோ மீட்டர் வேகத்தில் சுமார் 621 கிலோ மீட்டர் தொலைவினை 12 மணி நேரம் 45 நிமிடங்களில் கடக்கிறது. செகந்திராபாத் சந்த்திப்பு மற்றும் மான்மட் சந்திப்புகளுக்கு இடைப்பட்ட 87 ரயில் நிறுத்தங்களில் 20 நிறுத்தங்களை மட்டுமே கொண்டிருக்கிறது. புறப்படும் நேரத்தில் சராசரியாக இரு நிமிடங்கள் தாமதத்தினையும், சென்றடையும் நேரத்தில் சராசரியாக 14 நிமிடங்கள் விரைவாக அடையும் தன்மையினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.\n\nL – SLR – GS1 – S1 – S2 – S3 – S4 – S5 – S6 – S7 – S9 – S10 – S11 – S12 – S13 – B1 – B2 – A1 – A2 – HA1 – GS2 – GS3 – SLR\n\n\n"}
{"id": "255296", "url": "https://ta.wikipedia.org/wiki?curid=255296", "title": "அனந்தபுரி விரைவுவண்டி", "text": "அனந்தபுரி விரைவுவண்டி\n\nஅனந்தபுரி விரைவுவண்டி () சென்னை எழும்பூர்-கொல்லம் இடையே மதுரை, திருச்சிராப்பள்ளி வழியாக கார்டு லைனில் இயக்கப்படுகின்றது. இது தினமும் இயக்கப்படும். சென்னை எழும்பூரிலிருந்து வண்டி எண்:16723 19:50 மணிக்கு புறப்பட்டு திருவனந்தபுரம் நிலையத்தினை மறுநாள் 13:10க்கு வந்தடையும், மறுமார்க்கத்தில் வண்டி எண்:16724 கொல்லம் நிலையத்திலிருந்து 15:00க்கு புறப்பட்டு மறுநாள் காலை சென்னையை 08:05க்கு அடையும்.\n\nSection::::வழித்தடம்.\nஇது திருவனந்தபுரம், நாகர்கோவில், திருநெல்வேலி, மதுரை, விருதுநகர், திருச்சி- விழுப்புரம் இடையே உள்ள குறைந்த தூரப் பாதையான \"'கார்டு லைன்\" வழியாக இயக்கப்படுகின்றது.\n"}
{"id": "255298", "url": "https://ta.wikipedia.org/wiki?curid=255298", "title": "குருவாயூர் விரைவுவண்டி", "text": "குருவாயூர் விரைவுவண்டி\n\nகுருவாயூர் விரைவுவண்டி (Guruvayur Express) இந்தியாவின் தென்னக இரயில்வேயினால் குருவாயூருக்கும் சென்னைக்கும் இடையே தினமும் இயக்கப்படும் விரைவுத் தொடருந்து ஆகும். முதலில் இது கேரளாவின் தலைநகரான திருவனந்தபுரத்துக்கும் குருவாயூருக்கும் இடையே இயக்கப்பட்டது, பின்னர் படிப்படியாக நாகர்கோவில், மதுரை, சென்னை வரை நீட்டிக்கப்பட்டது. கடந்த 2013-14 இரயில்வே நிதிநிலை அறிக்கையில் இந்த விரைவுவண்டியின் இணைப்பாக மதுரை-தூத்துக்குடி இடையே இணைப்பு இரயில் இயக்கப்படும் என்று அறிவிக்கப்பட்டது. இந்த தொடருந்து தமிழ்நாட்டின் முக்கிய நகரங்களை கேரளாவின் திருவனந்தபுரம், கொச்சி ஆகிய நகரங்களோடு இணைக்கிறது. இது கேரளாவின் ஆலப்புழா வழியே செல்கிறது.\nஇந்த தொடருந்து நாகர்கோவில், திருநெல்வேலி, மதுரை, திருச்சிராப்பள்ளி ஆகிய நகரங்களை பகல்நேரத்தில் சென்னையோடு இணைக்கிறது. \n\n16127 என்ற எண் கொண்ட வண்டி, சென்னை எழும்பூரிலிருந்து புறப்பட்டு மறுநாள் குருவாயூர் தொடருந்து நிலையத்தினை அடைகிறது. மறுமார்க்கத்தில் வண்டி எண். 16128 குருவாயூர் தொடருந்து நிலையத்திலிருந்து புறப்பட்டு சென்னையை மறுநாள் அடைகிறது.\n"}
{"id": "255310", "url": "https://ta.wikipedia.org/wiki?curid=255310", "title": "தெற்கு அந்தமான் தீவு", "text": "தெற்கு அந்தமான் தீவு\n\nதெற்கு அந்தமான் தீவு (\"South Andaman Island\") அந்தமானின் தெற்கில் அமைந்துள்ள தீவாகும். அந்தமான் தீவுகளில் உள்ள மக்களில் பெரும்பாலானோர் இத்தீவிலேயே வாழ்கின்றனர். அந்தமான் நிக்கோபார் தீவுகளின் தலைநகர் போர்ட் பிளேர் இங்கு அமைந்துள்ளது. இத்தீவின் சில பகுதிகளுக்கு இந்தியரல்லாதோர் செல்வதற்குத் தடை விதிக்கப்பட்டுள்ளது. ஆனாலும், உட்துறை அமைச்சின் அனுமதியுடன் அப்பகுதிகளுக்கு செல்ல முடியும். இத்தீவுக் கூட்டத்தின் எனைய தீவுகளைப் போன்று, இத்தீவும் 2004 ஆழிப்பேரலையினால் பெருமளவு உயிர்ச்சேதமும் பொருட்சேதமும் ஏற்பட்டது.\n\nஅந்தமான் தீவுகளில் மூன்றாவது பெரிய தீவு இதுவாகும். நடு அந்தமான் தீவின் தெற்கே இத்தீவு உள்ளது. இரண்டும் ஒரு சிறிய சில நூறு மீட்டர்கள் அகல கால்வாயினால் பிரிக்கப்பட்டுள்ளன. இத்தீவின் நீளம் 93 கிமீ, அகலம் 31 கிமீ, பரப்பளவு 1348 கிமீ² ஆகும். 2001 கணக்கெடுப்பின் படி, இங்கு 181,949 பேர் வாழ்கின்றனர்.\n\nஏனைய வடக்குத் தீவுகளைப் போலல்லாது இங்கு மலைகள் குறைவாக உள்ளன. \"கோய்யோப்\" மலை 456.6 மீட்டர்கள் உயரமானது.\n"}
{"id": "255317", "url": "https://ta.wikipedia.org/wiki?curid=255317", "title": "கிழக்கு மத்திய தொடருந்து மண்டலம் - இந்தியா", "text": "கிழக்கு மத்திய தொடருந்து மண்டலம் - இந்தியா\n\nகிழக்கு மத்திய தொடருந்து மண்டலம் இந்திய இரயில்வேயின் 17 மண்டலங்களுள் ஒன்றாகும். இதன் தலைமையகம் ஹாஜிப்பூரில் உள்ளது, மேலும் இந்த மண்டலம் சோன்பூர், சமஸ்திபூர், தானாபூர், முகல்சராய், மற்றும் தன்பாத் ஆகிய கோட்டங்களை உள்ளடக்கியது. \n\nSection::::வரலாறு.\nஇந்த மண்டலம் 1996 செப்டம்பர் 8 உருவாக்கப்பட்டது. இதன் தற்போதைய தலைவர் ஏ. கே. மிட்டல் ஆவார்.\n\n\n\n\n\n"}
{"id": "255325", "url": "https://ta.wikipedia.org/wiki?curid=255325", "title": "புரோமிக் அமிலம்", "text": "புரோமிக் அமிலம்\n\nபுரோமிக் அமிலம் \"(Bromic acid )\" என்பது HBrO என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். ஆக்சோவமிலமான இச்சேர்மம் ஐதரசன்புரோமேட்டு என்றும் அழைக்கப்படுகிறது. பெரும்பாலும் நீர்த்த கரைசல் நிலையிலேயே நிறமற்ற கரைசலாக அறியப்படும் இச்சேர்மம் அறை வெப்பநிலையில் புரோமினாகச் சிதைவடைந்து மஞ்சள் நிறமாக மாற்றமடைகிறது. புரோமிக் அமிலமும் புரோமேட்டுகளும் வலிமையான ஆக்சிசனேற்றிகளாகச் செயல்படுகின்றன மற்றும் பெலௌசொவ் சபோடின்சிகி வினைகளின் பொது உட்பொருளாகவும் விளங்குகின்றன. சமநிலையற்ற வெப்பவியக்கவியல் வினைக்கு பெலௌசொவ் சபோடின்சிகி வினைகள் பழமையான எடுத்துக்காட்டுகளாகும்.\n\nSection::::பிரிகையடைதல்.\nபுரோமிக் அமிலம் குறைவான அடர்த்தியில் இருக்கும்போது ஐதரசன் மற்றும் புரோமேட்டாகப் பிரிகை அடைகிறது. அதேவேளையில் அடர்த்தியான கரைசலாக இருக்கும்போது புரோமினாகப் பிரிகை அடைகிறது. நேர்மின் சுமையுடைய மீயிணைதிறன் புரோமின் அணு எலக்ட்ரான் கவர்திறன் மிக்க OH குழுவுடன் இணைந்திருக்கும் காரணத்தாலேயே புரோமிக் அமிலம் நிலைப்புத்தன்மையற்று காணப்படுவதாக விளக்கப்படுகிறது.\n\nSection::::அமைப்பு.\nபுரோமிக் அமிலம் பல்வேறு மாற்று வடிவங்களில் காணப்படுகிறது . உயர்நிலைக் கோட்பாடுகளின் அடிப்படையில் கணக்கிடப்பட்ட அவற்றின் பிணைப்பு நீளங்கள் இங்கே தரப்பட்டுள்ளன.\n\nமாற்று வடிவ அமைப்புகளுக்கிடையே காணப்படும் அதிகவாற்றல் எல்லைத் தடைகள் மாற்று வடிவங்கள் உருவாவதை தடைசெய்கின்றன. HOBrO2 வடிவம் மட்டுமே நிலைப்புத் தன்மை மிக்கதாக உள்ளது.\n\nSection::::தொகுப்பு முறை தயாரிப்பு.\nபேரியம் புரோமேட்டும் கந்தக அமிலமும் வினைபுரிவதால் புரோமிக் அமிலம் உருவாகிறது\n\nவினையில் உருவாகும் பேரியம் சல்பேட்டு நீரில் கரையாது என்பதால் வீழ்படிவாக அடியில் தங்குகிறது. தெளியவைத்து இறுத்தல் முறையில் புரோமிக் அமிலம் பிரித்து எடுக்கப்படுகிறது.\n"}
{"id": "255326", "url": "https://ta.wikipedia.org/wiki?curid=255326", "title": "பழனி - வருவாய் கிராமம்", "text": "பழனி - வருவாய் கிராமம்\n\nSection::::அமைவிடம்.\nபழனியிலிருந்து தாராபுரம் செல்லும் மாநில நெடுஞ்சாலையில் பழனியிலிருந்து வடகிழக்கே சுமார் 5 கி.மீ.தூரத்தில் அமைந்து உள்ளது. கடல் மட்டத்திலிருந்து 413 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பழனி கிராமத்தில் 834 வீடுகள் உள்ளது. இக்கிராமத்தில் 3605 பேர் வசிக்கின்றார்கள். பாலின விகிதம் 52.95 %. இதில் 1909 பேர் ஆண்கள்; 1696 பேர் பெண்கள்.இக்கிராமத்தில் ஆரம்பப் பள்ளி 4ம், நடுநிலைப் பள்ளி 1ம், உயர்நிலைப்பள்ளி 1ம் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n\nSection::::இவற்றையும் காண்க.\nபழனி\n"}
{"id": "255328", "url": "https://ta.wikipedia.org/wiki?curid=255328", "title": "சிவகிரிப்பட்டி", "text": "சிவகிரிப்பட்டி\n\nSection::::அமைவிடம்.\nபழனியிலிருந்து திண்டுக்கல் செல்லும் தேசிய நெடுஞ்சாலையில் பழனியிலிருந்து கிழக்கே சுமார் 2 கி.மீ.தூரத்தில் அமைந்து உள்ளது. கடல் மட்டத்திலிருந்து 473 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சிவகிரி பட்டி கிராமத்தில் 1505 வீடுகள் உள்ளது. இக்கிராமத்தில் 6156 பேர் வசிக்கின்றார்கள். பாலின விகிதம் 54.12 %. இதில் 3332பேர் ஆண்கள்; 2824 பேர் பெண்கள்.இக்கிராமத்தில் ஆரம்பப் பள்ளி 3ம், நடுநிலைப் பள்ளி 1ம், உயர்நிலைப்பள்ளி 1ம் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255333", "url": "https://ta.wikipedia.org/wiki?curid=255333", "title": "அய்யம்புள்ளி", "text": "அய்யம்புள்ளி\n\nஅய்யம்புள்ளி (ஆங்கிலம்:Ayyampulli) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி வருவாய் வட்டத்தின், முப்பத்தாறாவது எண் கொண்ட வருவாய் கிராமம் (கிராம எண்:36) ஆகும். \nSection::::அமைவிடம்.\nபழனியிலிருந்து கோடைக்கானல் செல்லும் மாநில நெடுஞ்சாலையில் பழனியிலிருந்து கிழக்கே சுமார் 5 கி.மீ.தூரத்தில் இக்கிராமத்தின் எல்லை தொடங்கி கோடைக்கானல் மலை அடிவாரம் வரையிலும் நீண்டு அமைந்து உள்ளது. கடல் மட்டத்திலிருந்து 446 மீட்டர் உயரத்தில் உள்ளது. அய்யம்புள்ளி கிராமத்திற்கு குடியிருப்புகளோ! மக்கள் தொகைக் கணக்கோ இல்லை.\n\nSection::::முக்கிய பயிர்.\nஇக்கிராமம் வரதமாநதி அணையின் நீர்வள ஆதாரம் முழுவதும் கொண்டு நெல், கரும்பு, தென்னை, பழத் தோட்டங்களுடன், காய்கறிகளும் அதிகமாக பயிரிடப்படுகிறது. \n\n\n"}
{"id": "255334", "url": "https://ta.wikipedia.org/wiki?curid=255334", "title": "நடு அந்தமான் தீவு", "text": "நடு அந்தமான் தீவு\n\nநடு அந்தமான் தீவு (\"Middle Andaman Island\") இந்தியாவின் அந்தமான் தீவுகளின் நடுப் பகுதியில் உள்ள தீவு ஆகும். இதன் மொத்தப் பரப்பளவு 1,536 கிமீ². இங்கு வங்காளிகள், தமிழர், மலையாளி குடியேறிகள் உட்பட ஜாரவா பழங்குடி மக்களும் பெருமளவு வாழ்கின்றனர். வேளாண்மை, மற்றும் தோட்டப் பயிர்ச்செய்கை ஆகியன இத்தீவு மக்களின் முக்கிய தொழிலாகும்.\n\nநடு அந்தமான் தீவு வடக்கு அந்தமான் தீவை ஆஸ்டென் நீரிணை பிரிக்கின்றது. தெற்கே பரட்டாங்கு தீவை ஹாம்பிரேய்சின் நீரிணை பிரிக்கின்றது. இவ்விரண்டு நீரிணைகளும் குறுகிய, ஆழம் குறைந்த கால்வாய்கள் ஆகும். மேற்கே இன்டர்வியூ தீவை இன்டர்வியூ கால்வாய் பிரிக்கின்றது.\n\nஇத்தீவின் கரையோரப் பகுதி 2004 ஆழிப்பேரலையின் போது சேதத்திற்குள்லானது, ஆனாலும் அந்தமான் தீவுகளின் ஏனைய தீவுகளுடன் ஒப்பிடும் போது சேதங்கள் இங்கு குறைவே.\n\nநடு அந்தமானின் முக்கிய நகரங்கள் ரங்காட், பில்லிகிரவுன்ட், கடம்தாலா, பக்குல்டாட்டா, பேதாப்பூர் ஆகியனவாகும். வடக்கு நகர் மாயாபந்தர் நடு அந்தமானில் இருந்தாலும், வடக்கு அந்தமான் தீவினால் நிருவகிக்கப்படுகிறது.\n"}
{"id": "255336", "url": "https://ta.wikipedia.org/wiki?curid=255336", "title": "கரும்வெருகு", "text": "கரும்வெருகு\n\nகரும்வெருகு அல்லது நீலகிரி மார்ட்டின் (\"Nilgiri marten\", \"Martes gwatkinsii\") என்பது தென்னிந்தியாவில் காணப்பபடும் ஒரேயொரு மார்ட்டின் இன விலங்கு. இது நீலகிரி மலையிலும் அதனை ஒட்டியுள்ள மேற்குத் தொடர்ச்சி மலைப்பகுதிகளிலும் காணப்படுகிறது. மார்ட்டின் எனப்படுவது முசுட்டெலிடே எனும் குடும்பத்தைச் சேர்ந்த ஊனுன்னி விலங்கு.\n\nSection::::தோற்றக்குறிப்பு.\nஇவ்விலங்கு மஞ்சள் கழுத்து மார்ட்டினை ஒத்திருந்தாலும் சற்றுப் பெரியது. மண்டையோட்டின் அமைப்பும் மாறுபட்டது. வால் தவிர உடல் 55 முதல் 65 செ.மீ நீளமும் வால் 40 முதல் 45 செ.மீ நீளமும் இருக்கும். எடை ஏறத்தாழ 2.1 கிலோ கொண்டது.\n\nSection::::பரவல்.\nநீலகிரி மலைப்பகுதியிலும் குடகின் தென்பகுதியிலும் திருவிதாங்கூர் பகுதியிலும் காணப்படுகிறது.\n\nSection::::பழக்கவழக்கங்கள்.\nஇது பகலில் வேட்டையாடும் பகலாடி விலங்கு. மரத்தை வாழிடமாகக் கொண்டிருந்தாலும் அவ்வப்போது தரைக்கு வருகிறது. சிறு பாலூட்டிகள், பறவைகள், சிக்காடா பூச்சி முதலாவற்றை உணவாகக் கொள்கிறது.\n"}
{"id": "255340", "url": "https://ta.wikipedia.org/wiki?curid=255340", "title": "கீரனூர்-வருவாய் கிராமம் (பழனி)", "text": "கீரனூர்-வருவாய் கிராமம் (பழனி)\n\nகீரனூர் (en:KEERANUR) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், தொப்பம்பட்டி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்). பழனி வருவாய் வட்டத்தின் பதினைந்தாவது எண் கொண்ட வருவாய் கிராமம் (கிராம எண்: 15) ஆகும்.பழனி வருவாய் வட்டத்திலுள்ள பேரூராட்சிகளில் இதுவும் ஒன்று.\n\nSection::::அமைவிடம்.\nபழனியிலிருந்து தாராபுரம் செல்லும் மாநில நெடுஞ்சாலையில் சுமார் 21 கி.மீ.தூரத்தில் தொப்பம்பட்டியிலிருந்து மேற்கே சுமார் 5 கி.மீ.தூரத்தில் அமைந்து உள்ளது. கடல் மட்டத்திலிருந்து 532 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 6296 மக்கள் இங்கு வாழ்கின்றார்கள். இவர்களில் 49% ஆண்கள், 51% பெண்கள் ஆவார்கள். கீரனூர் மக்களின் சராசரி கல்வியறிவு 57% ஆகும், இதில் ஆண்களின் கல்வியறிவு 63%, பெண்களின் கல்வியறிவு 50% ஆகும். இது இந்திய தேசிய சராசரி கல்வியறிவான 59.5% விட குறைந்ததே. கீரனூர் மக்கள் தொகையில் 12% ஆறு வயதுக்குட்பட்டோர் ஆவார்கள்.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255343", "url": "https://ta.wikipedia.org/wiki?curid=255343", "title": "வடக்கு அந்தமான் தீவு", "text": "வடக்கு அந்தமான் தீவு\n\nவடக்கு அந்தமான் தீவு (\"North Andaman Island\") இந்தியாவின் அந்தமான் தீவுகளின் வடக்கேயுள்ள தீவு ஆகும். இதன் பரப்பளவு 1376 கிமீ² ஆகும். இத்தீவின் முக்கிய நகரம் திக்லிப்பூர் ஆகும். கடல்வாழ் உயிரினங்களுக்குப் பேர் பெற்ற இத்தீவின் முக்கிய தொழில் நெற்சாகுபடியும் ஆரஞ்சு வளர்ப்பும் ஆகும். அந்தமான் நிக்கோபார் தீவுக்கூட்டத்தின் அதியுயர்ந்த மலை சாடில் மலை (738 மீட்டர்) இத்தீவிலேயே அமைந்துள்ளது.\n\nபெரும் நிலநடுக்கங்களை சந்திக்கும் இத்தீவு 2004 நிலநடுக்கத்தில் பெரும் அழிவைச் சந்தித்தது.\n"}
{"id": "255348", "url": "https://ta.wikipedia.org/wiki?curid=255348", "title": "பரட்டாங்கு", "text": "பரட்டாங்கு\n\nபரட்டாங்கு (\"Baratang\"), அல்லது பரட்டாங்கு தீவு (\"Baratang Island\"), இந்தியாவின் அந்தமான் தீவுக்கூட்டத்தில் உள்ள ஒரு தீவு ஆகும். இதன் பரப்பளவு அண்ணளவாக 297.6 கிமீ². பெரும் அந்தமான் தீவுக்கூட்டத்தின் முக்கிய தீவுகளில் ஒன்றான இத்தீவின் வடக்கே நடு அந்தமான் தீவு, தெற்கே தெற்கு அந்தமான் தீவு ஆகிய அமைந்துள்ளன. ரிட்ச்சி தீவுக்கூட்டம் கிழக்கே 20 கிமீ தொலைவில் உள்ளது. அந்தமான் நிக்கோபார் தீவுகளின் தலைநகர் போர்ட் பிளேர் இத்தீவின் தெற்கே 100 கிமீ தொலைவில் உள்ளது.\nஇந்தியாவிலேயே புதைசேற்று எரிமலைகள் இங்கு தான் உள்ளன. இந்த சேற்று எரிமலைகள் கடைசியாக 2005 ஆம் ஆண்டில் வெடித்தன. அதற்கு முன்னர் 2003 பெப்ரவரி 18 இல் வெடித்தது. உள்ளூரில் எவ்வெரிமலைகளை \"ஜால்கி\" என அழைக்கின்றனர்.\n\nதெற்காசியாவில் உள்ள ஒரேயொரு செயல்முறை எரிமலையான பாரென் தீவு, மற்றும் நார்க்கொண்டம் ஆகிய எரிமலைகள் இங்குள்ளன.\n\n"}
{"id": "255351", "url": "https://ta.wikipedia.org/wiki?curid=255351", "title": "முச்சல்பேன்", "text": "முச்சல்பேன்\n\nமுச்சல்பேன் \"(Trisulfane)\" என்பது HS என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். இது ஐதரசன் முச்சல்பைடு அல்லது இருஐதரசன் முச்சல்பைடு என்றும் அழைக்கப்படுகிறது. இதனுடைய மூலக்கூறு வாய்ப்பாடு HSSSH என்றும் மாற்றி எழுதப்படுகிறது. ஐதரசனின் சல்பைடு பல்லுறுப்பிகளில் இதுவும் ஒன்றாகும்.\n"}
{"id": "255360", "url": "https://ta.wikipedia.org/wiki?curid=255360", "title": "சாதா உள்ளான்", "text": "சாதா உள்ளான்\n\nசாதா உள்ளான் என்பது (\"common sandpiper\", \"Actitis hypoleucos\") உள்ளான் வகையைச் சேர்ந்த பரவலாக் காணப்படும் நீர்க்கரை பறவையாகும். இது ஒன்றிரண்டு பறவைகளுடன் சேர்ந்து திரியக்கூடியது. இப்பறவை சிறு காடையின் பருமன் இருக்கும். இது கொஞ்சம் பச்சை கலந்த தவிட்டு நிற முதுகும், வெண்மையான அடிப்பாகம் உடையது. முன் கழுத்தில் சில கருங்கோடுகள் இருக்கும்.\n"}
{"id": "255361", "url": "https://ta.wikipedia.org/wiki?curid=255361", "title": "கியூரியம் ஐதராக்சைடு", "text": "கியூரியம் ஐதராக்சைடு\n\nகியூரியம் ஐதராக்சைடு \"(Curium hydroxide)\" என்பது [Cm(OH)] என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். அளந்தறியக்கூடிய அளவுக்கு கண்டறியப்பட்ட இந்த முதல் கதிரியக்கச் சேர்மம் 1947 ஆம் ஆண்டில் கண்டறியப்பட்டது. ஒரு கியூரியம் அணுவும் மூன்று ஐதராக்சைடு அணுக்களும் சேர்ந்து இச்சேர்மம் உருவாகிறது. முதன்முதலாகக் கண்டுபிடிக்கப்பட்ட கியூரிய சேர்மமும் இதுவேயாகும்.\n\n"}
{"id": "255362", "url": "https://ta.wikipedia.org/wiki?curid=255362", "title": "சிறு ஆள்காட்டி குருவி", "text": "சிறு ஆள்காட்டி குருவி\n\nசிறு ஆள்காட்டி குருவி (\"little ringed plover\", \"Charadrius dubius\") என்பது ஒருவகை ஆள்காட்டிப் பறவையாகும். இப்பறவை காடையைவிட குறைந்த பருமன் உடையது. இது அமைப்பில் ஆள்காட்டி குருவி போன்றது, ஆனால் தோற்றத்தில் உள்ளான் போன்றது. இதன் முதுகு தவிட்டு நிறத்திலும், வயிறு வெள்ளை நிறத்திலும், உருண்டைத் தலையும், புறா அலகு போன்ற தடித்த அலகும், கொண்டது இப்பறவை.\n"}
{"id": "255365", "url": "https://ta.wikipedia.org/wiki?curid=255365", "title": "ஜோனாதன் ஐவ்", "text": "ஜோனாதன் ஐவ்\n\nஜோனாதன் ஐவ் (\"Jonathan Ive\", பிறப்பு: பிப்ரவரி 27, 1967) இங்கிலாந்தைச் சேர்ந்த தொழில் வடிவமைப்பாளர் ஆவார். தற்பொழுது தலைமை வடிவமைப்பு அதிகாரியாக ஆப்பிள் நிறுவனத்தில் உள்ளார். மேலும் இலண்டனில் உள்ள ராயல் கலைக் கல்லூரியின் தலைவர் பதவியில் உள்ளார். இவர் மேற்பார்வையின் கீழ் ஆப்பிள் நிறுவனத்தின் தொழில்துறை வடிவமைப்பு குழு உள்ளது. மேலும் இவர் தலைமை மற்றும் வழிகாட்டுதலின் கீழ் மனித இடைமுக மென்பொருள் அணி நிறுவனம் முழுவதும் செயல்பட்டு வருகிறது. ஐவ் தான் ஆப்பிள் நிறுவனத்தின் பல முன்னணி தயாரிப்புகளான மேக்புக் ப்ரோ, ஐமேக், மேக்புக் ஏர், மேக் மினி, ஐபாட், ஐபாட் டச், ஐபோன், ஐபேட் , ஐபேட் மினி, ஆப்பிள் கடிகாரம், ஐஓஏ ஸ் ஆகியவற்றின் வடிவமைப்பாளர். ஸ்டீவ் ஜாப்ஸ் இவரை ஆப்பிள் நிறுவனத்தின் ஆன்மீக பங்குதாரராகக் கருதினார். மேலும் பார்ச்சூன் நாளிதழ் 2010 ல் ஆப்பிள் வடிவமைப்பின் கருக்களில் ஐவ் வின் வடிவமைப்புகள் ஆப்பிள் நிறுவனத்திற்கு மட்டும் பாதை அமைத்து தரவில்லை மாறாக வடிவமைப்பை இன்னும் அகலமாக்கி உள்ளது என்று குறிப்பிட்டு உள்ளது. மேலும் ஐவ் தான் பல ஆப்பிள் தயாரிப்பு வீடியோக்களில் கதை சொல்பவராக உள்ளார்.\n\nSection::::ஆரம்ப கால வாழ்க்கை.\nஐவ் பிறந்தது சிங்க்போர்ட், லண்டன். அவரது தந்தை மிடில்செக்ஸ் பாலிடெக்னிக்கில் சொற்பொழிவாற்றிய ஒரு தட்டான். மேலும் ஐவ் தனது தந்தையை பற்றி குறிப்பிடும் போது அவர் ஒரு அற்புதமான கைவினைஞர். அவரது கிறிஸ்துமஸ் பரிசு என்னவெனில் ஒரு நாள் அவருடன் கல்லூரி பட்டறையில் அவரது பணியின்போது உடன் இருப்பது, ஏனெனில் கிறிஸ்துமஸ் இடைவெளியின் போது யாரும் இருக்க மாட்டார்கள், அப்போது நான் என் கனவுகளை அங்கே உருவாக்கிக் கொள்ளலாம். ஐவ் சிங்க்போர்ட் பள்ளியிலும், ஸ்டாபோர்ட்டிலுள்ள வால்டன் உயர் பள்ளியிலும் பயின்றார். அவரது பள்ளிப் படிப்பின் போது, ஐவ் கார்களின் மீது பேரார்வம் கொண்டிருந்தார். அதுவே பின்னாளில் அவரை வடிவமைப்பாளராக மாற்றியது. அவர் பட்டப்படிப்பை வால்டன்லில் முடித்த பிறகு, ராயல் கலைக் கல்லூரியில் உள்ள பாடப்பிரிவை போல் லண்டனில் கார் வடிவமைப்பு படிக்க விரும்பினார். பிறகு அவர் அங்கு நல்லதொரு கற்கும் சூழ்நிலையை உணர்ந்தார். அங்கு உள்ள மாணவர்கள் அனைவரும் கார்களில் வரும் சத்தத்தை வரைவதில் உணர்ந்தார்.\n\nஐவ் புதுகாஸ்டில் பாலிடெக்னிக்கில் தொழில்துறை வடிவமைப்பை கற்றார். அது தற்போது நார்த்தம்ப்ரியா பல்கலைக்கழகமாக உள்ளது. மாணவர்கள் உருவாக்கி உள்ள படைப்புகள் குறிப்பாக கேள்விச்சாதனம் வடிவமைப்பு போன்றவை லண்டன் வடிவமைப்பு அருங்காட்சியகத்தில் மக்கள் பார்வைக்காக வைக்கப்பட்டுள்ளது. ஐவ் நினைப்பதை வரைந்து வடிவமைத்துக் காட்டுவதில் ஆர்வமாக இருந்தார். இளம் வயதுக்காரராக இருந்ததால் புதுகாஸ்டிலை விட்டுச் சென்ற பிறகு அவருக்கு எத்துறையில் நிபுணத்துவம் பெறுவது என்று தீர்மானமாக முடுவு செய்ய முடியவில்லை. பல்வேறு வடிவமைப்பு நிபுணர்களைச் சந்தித்த பிறகு இவர் தயாரிப்பு வடிவமைப்பில் ஈர்க்கப்பட்டார். லண்டன் வடிவமைப்பு நிறுவனத்தில் இவருக்கு வேலை கிடைத்தது.இது ராபர்ட்ஸ் வீவர் குழுவினுடையது. மேலும் ஐவ்வின் கல்லூரி ஆதரவாளரும் கூட. ஐவ் கலை பட்டபடிப்பில் 1989 ல் முதல் வகுப்பில் தேர்ச்சி பெற்றார்.\n\nஐவ் ஆப்பிள் மாக் கண்டுபிடித்து பற்றி கூறும் போது மாணவராக இருந்த காலத்தில் \"கணினிகளுடன் ஒரு உண்மையான பிரச்சனை\" ஏற்பட்டு அதுவே ஒரு திருப்பு முனையாக அமைந்தது. மேலும் அவர் தொழில்நுட்பத்தில் திறமையற்றவராக உணர்ந்த அந்தத் தருணத்தில் தான் ஆப்பிள் பயனர் அனுபவம் கணினி வடிவமைப்பில் இருந்து விலகி இருந்ததாக அவர் கருதினார் . மேலும் ஐவ் உள்ளுணர்வு சுட்டி உந்துதல் அமைப்பில் குறிப்பாக ஈர்க்கப்பட்டார்.\n\nSection::::வேலை.\nராபர்ட் வீவர் உடன் ஒரு வருடத்தைக் கழித்த பிறகு, ஐவ் புதியதாகத் தொடங்கப்பட்ட லண்டன் வடிவமைப்பு நிறுவனமான டான்ஜரின்-ல் பணியில் சேர்ந்தார். அது ஹோச்டன் சதுக்கத்தில் அமைந்திருந்தது. அங்கு தான் ஐவ் பல்வகையான பொருட்களை வடிவமைத்தார். அதில் மைக்ரோவேவ் அடுப்பு, பல்துலக்கி போன்றவையும் அடங்கும். ஒரு கட்டத்தில் ஐவ் பொறுமை இழந்தார், ஏனனில் அவர் ஐடியல் ஸ்டாண்டர்ட் வாடிக்கையாளருக்காக வடிவமைத்த கழிப்பறை, பைடேட் மற்றும் மடு போன்றவை மிகவும் விலை உயர்ந்ததாகவும், மிக நவீனமாக இருந்ததாக காரணங்களைக் காட்டி அவர்களால் நிராகரிக்கப்பட்டது. ஐவ் விரும்பாத, அவரது கொள்கைகளை ஏற்காத ஒரு வாடிக்கையாளரிடம் பணியாற்றுவதால் மகிழ்ச்சியற்று இருந்தார். ஆப்பிள் நிறுவனமும் ஒரு டான்ஜரின்னின் வாடிக்கையாளர் தான். ஐவ் ஒரு ஆலோசகராக ஆப்பிள் நிறுவனத்திற்கு முதல் நிலை பவர்புக் கணிணிக்கு வடிவமைப்பு தந்தார். ஆப்பிள் நிறுவனம் ஐவ்'வை முழு நேர ஊழியராகப் பணியமர்த்த இரண்டு வருடமாக முயன்று தோற்றது.\n\nஐவ் ஆப்பிளின் தலைமை தொழில்துறை வடிவமைப்பு ஆலோசகராக ராபர்ட் ப்ருனர் உடன் பணி புரிந்தார். பின் நாளில் 1992 முதல் முழு நேரப் பணியாளராகப் பணியமர்த்தப்பட்டார். அதுமட்டுமல்லாது இரண்டாம் தலைமுறை நியூட்டன், செய்தி திண்டு 110, இவற்றை வடிவமைத்தார். அதுவே ஐவ்வை தைபெய்க்கு முதல் முறையாக அழைத்துச் சென்றது. ஜாப்ஸின் வருகைக்குப் பிறகு, ஐவ் கிட்டத்தட்ட பணியை விட்டு விலகும் நிலைமைக்குத் தள்ளப்பட்டார். ஆனால் ஐவ்வின் மேலதிகாரி ஜான் ருபின்ஸ்டேன் ஆப்பிள் ஒரு புதிய மறுமலர்ச்சியே ஏற்படுத்த போகின்றது என்று எடுத்துக் கூறிய பிறகு அம்முடிவைக் கைவிட்டார்.\n\nSection::::பதவி உயர்வுகள்.\n1997 ல் ஜாப்ஸின் வருகைக்குப் பிறகு, ஐவ் மூத்த துணைத் தலைவராகப் பதவி உயர்வு பெற்றார். அதிலிருந்து ஐவ்வின் தொழில்துறை வடிவமைப்பு குழு நிறுவனத்தின் பெரும்பாலான குறிப்பிடத்தக்க வன்பொருட்களை வெற்றிகரமாக உருவாக்கினார். ஐவ்வின் முதல் வேலையே ஐமாக் கணினி வடிவமைப்பு தான். அது தான் பின்னாளில் ஐ-பாட், ஐ-போன், ஐ-பேட் போன்ற பல வடிவமைப்புகளுக்கு வழி வகுத்தது. ஜாப்ஸ் தான் வடிவமைப்பைப்\nபிரதானமாக்கினார். ஐவ் அதன் வலி நடந்து நிறுவனத்தின் குறிப்பிடத்தக்க பிரபலமான தயாரிப்புகள் பிழையில்லாமல் செயல்படவும், அழகாகவும் வடிவமைத்தார். ஐவ் ஜாப்ஸ் உடன் 2014 ல் பணிபுரிந்த போது தங்களது பணி அனுபவங்களைப் பற்றி இவ்வாறு கூறுகிறார். \"நாங்கள் இருவரும் பொருட்களைப் பார்த்த போது, என்ன கண்டோமோ, இருவருமே அதையே உணர்ந்தோம். மேலும் நாங்கள் ஒரே கேள்விகளையே கேட்டுக் கொண்டோம், அதே ஆர்வமும் எங்கள் இருவரிடமும் இருந்தது\". ஐவ் ஜாப்ஸ்ஐ மிகுந்த புத்திசாலி, தைரியமானவர் மற்றும் உயர்வானவரும் கூட என்று குறிப்பிடுகிறார்.\n\n1961 முதல் 1995 வரை ப்ரானில் தலைமை வடிவமைப்பாளராக இருந்த டைட்டெர் ராம்ஸ்ஐ, ஐவ்வின் வேலை மற்றும் கொள்கைகள் ஈர்த்தன. கேரி ஹுச்வித் எடுத்த ஆவணப் படமான \"ஆப்ஜெக்ட்டிபியட்\" ல் குறிப்பிடும் போது \"ராம்ஸின் 10 கொள்கைகளைப் பின்பற்றிப் பொருட்களை வடிவமைப்பதில் ஆப்பிள் போன்ற ஒரு சில விரல் விட்டு எண்ணக் கூடிய கம்பெனிகள் தான் உள்ளன\" என்று கூறுகிறார்.\n\nஐவ் ஒருவர் தான் ஆப்பிள் நிறுவனத்தில் சொந்தமாகத் தனியாக ஆய்வுக்கூடத்தை வைத்துள்ளார். அதில் அவர் நியமித்த தனது வடிவமைப்புக் குழுவுடன் தனது வேலை மற்றும் குழுவையும் மேற்பார்வை செய்து கொள்வார். ஐவ்வின் முக்கிய குழுவில் பிரிட்டன், அமெரிக்க, ஜப்பான், ஆஸ்திரேலியா, நியூசிலாந்து போன்ற வெவ்வேறு நாடுகளைச் சேர்ந்த 15 பேர் உள்ளனர். இவர்கள் ஐவ்வுடன் 20 ஆண்டு காலம் சேர்ந்து பணியில் உள்ளவர்கள். ஐவ்வின் முக்கிய குழுவில் உள்ளவர்கள் மற்றும் ஆப்பிளின் உயர் அதிகாரிகள் மட்டும் தான் ஐவ்வின் ஆய்வகத்திற்குள் நுழைய அனுமதி உண்டு. \nஐவ் தனது பிள்ளைகளை கூட ஆய்வகத்திற்குள் நுழைய அனுமதித்தது கிடையாது. ஏனென்றால் அதில் தான் வடிவமைப்புக் குழு வேலை செய்து கொண்டிருக்கும் அனைத்துக் கருத்துருக்களும், மூல முன் மாதிரிகளும் உள்ளன. \"ஐவ்வின் ஆய்வுக்கூடத்தில் போம் கட்டிங் எந்திரமும், அச்சு எந்திரமும் உள்ளது, வெளி ஆட்கள் ஆய்வுக்கூடத்தில் உள்ளவற்றை அறியா வண்ணம் ஆய்வுக்கூட சன்னல்கள் கருப்பு நிற பிலிம்களால் மறைக்கபட்டிருக்கும். மேலும் தனக்கு அடுத்ததாக ஐவ்வுக்கு தான் ஆப்பிள் நிறுவனத்தில் அனைத்து அதிகாரமும் உள்ளதாக\" ஜாப்ஸின் வாழ்கை வரலாற்றுப் புத்தகத்தில் ஜாப்ஸ் கூறியுள்ளார்.\n\nஅக்டோபர் 29, 2012ல் ஆப்பிள் இவ்வாறு அறிவித்தது \"இனிமேல் ஐவ்வின் தலைமை மற்றும் வழிகாட்டுதலின் கீழ் மனித இடைமுக துறையைத் தனது தலைமைத் தொழில்துறை வடிவமைப்பு பதவியுடன் சேர்த்துக் கவனித்துக் கொள்வார்\". மேலும் ஐஒஸ்7 அறிவித்த போது ஐவ்வை தலைமைப் பதவியிலிருந்து மூத்த துணைத் தலைவர் பதவிக்கு உயர்த்தியதாக ஆப்பிள் நிறுவனம் பத்திரிக்கையாளர் சந்திப்பில் அறிவித்தது.\n\nஐவ்வின் வரலாற்றுப் புத்தகத்தை எழுதிய லியன்டர் கானே வால் 2013 கடைசியில் புத்தகம் திட்டமிட்டபடி வெளியிடப்பட்டது. இவர் தான் ஆப்பிள் நிறுவனத்தின் முன்னாள் வடிவமைப்பாளர்களையும், நிர்வாகிகளையும் பேட்டி கண்டு தனது புத்தகமான \"ஜானி ஐவ்: ஆப்பிள் நிறுவனத்தின் மிகச்சிறந்த சாதனங்களை வடிவமைத்த மேதை\" புத்தகத்தில் பதிப்பித்தார்.\n\nமார்ச் 2014ல் டைம் நாளிதழ் ஐவ்வின் பேட்டியை வெளியிட்டது, அதில் ஐவ் ஆப்பிள் நிறுவனத்தின் எதிர்காலத்தை நம்பிக்கையுடன் விவரிக்கிறார்.\n\nநாம் தற்போது குறிப்பிடத்தகுந்த நேரத்தின் ஆரம்பத்தில் இருக்கிறோம். இந்நேரத்தில் தான் பல குறிப்பிடத்தகுந்த சாதனங்கள் உருவாக்கி கொண்டிருக்கிறோம். நீங்கள் தொழில்நுட்பத்தைப் பற்றி நினைக்கும் போது, எது நம்மை இதுவரைக்கும் செய்ய வைத்தது, எது நம்மை எதிர்காலத்தில் செய்ய வைக்க போகிறது. நாம் எந்த ஒரு எல்லையையும் நெருங்க வில்லை, இது இன்னும் புதியது., ஆப்பிள் நிறுவனத்தில் நமது அறியாமையை அறியும் போது கிட்டத்தட்ட ஒரு சந்தோஷம் நமக்கு பின்பு தான் உணர்கிறோம், \"ஆஹா, நாம் இதைக் கற்கப் போகிறோம், மேலும் இதை ஒரு நேரத்தில் முடித்து விடுவோம், நாம் உண்மையாக என்ன இருக்கிறது என்பதை அறிய போகிறோம் மேலும் நாம் அதில் சாதிக்கவும் போகிறோம்\". ஆப்பிள் ஒரு நிறைவற்ற நிறுவனம், ஒரு மிகப்பெரிய மக்கள் தொகை போல. ஆனால் எங்களிடம் ஒரு தனித்துவம் உள்ளது. அது என்னவெனில் நாங்கள் என்ன செய்கிறோமோ அதைப் பற்றி முன் வாய்மொழி மற்றும் ஒரு இயற்கையான புரிதல் கொண்டுள்ளோம், நாங்கள் என்ன செய்கிறோம், ஏன் செய்கிறோம் என்று. நாங்கள் எங்களுக்குள் ஒரே மதிப்புகளைப் பகிர்ந்துள்ளோம்.\n\nஅதே பேட்டியில், ஐவ் தனது மிகச்சிறந்த பணி இனி தான் வர போகிறது மேலும் ஐவ் தன்னை ஒரு சாதனங்களை உருவாக்குபவராகக் காட்டிக் கொள்ள விரும்புகிறார், ஒரு வடிவமைப்பாளாராக அல்ல. ஐவ் தன் கைவினை யோசனை மீள் எழுச்சிக்கு உதவும் என நம்புகிறார்.\n\nஆப்பிள் நிறுவனம் ஐவ்வை தலைமை வடிவமைப்பு அதிகாரி என்ற புதிய பதவிக்கு உயர்த்தியது. டிம் குக் மற்றும் லூக்க மேஸ்திரி உடன் சேர்த்து ஐவ் மட்டும் தான் ஒரே சீ-நிலை பணியாளர்.\n\nSection::::சமூகப் பணி.\nஐவ் தொண்டு காரணங்களுக்காகச் சாதனங்களை வடிவமைத்துள்ளார், அதில் லேக்க கேமரா ஏலத்தில் விடப்பட்ட போது அதிக தொகை கிடைத்தது, அதுவே உலக சாதனையாகவும் தொகுக்கப்பட்டது. மேலும் எய்ட்ஸ் தொண்டுக்காக வடிவமைக்கப்பட்ட ஜெய்கர்-லீ கல்டுரே கடிகாரம் உலகத்தில் மூன்று தான் உள்ளது.\n"}
{"id": "255367", "url": "https://ta.wikipedia.org/wiki?curid=255367", "title": "ஐரோவாசியா நத்தைக் குத்தி", "text": "ஐரோவாசியா நத்தைக் குத்தி\n\nஐரோவாசியா நத்தைக் குத்தி (\"Eurasian stone curlew\") என்பது நத்தைக்குத்தி குடும்பத்தைச் சேர்ந்த ஒரு பறவையாகும். இப்பறவை கௌதாரியைவிட சற்றுப் பெரியதாகவும், தலை தடித்து உருண்டும், ஆள்காட்டி குருவியின் நிறத்தில் இருக்கும். பகலில் சோம்பாரியாக இருக்கும் இப்பறவை மாலை, காலை, இரவு போன்ற நேரங்களில் சுருசுருப்பாக இரைதேடக்கூடியது.\n"}
{"id": "255368", "url": "https://ta.wikipedia.org/wiki?curid=255368", "title": "கியூரியம்(III) ஆக்சைடு", "text": "கியூரியம்(III) ஆக்சைடு\n\nகியூரியம்(III) ஆக்சைடு \"(Curium(III) oxide)\" என்பது CmO என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். கியூரியம் மற்றும் ஆக்சிசன் சேர்ந்து CmO , CmO என்ற இரண்டு ஆக்சைடுகள் உருவாகின்றன. CmO, கியூரியம்(IV) ஆக்சைடு என்று அழைக்கப்படுகிறது. இரண்டு ஆக்சைடுகளும் திடப்பொருள்களாகும். இரண்டுமே நீரில் கரையாதவை, ஆனால் கனிம அமிலங்களில் கரைகின்றன. கியூரியம்(III) ஆக்சைடு மட்டுமே பொதுவாக கியூரியம் ஆக்சைடு எனப்படுகிறது.\n\n\n"}
{"id": "255386", "url": "https://ta.wikipedia.org/wiki?curid=255386", "title": "கு. திருப்பதி", "text": "கு. திருப்பதி\n\nகு. திருப்பதி (ஆகத்து 9, 1930 - செப்டம்பர் 30, 2015) தமிழக அரசியல்வாதி ஆவார்.\n\nஇவர் தமிழ்நாட்டில் மதுரை மாவட்டத்தில் குழந்தைவேல் பிள்ளை - பாப்பாத்தி அம்மாள் ஆகியோருக்கு இரண்டாவது குழந்தையாகப் பிறந்தார். இவர் 1971-இல் நடந்த தமிழ்நாடு சட்டப்பேரவைத் தேர்தலில் திராவிட முன்னேற்ற கழகத்தின் சார்பாக மதுரை மத்தி சட்டமன்றத் தொகுதியில் போட்டியிட்டு வெற்றி பெற்று சட்டமன்ற உறுப்பினரானார். மதுரையைச் சேர்ந்த இவர் மதுரைக் கல்லூரியில் பொருளாதாரத்தில் இளநிலைப் பட்டம் பெற்று, பின்னர் சென்னை சட்டக் கல்லூரியில் சட்டம் பயின்று பட்டம் பெற்றார். அரசியலுக்கு வரும் முன் வழக்கறிஞராக பணியாற்றினார்.\n\nசெப்டம்பர் 30, 2015-ல் மாலை சுமார் 6.30 மணியளவில் காலமானார். திராவிட முன்னேற்ற கழகத்தின் தலைவர் கலைஞர், கு. திருப்பதி க்கான இரங்கல் செய்தியை முரசொலி பத்திரிகையில் தெரிவித்தார். இவரின் மறைவுக்கு இரங்கல் குறிப்பு தமிழ்நாடு சட்டமன்றத்தில் 21 ஆம் தேதி ஜனவரி மாதம் 2016 ஆம் ஆண்டு பதிவு செய்யப்பட்டது.\n"}
{"id": "255390", "url": "https://ta.wikipedia.org/wiki?curid=255390", "title": "டெக்னீசியம்(IV) குளோரைடு", "text": "டெக்னீசியம்(IV) குளோரைடு\n\nடெக்னீசியம்(IV) குளோரைடு \"(Technetium(IV) chloride)\" என்பது TcCl என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். இது டெக்னீசியம் மற்றும் குளோரின் தனிமங்கள் சேர்ந்து உருவாகிறது. மற்ற ஆவியாகும் குளோரைடுகளில் இருந்து டெக்னீசியத்தைப் பிரித்தெடுக்கும் ஒரு முறைகாக ஆய்வுகள் நடைபெற்றபடி உள்ளன. டெக்னீசியம்(IV) குளோரைடின் கூழ்மக் கரைசல்கள் காமா கதிர்வீச்சுக்கு உட்படுத்தப்பட்டால் அவை டெக்னீசியம்(VII) அயனிகளாக உருவாகின்றன\n\nSection::::டெக்னீசியம் முக்குளோரைடு.\nடெக்னீசியம் முக்குளோரைடு முதன்முதலில் 2010 ஆம் ஆண்டில் அறியப்பட்டது. இருடெக்னீசியம்(III) நான்கசிட்டேட்டு மற்றும் ஐதரசன் குளோரைடு வாயுவுடன் 300 பாகை வெப்பநிலையில் வினைபுரியும் போது கருப்பு நிறத்திண்மமாக உருவாகிறது. இதில் முக்கோண வடிவ TcCl அலகுகள் C சீரொழுங்குடன் ஒவ்வொரு Tc அணுவும் அடுத்துள்ள இரண்டு Tc அணுக்கள் மற்றும் 5 குளோரைடு ஈனிகளுடன் ஒருங்கிணைந்துள்ளன. Tc-Tc பிணைப்பின் நீளம் 2.44 ஆங்ஸ்டிராம் அலகு ஆகும்\n"}
{"id": "255397", "url": "https://ta.wikipedia.org/wiki?curid=255397", "title": "மறைபொருள் நிலை", "text": "மறைபொருள் நிலை\n\nமறைபொருள் நிலை (\"occult\") என்பது \"மறைந்திருக்கும் அறிவு\" எனப்படும். இது இலத்தீன் சொல்லான \"occultus\" என்பதாகும், இது \"ஒளிவு மறைவான, மறைவான, இரகசியம்\" எனும் அர்த்தம் தரும். இது பொதுவான ஆங்கில மொழிப் பாவனையில் \"இயல்பு கடந்த அறிவு\" எனவும், \"அளவிடக் கூடிய அறிவு\" என்பதற்கு எதிர்மறையாகவும் பயன்படுத்தப்படுகிறது. இது பொதுவாக அறிவியற் சொல்லாக கருதப்படுகிறது. இச் சொல் சிலவேளைகளில் \"சிலருக்கு மட்டுமான\" அல்லது \"மறைவான வைக்கப்பட்டுள்ள\" அறிவு எனக் கருதப்படுகின்றது. ஆனால் மறைபொருள் நிலையாளர்கள் உண்மைக் காரணங்களுக்கு அப்பால் பரந்துள்ள ஆழமான ஆன்மீக உண்மைத்தன்மையையும் பௌதீக அறிவியல்களையும் கற்பதில் ஈடுபடுகின்றார்கள்.\n\n"}
{"id": "255400", "url": "https://ta.wikipedia.org/wiki?curid=255400", "title": "இருசமபக்க முக்கோணம்", "text": "இருசமபக்க முக்கோணம்\n\nவடிவவியலில் இருசமபக்க முக்கோணம் (\"isosceles triangle\") என்பது மூன்று பக்கங்களில் எவையேனும் இரண்டு பக்கங்கள் சமநீளமுள்ளவையாகக் கொண்ட முக்கோணமாகும். ஒரு முக்கோணம் இருசமபக்க முக்கோணமாக இருப்பதற்கு அதன் இரண்டு பக்கங்கள் மட்டும் சமநீளமானவையாக இருந்தால் போதுமானது. முக்கோணத்தின் மூன்று பக்கங்களும் சமநீளமானவையாக இருந்தால் அம்முக்கோணம் சமபக்க முக்கோணம் ஆகும். எனவே இருசமபக்க முக்கோணத்தின் சிறப்புவகையாக, சமபக்க முக்கோணத்தக் கருதலாம்.\n\nஇருசமபக்க முக்கோணத் தேற்றத்தின்படி, ஒரு இருசமபக்க முக்கோணத்தில் சமபக்கங்கள் இரண்டிற்கும் எதிரே அமையும் இரு கோணங்களின் அளவுகளும் சமமாகும். \nஸ்டெயினர்-லெமசு தேற்றத்தின்படி, முக்கோணத்தின் இரண்டு கோண இருசமவெட்டிகள் சமநீளமுள்ளவையாக இருந்தால், அம்முக்கோணமானது இருசமபக்க முக்கோணமாக இருக்கும்.\n\nSection::::சொல்லியல்.\nஇரண்டு பக்கங்கள் மட்டும் சமமானவையாக உள்ள இருசமபக்க முக்கோணத்தில், அச்சமபக்கங்கள் இரண்டும் ’தாங்கிகள்’ அல்லது ’தாங்கு பக்கங்கள்’ எனவும், மூன்றாவது பக்கம் அடிப்பக்கம் எனவும் அழைக்கப்படும். தாங்கு பக்ககளுக்கிடையே அமையும் கோணம் ”உச்சிக்கோணம்” என்றும் அடிப்பக்கத்தை ஒரு கரமாகக் கொண்ட கோணங்கள் இரண்டும் ”அடிக்கோணங்கள்” என்றும் அழைக்கப்படுகின்றன..\n\nஇரண்டு பக்கங்களை மட்டும் சமமானவையாகக் கொண்ட முக்கோணமென யூக்ளிடும், குறைந்தபட்சம் இரண்டு பக்கங்கள் சமமானவையென தற்கால வரையறைகளும் இருசமபக்க முக்கோணத்தை வரையறுக்கின்றன குறைந்தபட்சம் இரண்டு பக்கங்கள் சமமானவையாகக் கொண்டது என்ற வரையறையின்படி, மூன்று பக்கங்களும் சமமாகவுள்ள சமபக்க முக்கோணமானது, இருசமபக்க முக்கோணத்தின் ஒரு சிறப்புவகையாக அமைகிறது. மேலும் சமபக்க முக்கோணத்தில் எந்தவொரு பக்கத்தையும் அடிப்பக்கமாகக் கொள்ளலாம்; தாங்கிகள் என எந்தப்பக்கமும் அழைக்கப்படுவதில்லை.\n\nSection::::சமச்சீர்மை.\nஇரண்டு சமப்பக்கங்கள் மட்டும் கொண்ட இருசமபக்க முக்கோணத்திற்கு ஒரு சமச்சீர் அச்சு உள்ளது. இந்த சமச்சீர் அச்சு முக்கோணத்தின் உச்சிக்கோணத்தின் வழியாகவும் அடிப்பக்கத்தின் நடுப்புள்ளி வழியாகவும் செல்லும். \n\nஎனவே சமச்சீர் அச்சானது, உச்சிக்கோணத்தின் இருசமவெட்டி, அடிப்பக்கத்தின் நடுக்கோடு, குத்துக்கோடு, அடிப்பக்கத்தின் நடுக்குத்துக்கோடு ஆகிய நான்குடனும் ஒன்றுபடும்\n\nSection::::குறுங்கோண, செங்கோண, விரிகோண முக்கோணம்.\nஒரு இருசமபக்க முக்கோணத்தின் உச்சிக்கோணத்தின் அளவைப் பொறுத்துதான் அம்முக்கோணமானது விரிகோண/செங்கோண/குறுங்கோண முக்கோணமாக அமையும். யூக்ளிடிய வடிவவியலில் ஒரு முக்கோணத்தின் மூன்று கோணங்களின் கூடுதல் 180° என்பதால், ஒரு இருசமபக்க முக்கோணத்தின் அடிக்கோணங்கள் விரிகோணங்களாகவோ (>90°) அல்லது செங்கோணங்களாகவோ (90°) இருக்க முடியாது.\n\nஒரு முக்கோணத்தின் ஏதேனுமொரு கோணம் விரிகோணம்/செங்கோணமாக இருந்தால், இருந்தால் மட்டுமே, அம்முக்கோணம் விரிகோண/செங்கோண முக்கோணமாகும். அதேபோல ஒரு இருசமபக்க முக்கோணத்தின் உச்சிக்கோணமானது குறுங்கோணம்/ செங்கோணம்/விரிகோணமாக இருந்தால், இருந்தால் மட்டுமே, அம்முக்கோணம் இருசமபக்க விரிகோண முக்கோணம்/இருசமபக்க செங்கோண முக்கோணம்/இருசமபக்க குறுங்கோண முக்கோணமாகும்.\n\nSection::::ஆய்லர் கோடு.\nஒரு முக்கோணத்தின் நடுக்கோட்டுச் சந்தி, செங்குத்துச்சந்தி, சுற்றுவட்ட மையம் ஆகிய மூன்று புள்ளிகளும் ஆய்லர் கோட்டின் மீது அமையும்.\n\nஇரண்டு பக்கங்களை மட்டும் சமமாகக்கொண்ட இருசமபக்க முக்கோணத்தில் அதன் சமச்சீர் அச்சும் ஆய்லர் கோடும் ஒன்றாகும்: \n\nஇருசமபக்க முக்கோணத்தின் அடிப்பக்கத்தின் குத்துக்கோடு, நடுக்கோடு, பக்க நடுக்குத்துக்கோடு மூன்றும் அதன் சமச்சீர் அச்சாகவே இருக்கும். என்பதால், அம்முக்கோணத்தின் நடுக்கோட்டுச்சந்தி, செங்குத்துச்சந்தி, சுற்றுவட்ட மையம் மூன்றும் அச்சமச்சீர் அச்சிலேயே அமைகின்றன. எனவே இந்த இருசமபக்க முக்கோணத்தில், சமச்சீர் அச்சுதான் ஆய்லரின் கோடாக உள்ளது.\n\nஉச்சிக்கோணம் குறுங்கோணமாக உள்ள இருசமபக்க முக்கோணத்தின் செங்குத்துச்சந்தி, நடுக்கோட்டுச்சந்தி, சுற்றுவட்ட மையம் மூன்றும் முக்கோணத்தின் உட்புறத்திலும், உச்சிக்கோணம் விரிகோணமாகவுள்ள இருசமபக்க முக்கோணத்தின் நடுக்கோட்டுச்சந்தி முக்கோணத்தின் உட்புறத்திலும், சுற்றுவட்ட மையம் முக்கோணத்தின் வெளிப்புறத்திலும் அமைகின்றன. இருசமபக்க முக்கோணத்தின் உள்வட்டமையம் அம்முக்கோணத்தின் ஆய்லர் கோட்டின் மீதமையும்.\n\nSection::::ஸ்டெயினர் உள்நீள்வட்டம்.\nஒரு முக்கோணத்தின் பக்கங்களை அவற்றின் நடுப்புள்ளிகளை முக்கோணத்தின் உட்புறமைமாகத் தொட்டவாறுள்ள நீள்வட்டம் ஸ்டெயினர் உள்நீள்வட்டமாகும். \n\nஒரு இருசமப்பக்க முக்கோணத்தின் தாங்கு பக்கங்கள் அதன் அடிப்பக்கத்தைவிட நீளமானதாக இருந்தால், அம்முக்கோணத்தின் ஸ்டெயினர் உள்நீள்வட்டத்தின் நெட்டச்சானது முக்கோணத்தின் சமச்சீர் அச்சுடன் ஒன்றுபடும். மாறாக, இருசமப்பக்க முக்கோணத்தின் தாங்கு பக்கங்கள் அதன் அடிப்பக்கத்தைவிட சிறியனவாக இருந்தால், அம்முக்கோணத்தின் ஸ்டெயினர் உள்நீள்வட்டத்தின் சிற்றச்சானது முக்கோணத்தின் சமச்சீர் அச்சுடன் ஒன்றுபடும்.\n\nSection::::வாய்ப்பாடுகள்.\nஇருசமபக்க முக்கோணத்தின் சமபக்கங்களின் நீளம் \"a\" ; அடிப்பக்க நீளம் \"b\". \n\nஇந்நான்கும் கீழ்க்காணும் ஒரே வாய்ப்பாடால் பெறப்படுகின்றன:\n\n\"T\" -பரப்பளவும், \"p\" -சுற்றளவும் கொண்ட இருசமபக்க முக்கோணத்திற்கு கீழ்வரும் முடிவு உண்மையாக இருக்கும்.\n\nSection::::பரப்பளவு.\nமுக்கோணத்தின் பரப்பளவு காணப் பயன்படும் ஈரோனின் வாய்பாடு:\n\nமுக்கோணத்தின் பக்க நீளங்கள்: \"a\", \"b\", \"c\"\nஅரைச்சுற்றளவு:\n\nஇவ்வாய்பாட்டினை கீழுள்ளவாறு மாற்றியமைக்கலாம்:\n\nஇருசமபக்க முக்கோணத்தின் இரு பக்கங்கள் சமமென்பதால் மேலுள்ள வாய்ப்பாட்டில் \"a\" = \"c\" எனப் பதிலிடக் கிடைப்பது:\n\nபித்தாகரசு தேற்றத்தினைப் பயன்படுத்தியும் இருசமபக்க முக்கோணத்தின் பரப்பளவு காணலாம்.\nஇருசமபக்க முக்கோணத்தின் அடிப்பக்கம் \"b\" , செங்குத்துயரம் \"h\" , தாங்குபக்க நீளம் \"a\".\n\nபித்தாகரசின் தேற்றப்படி, \n\nமுக்கோணத்தின் பரப்பளவு:\n\nஇதில் \"h\" இன் மதிப்பைப் பதிலிட:\n\nஇருசமக்க முக்கோணம் அதன் செங்குத்துயரத்தால் இரு சர்வசம செங்கோண முக்கோணங்களாகக் பிரிக்கப்படுகிறது. இருசமபக்க முக்கோணத்தின் உச்சிக்கோணம் (θ) எனில் இந்த இரு செங்கோண முக்கோணங்களின் \n\nஅடிப்பக்க நீளம்: \n\nசெங்குத்துயரம்:\n\nஒரு செங்கோணமுக்கோணத்தின் பரப்பளவு:\n\nஎனவே இருசமபக்க முக்கோணத்தின் பரப்பளவு:\n\nsin(θ) = 2sin(θ/2)cos(θ/2) என்ற வாய்பாடைப் பயன்படுத்த:\n\nSection::::இருசமபக்க முக்கோணங்களாகப் பிரித்தல்.\n\"n\" ≥ 4 எனில் எந்தவொரு முக்கோணத்தையும் \"n\" இருசமபக்க முக்கோணங்களாகப் பிரிக்கமுடியும்.\n\nஒரு செங்கோண முக்கோணத்தின் செம்பக்கத்தின் நடுக்கோடு, அந்த முக்கோணத்தை இரண்டு இருசமபக்க முக்கோணங்களாகப் பிரிக்கிறது: \n\nஏனென்றால், செம்பக்கத்தின் நடுப்புள்ளி செங்கோண முக்கோணத்தின் சுற்றுவட்ட மையமாகும். மேலும் செம்பக்கத்தின் நடுக்கோட்டின் பிரிப்பால் கிடைக்கப்பெற்ற இரண்டு முக்கோணங்களும் சுற்றுவட்ட ஆரத்தை இரு பக்கங்களாகக் கொண்டிருக்கும். எனவே அவை இருசமபக்க முக்கோணங்களாக உள்ளன. \nதங்க முக்கோணம் ஒரு இருசமபக்க முக்கோணம் ஆகும். அதன் சமபக்க நீளத்திற்கும் அடிப்பக்க நீளத்திற்குமுள்ள விகிதம் தங்க விகிதமாக (formula_21) இருக்கும். மேலும் இம்முக்கோணத்தின் கோணங்கள் 72°, 72°, 36° ஆகவும் அவற்றின் விகிதம் 2:2:1 உள்ளது. \n\nதங்க முக்கோணத்தை இரண்டு இருசமபக்க முக்கோணங்களாகப் பிரிக்கலாம். ஒரு குறுங்கோண தங்க முக்கோணமாகவும் மற்றொரு விரிகோண தங்க முக்கோணமாகவும் (golden gnomon) பிரிக்கலாம். இந்த விரிகோண இருசமபக்க முக்கோணத்தின் அடிப்பக்கத்திற்கும் தாங்குபக்கத்திற்குமான விகிதம் பொன்விகிதமாக இருக்கும். மேலும் இதன் கோணங்கள் 36°, 36°, 108° ; இவற்றின் விகிதம் 1:1:3 ஆகும்.\n\nSection::::ஏனைய விவரங்கள்.\nஒரு முப்படிச் சமன்பாட்டிற்கு இரு சிக்கலெண் தீர்வுகளும் ஒரு மெய்யெண் தீர்வும் கொண்டிருக்கும்போது அத்தீர்வுகளை சிக்கலெண் தளத்தில் குறித்தால் அவை ஒரு இருசமபக்க முக்கோணத்தின் உச்சிகளாக அமைகின்றன. சிக்கலெண் தீர்வுகள் இரண்டும் ஒன்றுக்கொன்று இணையியங்களாகும். எனவே முக்கோணமானது மெய்யச்சைப் பொறுத்து சமச்சீராக இருக்கும். அதாவது முக்கோணத்தின் சமச்சீர் அச்சானது சிக்கலெண் தளத்தின் மெய்யச்சுடன் ஒன்றுபடும்.\n\nஒரு சாய்சதுரத்தின் இரு மூலைவிட்டங்களும் சாய்சதுரத்தை இரு சர்வசம இருசமபக்க முக்கோணங்களாகப் பிரிக்கும்.\n\n"}
{"id": "255401", "url": "https://ta.wikipedia.org/wiki?curid=255401", "title": "லெப்பேர்ட் 2", "text": "லெப்பேர்ட் 2\n\nலெப்பேர்ட் 2 (\"Leopard 2\") என்பது மேற்கு செருமானிய தரைப்படைக்காக 1970 களில் உருவாக்கப்பட்ட பிரதான போர்க் கவச வாகனம் ஆகும். இக் கவச வாகனம் செருமானிய தரைப்படையின் பிரதான போர்க் கவச வாகனம் ஆக 1979 இல் முதன்முதலாக அறிமுகமாகி \"லெப்பேர்ட் 1\" எனும் முந்தைய கவச வாகனத்திற்குப் பதிலாக அமைந்தது. இதன் பல பதிப்புக்கள் செருமன் தரைப்படை, 12 ஏனைய ஐரோப்பிய நாடுகள் மற்றும் சில ஐரோப்பிய நாடுகள் அல்லாத நாடுகளிலும் சேவையிலுள்ளது. \n\n"}
{"id": "255412", "url": "https://ta.wikipedia.org/wiki?curid=255412", "title": "ரி-90", "text": "ரி-90\n\nரி-90 (\"T-90\") என்பது உருசியாவின் மூன்றாம் தலைமுறை பிரதான போர்க் கவச வாகனம் ஆகும். இது தற்போது உருசிய தரைப்படை, கடற் படை மற்றும் காலாட்படை என்பவற்றின் நவீன கவச வாகனம் ஆகும். இது உருசியாவின் வடிவமைக்கப்பட்டு, தயாரிக்கப்பட்டது. 2011 ஆம் ஆண்டு முதல் உருசிய பாதுகாப்புப்படைகள் ரி-14 ஆர்மட்டாவின் உருவாக்கத்தை எதிர் பார்த்து ரி-90 இன் வாங்கும் தேவையை நிறுத்திவிட்டது.\n\n"}
{"id": "255413", "url": "https://ta.wikipedia.org/wiki?curid=255413", "title": "ரி-14 ஆர்மட்டா", "text": "ரி-14 ஆர்மட்டா\n\nரி-14 ஆர்மட்டா (\"T-14 Armata\"; ; தயாரிப்பு குறி: \"Object 148\") என்பது உருசியாவின் ஐந்தாம் தலைமுறை பிரதான போர்க் கவச வாகனம் ஆகும். இது முதன் முதலாக பொதுவிடத்தில் 2015 மாஸ்கோ வெற்றி நாள் அணி வகுப்பில் தென்பட்டது. 2015 முதல் 2020 வரையான காலப்பகுதியில் உருசியாப் படை 2,300 ரி-14 போர்க் கவச வாகனங்களை வாங்கத் திட்டமிட்டுள்ளது.\n\n"}
{"id": "255415", "url": "https://ta.wikipedia.org/wiki?curid=255415", "title": "செந்தூர் விரைவுவண்டி", "text": "செந்தூர் விரைவுவண்டி\n\nசெந்தூர் விரைவுத் தொடருந்து அல்லது செந்தூர் விரைவு வண்டி () இந்திய இரயில்வேயின் தென்னக இரயில்வே மண்டலத்தினால் இயக்கப்படும் ஒரு விரைவுவண்டி ஆகும். இது திருச்செந்தூருக்கும் சென்னைக்கும் இடையே தினமும் இரு வழியிலும் இயக்கப்படுகின்றது.\n\n\"புதிய எண்\"\n\nகுறியீட்டின் படி, 16105 எனப் பெயரிடப்பட்ட தொடருந்து சென்னையிலிருந்து 16.05 மணிக்குப் புறப்பட்டு திருச்செந்தூரினை மறுநாள் காலை 08.25 மணிக்கு அடைகின்றது. மறுமார்க்கத்தில் 16106 எனப் பெயரிடப்பட்ட தொடருந்து திருச்செந்தூரிலிருந்து 18.50 மணிக்கு புறப்பட்டு சென்னையை மறுநாள் காலை 11.25 மணிக்கு அடைகின்றது. இது 775 கி.மீ தொலைவினை கடக்கின்றது. இந்தத் தொடருந்தின் முக்கியமான நிறுத்தங்கள் மதுரை, திருச்சிராப்பள்ளி, விழுப்புரம் ஆகும். இது 18 பெட்டிகளைக் கொண்டுள்ளது. இந்தத் தொடருந்து கும்பகோணம் வழியே செல்லும் பழைய சென்னை எழும்பூர் - தஞ்சாவூர் முதன்மை வழித்தடம் (மெயின் லைன்) வழியாக இயக்கப்படுகின்றது, இதனால் பயணத்தொலைவு 64 கி.மீட்டர் கூடுகின்றது.\n\nSection::::கால அட்டவணை.\nதண்டவாளங்களின் இணைப்பு பற்றிய சிறுகுறிப்பு: \n'சென்னை எழும்பூர் - \"திருச்செந்தூர் (16105)\" '\n' \"திருச்செந்தூர் (16106) - சென்னை எழும்பூர் -\" '\n"}
{"id": "255425", "url": "https://ta.wikipedia.org/wiki?curid=255425", "title": "அசிட்டைல் புரோமைடு", "text": "அசிட்டைல் புரோமைடு\n\nஅசிட்டைல் புரோமைடு \"(Acetyl bromide)\" என்பது ஒரு அசிட்டைல் புரோமைடு வகைக் கரிமச் சேர்மமாகும். பெயருக்கேற்றபடியே இது அசிட்டிக் அமிலம் மற்றும் பாசுபரசு முப்புரோமைடு வினைபுரிவதால் உருவாகிறது:\n\nஅமில ஆலைடு போலவே அசிட்டைல் புரோமைடும் தண்ணீரில் நீராற்பகுப்பு அடைகிறது. இதன்விளைவாக அசிட்டிக் அமிலமும் ஐதரோபுரோமிக் அமிலமும் விளைகின்றன. மேலும் இது ஆல்ககால்கள் மற்றும் அமீன்களுடன் வினைபுரிந்து முறையே அசிட்டேட் எசுத்தர் மற்றும் அசிட்டமைடுகளையும் கொடுக்கிறது.\n"}
{"id": "255429", "url": "https://ta.wikipedia.org/wiki?curid=255429", "title": "சலஞ்சர் 2", "text": "சலஞ்சர் 2\n\nசலஞ்சர் 2 (\"FV4034 Challenger 2\") என்பது பிரித்தானியாவின் பிரதான போர்க் கவச வாகனம் ஆகும். இது ஐக்கிய இராச்சியம், ஓமான் ஆகிய நாடுகளின் தரைப்படைகளில் சேவையில் உள்ளது. இது பிரித்தானியாவின் விக்கர்ஸ் நிறுவனத்தினால் வடிவமைக்கப்பட்டு தயாரிக்கப்பட்டது.\n\n\n"}
{"id": "255430", "url": "https://ta.wikipedia.org/wiki?curid=255430", "title": "டைகர் 1", "text": "டைகர் 1\n\nடைகர் 1 (\"Tiger I\"; ) என்பது 1942 களில் தயாரிக்கப்பட்டு இரண்டாம் உலக யுத்தத்தில் பயன்படுத்தப்பட்ட செருமனியின் பாரிய தகரி ஆகும். இதன் செருமனிய உத்தியோகப் பெயர் \"Panzerkampfwagen VI Tiger Ausf. E\" ஆகும். இதுவே சுருக்கமாக டைகர் (\"Tiger\") என அழைக்கப்படுகிறது. டைகர் 1 முதன் முதலாக நாட்சி ஜெர்மனியின் பாதுகாப்புப் படைக்கு 88 மிமி துப்பாக்கி பொருத்தப்பட்ட தகரியை வழங்கியது. இரண்டாம் உலக யுத்த காலத்தில் டைகர் 1 செருமனியின் எல்லா சண்டை முன்னரங்குகளிலும் காணப்பட்டது.\n\n"}
{"id": "255442", "url": "https://ta.wikipedia.org/wiki?curid=255442", "title": "போவயிஸ் பேராலயம்", "text": "போவயிஸ் பேராலயம்\n\nபோவயிஸ் புனித பேதுரு பேராலயம் (\"Cathedral of Saint Peter of Beauvais\"; ) என்பது வட பிரான்சின் போவயிஸ் எனுமிடத்தில் அமைந்துள்ள முழுவதும் கட்டி முடிக்கப்படாத ஓர் உரோமன் கத்தோலிக்கமப் பேராலயமாகும். இது கோதிக் கட்டிடக்கலையில் முக்கிய துணிச்சலான சாதனையாகக் கருதப்படுகிறது. இது நடமாடும் பகுதியால் சேரக்கூடிய அரைவட்ட முகப்பு, ஏழு பல்கோணவடிவ அழகிய சிற்றாலயங்களுடன் (13 ஆம் நூற்றாண்டு) கூடிய சிலுவை வடிவ கோயிலின் குறுக்குக் கைப்பகுதி (16 ஆம் நூற்றாண்டு), பாடகர் குழுப் பகுதி ஆகியவற்றை மட்டும் கொண்டுள்ளது.\n\n"}
{"id": "255445", "url": "https://ta.wikipedia.org/wiki?curid=255445", "title": "லிங்கன் பேராலயம்", "text": "லிங்கன் பேராலயம்\n\nலிங்கன் பேராலயம் (\"Lincoln Cathedral\"; முழுப்பெயர்: லிங்கன் பேராலயம் ஆசீர்வதிக்கப்பட்ட கன்னி மரியாள் பேராலயம்) என்பது இங்கிலாந்தின் லிங்கன் எனுமிடத்தில் அமைந்துள்ள இங்கிலாந்து திருச்சபையின் ஓர் பேராலயம் ஆகும்.\n\nஇதன் கட்டடப் பணிகள் 1088 இல் ஆரம்பமாகி சில கட்டங்களாகத் தொடர்ந்தது. இது 238 வருடங்களாக (1311–1549) உலகில் உயரமான கட்டமாகப் பெயர் பெற்றிருந்தது. 1549 இல் இதன் மத்திய தூபி உடைந்தது, ஆனால் மறுபடியும் கட்டப்படவில்லை. இப்பேராலயம் புனித பவுல் பேராலயம், யோக் மினிஸ்டர் ஆகியவற்றுக்கு அடுத்ததாக கொண்ட பிரித்தானியாவின் மூன்றாவது பெரிய பேராலயமாகத் திகழ்கிறது.\n\n"}
{"id": "255448", "url": "https://ta.wikipedia.org/wiki?curid=255448", "title": "சமாதானத்தின் அன்னை பசிலிக்கா (யமுசோக்குரோ)", "text": "சமாதானத்தின் அன்னை பசிலிக்கா (யமுசோக்குரோ)\n\nயமுசோக்குரோ சமாதானத்தின் அன்னை பசிலிக்கா (\"Basilica of Our Lady of Peace of Yamoussoukro\"; ) என்பது கோட் டிவாரின் (ஐவரி கோஸ்ட்) நிருவாக தலைநகர் யமுசோக்குரோவில் அமைந்துள்ள, சமாதானத்தின் அன்னைக்கு அர்ப்பணிக்கப்பட்ட உரோமன் கத்தோலிக்க சிறு பசிலிக்கா ஆகும். இப்பசிலிக்கா $300 மில்லியன் செலவில் 1985 முதல் 1989 வரையான காலப்பகுதியில் கட்டப்பட்டது. இதன் குவிமாடம் மற்றும் கட்டிட முன்றில் சுற்றுவட்டம் என்பவற்றின் வடிவமைப்பு வத்திக்கான் நகரிலுள்ள புனித பேதுரு பேராலயம் வடிவமைப்பை தெளிவாக உட்கொண்டிருப்பினும் அதன் பிரதியாக இல்லாது அமைந்துள்ளது. இதன் முலைக்கல் 10 ஆகத்து 1958 அன்று வைக்கப்பட்டு, திருத்தந்தை இரண்டாம் அருள் சின்னப்பரால் 10 செப்டம்பர் 1990 அன்று தீக்கை செய்யப்பட்டது.\n\n"}
{"id": "255453", "url": "https://ta.wikipedia.org/wiki?curid=255453", "title": "பன்னாட்டுப் புலி நாள்", "text": "பன்னாட்டுப் புலி நாள்\n\nபன்னாட்டுப் புலி நாள் அல்லது உலகப் புலி நாள் என்பது புலி வளம்பேணல் குறித்த விழிப்புணர்வை ஏற்படுத்த ஒவ்வோராண்டும் ஜூலை 29இல் கொண்டாடப்படும் நாளாகும். இந்நாள் 2010இல் சென் பீட்டர்ஸ்பேர்க்கில் நடந்த புலிக் குழுமலில் உருவாக்கப்பட்டது. இந்நாளின் நோக்கம் புலிகளின் இயற்கை வாழ்விடங்களைக் காப்பாற்றுவதற்கான உலகளாவிய அமைப்பை ஏற்படுத்தி, புலி வளம்பேணும் சிக்கல்கள் குறித்த பொதுமக்கள் விழிப்புணர்வை மேம்படுத்தி அவர்களது ஆதரவைப் பெறுவதாகும்.\n\n"}
{"id": "255457", "url": "https://ta.wikipedia.org/wiki?curid=255457", "title": "லிவர்பூல் பேராலயம்", "text": "லிவர்பூல் பேராலயம்\n\nலிவர்பூல் பேராலயம் (\"Liverpool Cathedral\") என்பது இங்கிலாந்து திருச்சபையின் லிவர்பூல் மறைமாவட்டத்தின் பேராலயம் ஆகும். இது லிவர்பூலில் உள்ள புனித ஜோம்ஸ் மலையில் கட்டப்பட்டுள்ளது. இது லிவர்பூல் கிறித்து பேராலயம் அல்லது உயிர்த்த கிறித்து பேராலயம், லிவர்பூல் எனவும் அழைக்கப்படுகிறது. கிறித்துவின் மகிமையான உயிர்த்தெழுதல் நினைவாக இப்பேராலயம் கிறித்துவுக்கு அர்ப்பணிக்கப்பட்டுள்ளது.\n\n"}
{"id": "255459", "url": "https://ta.wikipedia.org/wiki?curid=255459", "title": "உத்திரமேரூர் கல்வெட்டுக்கள்", "text": "உத்திரமேரூர் கல்வெட்டுக்கள்\n\nஉத்திரமேரூர் கல்வெட்டுக்கள் என்பது தமிழ்நாட்டின் காஞ்சிபுரத்திற்கு அருகில் அமைந்துள்ள உத்திரமேரூரில் உள்ள கல்வெட்டுக்களைக் குறிக்கிறது. பல்லவர், பாண்டியர், சோழர், விஜயநகர வம்சங்களின் 100க்கும் மேற்பட்ட கல்வெட்டுக்கள் இங்கு உள்ளன. ஆயிரம் ஆண்டுகளுக்கு முன்பு வாழ்ந்த மக்களின் வாழ்க்கை, பஞ்சாயத்து ஆட்சிமுறை பற்றிய செய்திகள் இக் கல்வெட்டுக்களில் உள்ளது. கல்வெட்டுகளில் உள்ள எழுத்துகள்,10ஆம் நூற்றாண்டு கால தமிழும் கிரந்தமும் கொண்டு எழுதப்பட்டுள்ளன. பத்தாம் நூற்றாண்டில் நடைபெற்ற குடவோலை தேர்தல் விதிமுறைகளையும், வேட்பாளர்களின் தகுதிகளையும் விரிவாகத் தெரிவிக்கும் கல்வெட்டுகள் இங்கு உள்ளன .\n"}
{"id": "255460", "url": "https://ta.wikipedia.org/wiki?curid=255460", "title": "விவேகானந்தா தமிழ்ப்பள்ளி", "text": "விவேகானந்தா தமிழ்ப்பள்ளி\n\nவிவேகானந்தா தமிழ்ப்பள்ளி மலேசியாவில் உள்ள தமிழ்ப்பள்ளியாகும். பெட்டாலிங் ஜெயா விவேகானந்தா தமிழ்ப்பள்ளி, பிரிக்பில்டு தமிழ்ப்பள்ளி என்று ஒரே பெயர் கொண்ட இரண்டு தமிழ்ப்பள்ளிகள் உண்டு. முன்னது பெட்டாலிங் ஜெயா மாநகரிலும் பின்னது கோலாலம்பூர் மாநகரிலும் இருக்கின்றது.\n\nSection::::வரலாறு.\n1950- ஆம் ஆண்டு பிற்பகுதியில் பெட்டாலிங் ஜெயா மையத்தில் ஒரு தமிழ்பள்ளியைக் காண முடியவில்லை. அவ்வகையில் 6.1.1958-ஆம் ஆண்டு பெட்டாலிங் ஜெயா பழைய அரசாங்க அலுவலகத்தில் (Old Office of the Petaling Jaya Authority) விவேகானந்த ஆசிரமத்தினர் ஒரு தமிழ்ப்பள்ளியை நிறுவினார்கள். இப்பள்ளி W.F.G லா பேய்லி என்னும் பெட்டாலிங் ஜெயா தலைமை நிர்வாக அதிகாரியால் திறப்பு விழாக் கண்டது.\n\nஇப்பள்ளிக்கு மாணவர்களைத் திரட்ட விவேகானந்தா ஆசிரம நிர்வாகிகளுள் திரு.கந்தையா, திரு.ஆறுமுகம், திரு.அ.காசிப்பிள்ளை போன்றோர் சுற்று வட்டாரங்களில் வசிக்கும் தமிழர்களின் வீடுகளுக்குள் சென்று தமிழ்க்கல்வியின் முக்கியத்துவத்தை உணர்த்தினர் மாணவர்கள் பள்ளிக்குப் பதிவும் செய்தனர்.\n\nவிவேகானந்தா ஆசிரமத்தாரின் சீரிய கண்காணிப்பால் வளர்ச்சியடைந்து வந்த இப்பள்ளி அதிக மாணவர்களை ஈர்த்தது. அதனால், இடப் பற்றாக்குறை ஏற்பட்டது. இதற்கு தீர்வு காண ஆசிரம நிர்வாகத்தினர் சிலாங்கூர் மாநில அரசாங்கட்த்தின் உதவியை நாடுனர். இவர்களின் முயற்சியால் ஜாலான் டெம்பளலிருந்து மூன்று ஏக்கர் நிலம் தமிழ்ப்பள்ளிக் கட்டிடம் நிறுவ விவேகானந்தா ஆசிரமத்திற்கு அளிக்கப்பட்டது. \n\nஇந்நிலத்தில் ஆசிரம் நிர்வாகத்தினர் 3 வகுப்பறைகள், ஒரு தலைமையாசிரியர் அறை, ஒரு சிற்றுண்டிச் சாலை மற்றும் மாணவர்கள் பயன்படுத்துவதற்குக் கழிப்பறை ஆகியவற்றைக் காட்டுவதற்கு முடிவெடுத்தனர். மலேசியாவில் சிறந்த வர்த்தகரான உயர்த்திரு க்.வ்.ஆள்.ம் இராமநாதன் செட்டியார் அவர்கள் 12.11.1959 ஆம் நாள் அக்கட்டிடத்திற்கு அடிக்கல் நாட்டினார். 30.10.1960—ஆம் நாள் அச்சமயத்தில் கல்வி அமைச்சராக இருந்து அப்துல் ரஹ்மான் பின் ஹரி தலிப் (அப்துல் ரஹ்மான் பின் ஹஜி டலிப்) அவர்கள் அப்பள்ளியைத் திற்றந்து வைத்தார். பெட்டாலிங் ஜெயா நகரத்தின் வளர்ச்சி தோட்டப்புற வாழ் இந்திய மக்களை வெகுவாக ஈர்த்த்து. தோட்டப்புற மக்களும் அந்நகரில் குடியேறினர். இதனால், பெட்டாலிங் விவேகானந்தா தமிழ்பள்ளியில் மாணவர்களின் எண்ணிக்கை அதிகரித்தது.\n\n1959-ஆம் ஆண்டு 35 மாணவர்களுடன் ஆரம்பிக்கப்பட்ட இப்பள்ளி ஈராண்களுக்குப் பிறகு 1961-ஆம் ஆண்டு 200 மாணவர்களைக் கொண்டு பீடுநடை போட்டது. ஆண்டுக்கு ஆண்டு மாணவர்களின் எண்ணிக்கை அதிகரிக்க விவேகானந்தா ஆசிரமத்தினர் 1967-ஆம் ஆண்டு ஆறு வகுப்பறைகளைக் கொண்ட மூன்று மாடிக் கட்டிடத்தையும் கட்டினார்கள். 15.01.1984-ஆம், நாள் அப்போதைய மலேசியப் பொதுப் பணித்துறை அமைச்சர் மான்புமிகு டத்தோ ஶ்ரீ ச.சாமிவேலு அவர்கள் அப்புதிய கட்டித்திற்கு அடிக்கல் நாட்டி கட்டுமான பணியைத் தொடங்கி வைத்தார். \n\n1989-ஆம் ஆண்டு மேலும் ஆறு வகுப்பறைகளைக் கொண்ட கட்டிடத்தை விவேகானந்தா ஆசிரமம் கட்டிக்கொடுத்தது. 1991-ஆம் ஆண்டு மேலும் 3 வகுப்புகளைக் கொண்ட கட்டிடமும் கட்டப்பட்டது. மாணவர்களின் எண்ணிக்கை 2,300-ஐ அடைந்தது.\nஉலகிலேயே அதிக மாணவர்களைக் கொண்ட தொடக்க நிலைத் தமிழ்ப்பள்ளியை மேலும் விரிவுபடுத்த விவேகானந்தா ஆசிரமம் 1992-ஆம் ஆண்டு ஒன்பது வகுப்பறைகளைக் கொண்ட மூன்று மாடிக் கட்டிடத்தை நிர்மாணித்தது.\n\nSection::::தலைமையாசிரியர்கள்.\nவிவேகானந்தா தமிழ்ப்பள்ளித் தலைமையாசிரியர்களின் பட்டியல்:\n\n"}
{"id": "255464", "url": "https://ta.wikipedia.org/wiki?curid=255464", "title": "மர நாள்", "text": "மர நாள்\n\nமர நாள் (\"Arbour Day\"; \"arbor\" = மரம்) என்பது உலகெங்கும் கொண்டாடப்படும் ஒரு சிறப்பு நாள். இந்நாளில் தனி ஆட்களும் குழுக்களும் மரங்களை நட்டு, மரங்கள்பால் அக்கறை கொள்ள ஊக்குவிக்கப்படுகின்றனர். இப்போது பல நாடுகள் இந்நாளைக் கொண்டாடுகின்றன. வழக்கமாக இது இளவேனில் பருவத்தில் கொண்டாடப்பட்டாலும், காலநிலையைப் பொறுத்தும் தகுந்த மரம் நடும் நேரத்தைப் பொறுத்தும் இந்நாள் வேறுபட்ட நாட்களில் கொண்டாடப்படுகிறது.\n\nSection::::தோற்றம்.\nSection::::உலக முதல் மர நாள்.\nஉலகிலேயே முதல் மர நாள் எசுப்பானியச் சிற்றூரான வில்லனியேவா தெ சீராவில்]] 1805இல் அவ்வூர் பாதிரியாரால் ஊர்ப்பொதுமக்களின் முழு ஒத்துழைப்புடன் தொடங்கப்பட்டது.\n\nSection::::முதல் அமெரிக்க மர நாள்.\nமுதல் அமெரிக்க மர நடல் நெபார்சுகா நகரத்தில் ஜூலியசு சுட்டெர்லிங் மார்ட்டன் என்பவரால் 1872 ஏப்பிரல் 10-இல் தொடங்கப்பட்டுள்ளது. அப்போது ஒரு மில்லியன் மரங்கள் நெபார்சுகாவில் நடப்பட்டுள்ளன.\n\nமர நாலை உலகமயப்படுத்திய முயற்சி கனக்டிகட்டைச் சேர்ந்த பர்டுசே நார்த்ரோப்பையே சாரும். இவர் 1883இல் ஜப்பானுக்கு வருகைபுரிந்து மர நாள் பற்றியும் ஊரக வளர்ச்சி பற்றியும் உரையாற்றியபோது இந்நிகழ்வு தொடங்கியது. அதே ஆண்டில் அமெரிக்க கானியல் கழகம் மர நாள் பரப்புரைக் குழுவின் தலைவராக நார்த்ரோப்பை அமர்த்தி தேசிய அளவில் மர நாள் கொண்டாட்டத்தைப் பரப்பியது. மேலும் இவர் மர நாள் கொண்டாட்ட ஆர்வத்தை ஆசுத்திரேலியா, கனேடா, ஐரோப்பா ஆகிய நாடுகளுக்கும் பரப்பினார்.\n\nSection::::இலங்கை.\nநவம்பர் 15இல் தேசிய மர நடுநாள் கொண்டாடப்படுகிறது.\n\nSection::::தான்சானியா.\nஏப்பிரல் 1இல் தேசியமரம் நடுநாள் கொண்டாடப்படுகிறது.\n\nSection::::உகாண்டா.\nமார்ச் 24இல் தேசியமரம் நடுநாள் கொண்டாடப்படுகிறது.\n\nSection::::பிரித்தானியா.\nஇந்நாள் 1975 முதல் தேசிய மர வாரம் குளிர்கால மரம் நடும் பருவத்தில் கொண்டாடப்படுகிறது. பள்ளிகளும் மக்கள் இயக்கங்களும் உள்ளூராட்சித் துறையினரும் ஒரு மில்லியன் மரங்களை இவ்வாரத்தில் ஒவ்வோராண்டும் நடுகின்றனர்.\n\nSection::::வெனிசுவேலா.\nவெனிசுவேலா மே மாதம் கடைசி ஞாயிறன்று \"Día del Arbol\" என மர நாளைக் கொண்டாடுகிறது.\n\n\n"}
{"id": "255465", "url": "https://ta.wikipedia.org/wiki?curid=255465", "title": "குளோரோபுளோரோமீத்தேன்", "text": "குளோரோபுளோரோமீத்தேன்\n\nகுளோரோபுளோரோமீத்தேன்\"(Chlorofluoromethane)\" அல்லது ஃபிரியான் 31 \"( Freon 31)\" என்பது வளிமம் கலந்ததொரு ஆலோமீத்தேன் சேர்மமாகும். மேலும் இச்சேர்மம் ஒரு ஐதரோகுளோரோபுளோரோகார்பன் ஆகும். இது குளிர்பதனப் பொருளாகப் பயன்படுத்தப்படுகிறது. இதனுடைய ஓசோன் குறைக்கும் உள்ளாற்றல் மதிப்பு 0.02 ஆகும்.\n\nகுளோரோபுளோரோமீத்தேன் ஒற்றைச்சரிவு படிகவமைப்பும் P21 இடத்தொகுப்பும் அணிக்கோவை மாறிலி மதிப்பு a = 6.7676, b = 4.1477, c = 5.0206 (.10−1 nm), β = 108.205° எனவும் கொண்டுள்ளது. 22 கிலோமீட்டர் உயரத்துக்கு மேலே குளோரோபுளோரோமீத்தேன் சேர்மத்தின் சுவடுகள் இருப்பதாகத் தெரிவிக்கப்பட்டுள்ளது.\n\n"}
{"id": "255467", "url": "https://ta.wikipedia.org/wiki?curid=255467", "title": "கல் கவுதாரி", "text": "கல் கவுதாரி\n\nகல் கவுதாரி அல்லது சாதாரண மணற்கோழி (\"chestnut-bellied sandgrouse\", \"Pterocles exustus\") என்பது ஒரு வகைப்பறவையாகும். இப்பறவை மத்திய, வட ஆப்பிரிக்காவிலும், தெற்காசியாவிலும் காணப்படுகிறது. இப்பறவை புறாவைவிட சற்று சிறியது. மணல்போன்ற மஞ்சள் கலந்த தவிட்டு நிறமுடையது. இவை கூட்டமாக தரிசு நிலத்தில் மேயும். தரையின் நிறத்தோடு இவை ஒன்றிவிடுவதால் தூரத்தில் இருந்து பார்த்தால் புலப்படுவது கடினம்.\n"}
{"id": "255470", "url": "https://ta.wikipedia.org/wiki?curid=255470", "title": "புளோரோவையோடோமீத்தேன்", "text": "புளோரோவையோடோமீத்தேன்\n\nபுளோரோவையோடோமீத்தேன் \"(Fluoroiodomethane)\" என்பது வளிமம் கலந்ததொரு ஆலோமீத்தேன் சேர்மமாகும். மிகச்சரியாகச் சொல்வதென்றால் இதை ஒரு புளோரோவையோடோகார்பன் என்று கூறலாம். இதனுடைய மூலக்கூற்று வாய்ப்பாடு CHFI ஆகும்.\n\nஅயோடோவசிட்டிக் அமிலத்தில் இருந்து புளோரோவையோடோமீத்தேனைத் தயாரிக்கலாம்.\n\nஇதனுடைய கதிரியக்க மாற்று வடிவம் [18F] புளோரோவையோடோமீத்தேன் ( பப்கெம் 451313) 451313) புளோரோமெத்திலேற்றம் செய்யப்பட்ட மருந்துப்பொருட்கள் தயாரிப்பில் ஒரு முன்னோடியாக இருக்கிறது.\nமேலும், அதிக செயல்திறன் மிக்க நுரைவீச்சு செயலியாக விளங்கும் இதன் பயன்பாடு தொடர்பான பரிந்துரைகளும் நடைமுறையில் இருக்கின்றன.\n\n"}
{"id": "255471", "url": "https://ta.wikipedia.org/wiki?curid=255471", "title": "யாங்டி பெர்த்துவான் அகோங் பட்டியல்", "text": "யாங்டி பெர்த்துவான் அகோங் பட்டியல்\n\nகீழ்க்காணும் பட்டியல் மலேசிய விடுதலைப்பெற்ற நாள் தொடங்கி இன்றுவரை பதவியில் இருந்த அரசர்களைக் ( யாங் டி பெர்துவான் அகோங் ) காட்டுகிறது..\n"}
{"id": "255472", "url": "https://ta.wikipedia.org/wiki?curid=255472", "title": "பச்சைப்புறா", "text": "பச்சைப்புறா\n\nபச்சைப்புறா (\"yellow-footed green pigeon\", \"Treron phoenicoptera\") என்பது ஓரு பச்சைப் புறா பறவையாகும். இப்பறவை இந்தியத் துணைக்கண்டத்தில் காணப்படுகிறது. இப்பறவை மகாராட்டிர மாநிலப் பறவையாகும். இப்புறா நாட்டுப்புறா பருமன் உள்ளதாகவும், இதன் உடல் மஞ்சள், ஊதாப்பச்சை, சாம்பல் வெளுப்பு கலந்த நிறமுடையது. இவை காடுகளிலும், பிடித்தமான பழங்கள் உள்ள தோட்டங்களிலும் காணப்படும்.\n\nSection::::உடலமைப்பு.\n33 செ.மீ. - ஆலிவ் தோய்ந்த பச்சைநிற உடலும் மஞ்சள் நிற மாற்பும் வயிறும் கொண்ட இதன் இறகுகள் இளஞ்சிவப்புப் பட்டைகளைக் கொண்டது. கழுத்தில் மஞ்சள் பட்டை உண்டு. கால்கள் மஞ்சள் நிறம். பெண்ணின் உடல் நிறம் சற்று மங்கலானது.\nSection::::காணப்படும் பகுதிகள்.\nதமிழகம் எங்கும் இலையுதிர் காடுகளைச் சார்ந்து பழமரங்கள் பழுக்கும் பருவத்திற்கேற்ப இடம் மாறித் திரிவது. வீட்டுத் தோட்டங்கள், சாலை ஓர மரங்கள், தோப்புகள் ஆகியவற்றைச் சார்ந்து 5 முதல் 10 வரையான கூட்டமாகத் திரளக் காணலாம்.\nSection::::உணவு.\nபழம் உள்ள சிமிர்களில் கிளிகளைப் போல பக்கவாட்டிலும் தலைகீழாகவும் தொங்கியபடி தூரி ஆடி அருகில் உள்ள சிமிரில் உள்ள பழத்தைக் கவ்வப் பார்க்கும். தொண்டை நிறையப் பழங்களை அடக்கிக் கொள்ளும் பழக்கம் உடையவை. காலையிலும் மாலையிலும் உயரகிளைகளில் துணையோடு அமர்ந்து வெயில்காயும் பழக்கம் கொண்டது.\n\nSection::::இனப்பெருக்கம்.\nமார்ச் முதல் ஜுன் வரை வெளியே தெரியாதபடி இலைகள் நிறைந்த கிளைகளில் குச்சிகளால் மேலை அமைத்து 2 முட்டைகள் இடும்.\n"}
{"id": "255474", "url": "https://ta.wikipedia.org/wiki?curid=255474", "title": "தமிழ் மொழி பேசும் மக்கள் தொகை நாடுகள் வாரியாக", "text": "தமிழ் மொழி பேசும் மக்கள் தொகை நாடுகள் வாரியாக\n\nதமிழ்மொழி பேசக்கூடிய மக்கள்தொகை எண்ணிக்கை நாடுகள் வாரியாக பின்வருமாறு:\n\n"}
{"id": "255476", "url": "https://ta.wikipedia.org/wiki?curid=255476", "title": "மாடப்புறா", "text": "மாடப்புறா\n\nமாடப்புறா (\"rock dove\", \"Columba livia\") என்பது ஒருவகைப் புறாவாகும். இது வீட்டுப் புறாவின் மூதாதை. இதன் உடல் சாம்பல் நிறத்திலும், இதன் கழுத்து, மார்பு ஆகியவை பச்சை, நீலநிறம் கொண்டது. உயர்ந்த பாறைகள் கொண்ட திறந்தவெளிக் காடுகளிலும், உயர்ந்த மாடங்கள், கோபுரங்கள், கட்டடங்கள் போன்ற இடங்களிலும் வாழும்.\n\nSection::::பழக்கப்படுத்தல்.\nமாடப் புறாக்கள் பல ஆயிரம் ஆண்டுகளாக வளர்க்கப்பட்டு வருகின்றன. இவற்றிலிருந்தே வீட்டுப் புறாக்கள் தோன்றின. இவை தவிர அழகுக்காக வளர்க்கப்படும் பல வகை ஆடம்பரப் புறாக்களும் உள்ளன.\n"}
{"id": "255477", "url": "https://ta.wikipedia.org/wiki?curid=255477", "title": "தமிழ் மொழி பேசும் மக்கள்தொகை நகரங்கள் வாரியாக", "text": "தமிழ் மொழி பேசும் மக்கள்தொகை நகரங்கள் வாரியாக\n\nதமிழ் மொழி பேசும் மக்கள்தொகை எண்ணிக்கை சர்வதேச நகரங்களில் பின்வருமாறு:\n\n"}
{"id": "255482", "url": "https://ta.wikipedia.org/wiki?curid=255482", "title": "இப்ராகிம் முஸ்தக் அப்துல் ரசாக் நதிம் மேமன்", "text": "இப்ராகிம் முஸ்தக் அப்துல் ரசாக் நதிம் மேமன்\n\nஇப்ராகிம் முஸ்தக் அப்துல் ரசாக் நதிம் மேமன் அல்லது டைகர் மேமன், (Ibrahim Mushtaq Abdul Razak Nadim Memon), (பிறப்பு: 24 நவம்பர் 1960) 1993 மும்பை வெடி குண்டு வழக்கில் இந்திய அரசின் சிபிஐ மற்றும் இண்டர் போலாலும் தேடப்படும் குற்றவாளி. தாவூத் இப்ராகிமின் \"டி-கம்பெனி\" அமைப்பை சேர்ந்த போதை மருந்து, ஆயுதக் கடத்தல் குழுவைச் சேர்ந்தவர் என குற்றச்சாட்டுள்ளது. இந்தியாவின் மகாராஷ்டிர மாநிலத்தை சேர்ந்தவர். யாக்கூபு மேமனின் உடன் பிறந்தவர்.\n\nSection::::1993 மும்பை குண்டு வெடிப்பு வழக்கில்.\n12 செப்டம்பர் 2006இல் தடா (TADA) சிறப்பு நீதிமன்றம், 1993 மும்பை வெடி குண்டு வழக்கில், தாவூத் இப்ராகிமுடன் முக்கிய குற்றவாளி என தீர்ப்பளிக்கப்பட்ட, டைகர் மேமன் தற்போது தாவூத் இப்ராகிமுடன் பாகிஸ்தானில் இருப்பதாக இந்திய அரசு குற்றம் சாட்டியுள்ளது.\n\nடைகர் மேமனின் உடன்பிறப்பு யாக்கூபு மேமன் மும்பை வெடி குண்டு வழக்கில் தூக்கிலிடப்பட்டார்.\n\n"}
{"id": "255483", "url": "https://ta.wikipedia.org/wiki?curid=255483", "title": "எட்மண்டு ஏலி", "text": "எட்மண்டு ஏலி\n\nஎட்மண்டு ஏலி (\"Edmond Haley\" அல்லது \"Edmund Halley\" 8 நவம்பர் 1656 – 14 சனவரி 1742) என்பவர் ஆங்கிலேய வானியலாளரும், புவியியற்பியலாளரும், கணிதவியலாளரும், இயற்பியலாளரும் ஆவார். இவர் ஏலியின் வால்வெள்ளியின் சுற்றுப்பாதையை முதன் முதலில் கணித்தவர் இவரே.\n\nSection::::இளமைப் பருவம்.\nஏலி கிழக்கு இலண்டனில் ஏகர்சுடனில் பிறந்தார். அவரது தந்தை முதுவல் எட்மண்டு ஏலி டெர்பிசயர் குடும்ப வழித்தோன்றல். அவர் இலண்டனில் சவுக்காரஞ் செய்யும் குழுமம் வைத்திருந்த பெரிய செல்வந்தர். சிறுவனாக இருந்தபோதே ஏலி கணிதத்தில் ஆர்வமுடன் இருந்துள்ளார். இவர் இலண்டன் புனித பால் பள்ளியிலும் 1673 முதல் ஆக்சுபோர்டு அரசிக் கல்லூரியிலும் கல்வி பயின்றுள்ளார். பட்டப் படிப்பின்போதே சூரியக் குடும்பத்தைப் பற்றியும் சூரியக் கரும்புள்ளிகள் குறித்தும் ஆய்வுக் கட்டுரைகள் எழுதி வெளியிட்டுள்ளார்.\n\nSection::::சொந்த வாழ்க்கை.\nஏலி மேரி டூக்கை 1682இல் திருமணம் செய்து கொண்டு சுலிங்டனில் வாழ்ந்தார். இவ்விணையருக்கு மூன்று குழந்தைகள் பிறந்தனர்.\n\n"}
{"id": "255486", "url": "https://ta.wikipedia.org/wiki?curid=255486", "title": "இலங்கை வர்த்தக சம்மேளனம்", "text": "இலங்கை வர்த்தக சம்மேளனம்\n\nஇலங்கை வர்த்தக சம்மேளனம் (\"The Ceylon Chamber of Commerce\") என்பது இலங்கையில் காணப்படும் மிகவும் பழைமை வாய்ந்ததும் முன்னிலை பெற்றதுமான வர்த்தக கூட்டமைப்பு ஆகும்..\n\nSection::::வரலாறு.\nஇலங்கை வர்த்தக சம்மேளனம் மார்ச் மாதம் 25ம் திகதி 1839 ம் ஆண்டு இலங்கை பிரிட்டனின் காலனியாதிக்கதின் உள்ளபொழுது ஆரம்பிக்கப்பட்ட அமைப்பாகும்.\n\nஓய்வு பெற்ற கௌரவ ஜேம்ஸ் அலக்ஸாண்டர் ஸ்டுவார்ட் மக்கன்ஸி ,இலங்கையின் தேசாதிபதி என்பவரின் ஆர்வத்தினாலும் விருப்பின் பெயரால்இலங்கையின் விவசாயம் மற்றும் வர்தக நடவடிக்கைகளில் முன்னேற்றதிற்கும் அபிவிருத்திக்கும் என ஆரம்பிக்கப்பட்டது.மார்ச் 25,1839 ம் ஆண்டு இடம்பெற்ற பொதுகுழுவில் வர்த்தக சமுகத்தினை பிரதிநிதிதுவம் செய்யும் 13 பிரதிநிதிகளால் பிரின்ஸ் வீதி கோணர் மாளிகையில் வைத்து வைபபரீதியாக சட்டங்களுக்கும் நியதிகளுக்கும் அமைவாக ஆரம்பிக்கப்பட்டது.\n\nஇதை தொடர்ந்து 1895 ல் இலங்கை சட்டவாக்க கழகதினால் 1895 ம் ஆண்டு 10 ம் இலக்க இலங்கை வர்த்தக சம்மேளன நியதி சட்டத்தினால் சட்டரீதியாக கூட்டிணைக்கப்பட்டது. 1954 ம் ஆண்டு முதல்வரான திரு ரெரன்ஸ் டீ சொய்சா என்பவரே இலங்கை வர்தக சம்மேளனதின் தலைமை ஏற்ற முதல் இலங்கையராவார்.\n\n\n"}
{"id": "255488", "url": "https://ta.wikipedia.org/wiki?curid=255488", "title": "குளோரோவையோடோமீத்தேன்", "text": "குளோரோவையோடோமீத்தேன்\n\nகுளோரோவையோடோமீத்தேன் \"(Chloroiodomethane)\" என்பது நீர்மம் கலந்ததொரு ஆலோமீத்தேன் சேர்மமாகும். இது அசிட்டோன், பென்சீன், இருயீத்தைல் ஈதர் மற்றும் ஆல்ககால் போன்றவற்றில் மிக நன்றாகக் கரையும். இதனுடைய ஒளிவிலகல் எண் 1.5812 - 1.5832 ஆகும். இதனுடைய மூலக்கூற்று வாய்ப்பாடு CH2ClI ஆகும்.\n\nகுளோரோவையோடோமீத்தேன் சாய்சதுர வடிவப் படிகவமைப்பும் Pnma இடத்தொகுப்பும் அணிக்கோவை மாறிலி மதிப்பு a = 6.383, b = 6.706, c = 8.867 (.10−1 nm), எனக் கொண்டுள்ளது.\n\nசிம்மென் சிமித் வினையில் குளோரோவையோடோமீத்தேன் வளைய புரோபெனேற்றம் செய்யவும், மானிச் வினையில் அமினோ மெத்திலேற்றம் செய்யவும் எப்பாக்சிசனேற்ற வினையில் வளையத் திறப்பு மற்றும் கூட்டு வினைகளுக்காகவும் பயன்படுகிறது. இருவயோடோ மீத்தேனுக்கு மாற்றாகவும் இது பெரும்பாலும் பயன்படுகிறது.\n\n"}
{"id": "255501", "url": "https://ta.wikipedia.org/wiki?curid=255501", "title": "புளோரன்ஸ் பேராலயம்", "text": "புளோரன்ஸ் பேராலயம்\n\nபூக்களின் புனித மரியாள் பேராலயம் (\"Cathedral of Saint Mary of the Flower\") என்பது இத்தாலியின் புளோரன்சில் உள்ள ஓர் பிரதான தேவாலயம். கோதிக் கட்டடப்பாணியில் 1296 ஆரம்பிக்கப்பட்ட இது, அர்னொல்போ டி கம்பியோவினால் வடிவமைக்கப்பட்டு, 1436 இல் கட்டமைப்பு முடிக்கப்பட்டு பிலிப்போ பேர்னெல்ச்சியினால் குவிமாடம் அமைக்கப்பட்டது. பசிலிக்காவின் வெளிப்பக்கம் வெள்ளை கோடுகள் கொண்ட மென் சிவப்பு, பச்சை மென்சாயல்களாலான பல்வண்ண பளிங்கு முகப்பலகைகளால், 19 ஆம் நூற்றாண்டு கோதிக் மறுமலர்ச்சி விபரங்களுடன் எமிலியோ டி பப்ரிசினால் வடிவமைக்கப்பட்டது.\n\n"}
{"id": "255503", "url": "https://ta.wikipedia.org/wiki?curid=255503", "title": "எம் எஸ் பிரீடம் ஒப் த சீஸ்", "text": "எம் எஸ் பிரீடம் ஒப் த சீஸ்\n\nஎம் எஸ் பிரீடம் ஒப் த சீஸ் (\"MS Freedom of the Seas\") என்பது ரோயல் கரீபியன் இண்டனசனலினால் இயக்கப்படும் ஓர் கடற்பயணக் கப்பல் ஆகும். இதன் 15 தளங்களில் 3,634 பயணிகளையும் வேறு பல பணியாட்களையும் கொண்டு செல்லவல்லது. எம் எஸ் பிரீடம் ஒப் த சீஸ் 2006 முதல் 2009 இல் ஓசிஸ் வகுப்பு கப்பல்கள் கட்டப்படும் வரை (கப்பலின் மொத்த சுமையளவு அடிப்படையில்) பெரிய பயணிகள் கப்பலாக இருந்தது. \n\nஇக்கப்பல் பகாமாவின் நேசோவில் பதிவு செய்யப்பட்டு, ஐக்கிய அமெரிக்காவின் கனவேரல் துறைமுகத்தை தன் தளமாகக் கொண்டது.\n\n"}
{"id": "255508", "url": "https://ta.wikipedia.org/wiki?curid=255508", "title": "வெங்கடபதி", "text": "வெங்கடபதி\n\nவெங்கடபதி, புதுச்சேரி மாநிலத்தின் கூடப்பாக்கத்தைச் சேர்ந்த உழவர். இந்தியாவிலேயே முதன்முதலாகத் தோட்டக்கலையில் பத்மஸ்ரீ விருதைப் பெற்றவர். புதிய இழைய வளர்ப்பு, அயல் மகரந்தச் சேர்க்கை முறையில், நோய் தாக்காத, கூடிய விளைச்சலைத் தரக்கூடிய புதிய ரகங்களில் கனகாம்பர நாற்றுகளை உருவாக்குவது, அதிக மகசூல் தரக்கூடிய உயர் ரகச் சவுக்குக் கன்றுகள் உற்பத்தி ஆகியவற்றில் ஆராய்ச்சி செய்துள்ளார்.\n\nபெரியார் மணியம்மை பல்கலைக்கழகம் மதிப்புறு அறிவியல் முனைவர் பட்டத்தை இவருக்கு வழங்கியுள்ளது.\n"}
{"id": "255510", "url": "https://ta.wikipedia.org/wiki?curid=255510", "title": "எம் எஸ் அல்லூர் ஒப் த சீஸ்", "text": "எம் எஸ் அல்லூர் ஒப் த சீஸ்\n\nஎம் எஸ் அல்லூர் ஒப் த சீஸ் (\"MS Allure of the Seas\") என்பது ரோயல் கரீபியன் இண்டனசனலினால் இயக்கப்படும் ஓர் ஓயாசிஸ் வகுப்பு உல்லாசக் கடற்பயணக் கப்பல் ஆகும். ஓயாசிஸ் வகுப்பு கப்பல்கள் கட்டப்பட்ட உல்லாசக் கடற்பயணக் கப்பல்களில் பெரியனவாகும். அல்லூர் தன் சகோதரக் கப்பலான ஒயாசிஸ் ஆஃப் தி சீஸ் கப்பலைவிட நீளமுடையது. ஆயினும், இவையிரண்டும் ஒத்த விபரங்களுடனேயே கட்டப்பட்டன. எம் எஸ் அல்லூர் ஒப் த சீஸ் கப்பலின் அடிப்பாகம் 2 திசம்பர் 2008 அன்று கடலில் விடப்பட்டது. 2015 இன்படி, உலகிலுள்ள உல்லாசக் கடற்பயணக் கப்பல்களில் இதுவே பெரியதாகும்.\n\n"}
{"id": "255517", "url": "https://ta.wikipedia.org/wiki?curid=255517", "title": "இரத்த ஒட்டுண்ணி நோய்", "text": "இரத்த ஒட்டுண்ணி நோய்\n\nஇரத்த ஒட்டுண்ணி நோய் (\"Chagas disease\"), அல்லது அமெரிக்கன் டிரைபநோசோமியாசிஸ் , என்பது ஒரு வெப்ப மண்டலம் சார்ந்த ஒட்டுண்ணி நோய். இந்த நோய் வர காரணம் \"டிரைபநோசோமா க்ரூசி\" என்ற ஓரணு உயிரி. பெரும்பாலும் இந்த நோய் பரவ காரணம் முத்தமிடும் பூச்சி என அழைக்கப்படும் ஒரு வித நாவாய்பூச்சி. நோய் தொற்று அறிகுறிகள் தொற்று காலத்தில் மாறிக்கொண்டே இருக்கும். பொதுவாக ஆரம்ப காலகட்டத்தில் நோய் அறிகுறிகள் இல்லாமல் இருக்கலாம் அல்லது மிதமாக இருக்கலாம், காய்ச்சல், வீங்கிய வடிநர்க்கணு, தலைவலி, அல்லது கடித்த பகுதியில் வீக்கம் என்பவை அறிகுறிகளில் அடங்கும். 8-12 வாரங்களுக்கு பிறகு நோய் தாக்கப்பட்ட நபர்கள் நாள்பட்ட நோய்நிலைக்கு மாறுவார்கள், ஆனால் 60–70% நபர்களுக்கு நோய் அறிகுறிகள் மேலும் அதிகரிக்காது. மீதமுள்ள 30 முதல் 40% நபர்களுக்கு, ஆரம்ப கட்ட தொற்றுக்கு பிறகு 10 முதல் 30 ஆண்டுகளுக்கு பிறகே நோய் தொற்று தெரிய வரும். இதில் இதய கீழறை பெருக்கமும் அடங்கும், அது [[இதய செயலிழப்பு] க்கு காரணமாகும்]. [[பெருத்த உணவு குழாய்|உணவு குழாய் பெருக்கம்]] அல்லது [[பெருத்த பெருங்குடல்|பெருங்குடல் பெருக்கம்]] கூட 10 % நபர்களை பாதிக்கிறது.\n\nSection::::காரணம் மற்றும் நோய் அறிதல்.\n\"டி. க்ரூசி \" பொதுவாக மனிதர்களுக்கும் இதர பாலூட்டிகளுக்கும் பரவ காரணம் [[ஹிமாட்டோஃபாகி|இரத்தம்-உறிஞ்சும்]] \" முத்தமிடும் பூச்சி \" யின் உட்குடும்பத்தை சேர்ந்த [[டிரியடோமினே]]தான். இந்த பூச்சிகள் பல பெயர்களில் பல பகுதிகளில் அறியபடுகின்றன: அர்ஜன்டீனா ,பொலீவியா,சிலி மற்றும் பராகுவே பகுதிகளில் \"வின்சுகா\" என்றும், பிரேசிலில் \"பார்பெரோ\" ([[பார்பர் சர்ஜன்|பார்பர்]]) என்றும், கொலம்பியாவில் \"பிட்டோ\" என்றும் மத்திய அமெரிக்காவில் \"சிஞ்சே\" என்றும் வெனிசுலாவில் \"சிபோ\" என்றும் அறியபடுகின்றன. [[இரத்தம் செலுத்துதல்]], [[உறுப்பு மாற்றம் செய்தல்]], ஒட்டுண்ணிகளால் அசுத்தமாக்கபட்ட உணவை உண்ணுதல், மற்றும் [[செங்குத்து பரவுதல்|தாயிடமிருந்து கருவிற்கு]] போன்ற பல்வேறு முறைகளிலும் இந்த நோய் பரவலாம். ஆரம்ப கட்ட நோய் நிலையை, ஒட்டுண்ணிகள் இரத்தத்தில், இருப்பதை நுண்ணோக்கி மூலம் கண்டறிந்து உறுதி செய்யபடுகிறது. இரத்ததில் \" டி. க்ரூசி \" க்கான நோய் நுண்ம எதிரி \nஇருப்பதை வைத்து நாள்பட்ட நோய் கண்டறியபடுகிறது.\n\nSection::::தடுப்பு மற்றும் சிகிச்சை.\nஇந்த நோய்க்கான தடுப்பு என்பது பெரும்பாலும் முத்த பூச்சிகளை ஒழிப்பதும் அதன் கடிக்கு ஆளாகாமல் இருப்பதும் தான். வேறுவித தடுப்பு முறையென்றால் இரத்த மாற்றதிற்கு பயன்படுத்தும் இரத்தத்தை பிரித்தறியும் சோதனை செய்து பயன்படுத்துவதை சொல்லலாம்.. 2103 2013 ஆம் ஆண்டு வரை இந்த நோய்க்கு தடுப்பூசி கண்டுபிடிக்கபடவில்லை. ஆரம்ப கட்ட நோய்நிலையை,[[பென்சினாடசோல்]] அல்லது [[நிஃபார்டிமோக்ஸ்]] போன்ற மருந்துகள் கட்டுபடுத்தும். ஆரம்ப நிலையிலயே இந்த மருந்துகள் கொடுக்கபட்டால் ஏறக்குறைய இந்த நோயை குணபடுத்த முடியும்,ஆனால் வெகு நாட்களாக இந்த நோயால் பாதிக்கபட்ட நபர்களுக்கு இந்த மருதுகளால் நிவாரணம் கிடைக்கவில்லை. நாள்பட்ட நோய்வாய்பட்டவருக்கு இந்த மருந்து இறுதி கட்ட நோய்நிலைய எட்டுவதை தாமாதபடுத்தலாம் அல்லது தடுக்கலாம்.. பென்சினாடசோல் மற்றும் நிஃபார்டிமோக்ஸ், 40 % நோயாளிகளுக்கு சரும வியாதிகள், மூளை நச்சுத்தன்மை மற்றும் செரிமான மண்டல எரிச்சல் போன்ற சில தற்காலிக பக்க விளைவுகளை ஏற்படுத்துகிறது.\n\nSection::::நோய்ப்பரவு இயல்.\nபெரும்பாலும் [[மெக்ஸிகோ]], [[மத்திய அமெரிக்கா]] மற்றும் [[தென் அமெரிக்கா]] போன்ற பகுதிகளில் 70 லிருந்து 80 லட்சம் மக்களுக்கு இரத்த ஒட்டுண்ணி நோய் உள்ளதாக மதிப்பிடபட்டுள்ளது. 2006 வரை இந்த நோயினால் ஆண்டுக்கு சுமார் 12,500 நபர்கள் இறந்துள்ளார்கள். பெரும்பாலும் இந்த நோய்க்கு ஆளானவர்கள் ஏழை மக்களாவர். மேலும் இந்த நோயினால் பாதிக்கபட்ட பெரும்பாலான நபர்களுக்கு இந்த நோய் இருப்பது தெரிந்திருக்கவில்லை. பெரிய அளவிலான மக்கள் நகர்வுகள், இரத்த ஒட்டுண்ணி நோயால் பாதிக்கப்பட்ட பகுதிகளை அதிகரித்துள்ளது. தற்பொழுது ஐரோப்பாவும் அமெரிக்காவும் கூட இதில் அடங்கும். 2014 வரை இந்த பகுதிகளிலும் இந்த நோய் பாதிப்பு அதிகரிதுள்ளது. முதன் முதலில் 1909 ஆம் ஆண்டு [[கார்லோஸ் சகாஸ்]] என்பவரால் இந்த நோய் கண்டுபிடிக்கபட்டது,அதனால் இந்த நோய் சகாஸ் நோய் என்று அவரது பெயராலயே ஆங்கிலத்தில் அறியபடுகிறது. இந்த நோய் 150 க்கும் மேற்பட்ட மற்ற விலங்குகளையும் பாதிக்கிறது.\n\nSection::::மேற்கோள்கள்.\n[[பகுப்பு:நோய்கள்]]"}
{"id": "255531", "url": "https://ta.wikipedia.org/wiki?curid=255531", "title": "இருபுரோமோவிருபுளோரோமீத்தேன்", "text": "இருபுரோமோவிருபுளோரோமீத்தேன்\n\nஇருபுரோமோவிருபுளோரோமீத்தேன் \"(Dibromodifluoromethane)\" என்பது ஒரு கலப்பு ஆலோமீத்தேன் சேர்மமாகும். நிறமற்ற இச்சேர்மம் எளிதில் தீப்பற்றாத திரவமாகும். ஆலோன்கள் 1211,2402 மற்றும் 1301 முதலானவைகளுடன் இணைந்து ஆற்றல் வாய்ந்த தீயணைப்பானாக செயல்படுகிறது. நச்சுத்தன்மை மிகக்கொண்டுள்ள இச்சேர்மம் முதல்வகை ஓசோன் குறைப்பியென வகைப்படுத்தப்பட்டுள்ளது.\n\n"}
{"id": "255540", "url": "https://ta.wikipedia.org/wiki?curid=255540", "title": "மேந்திபதார் தொடருந்து நிலையம்", "text": "மேந்திபதார் தொடருந்து நிலையம்\n\nமேந்திபதார் தொடருந்து நிலையம், இந்திய மாநிலமான மேகலாயாவின் ரேசுபேல்பாராவில் உள்ளது. இது மேகாலயாவில் உள்ள ஒரே ரயில் நிலையம் என்பது குறிப்பிடத்தக்கது. இதை 2014ஆம் ஆண்டின் நவம்பர் முப்பதாம் நாளில், நரேந்திர மோதி தொடங்கிவைத்தார்.\n"}
{"id": "255542", "url": "https://ta.wikipedia.org/wiki?curid=255542", "title": "சூர்யவம்சம்", "text": "சூர்யவம்சம்\n\nசூரிய வம்சம் () விக்ரமன் இயக்கத்தில் 1997 ஆம் ஆண்டு வெளியான இந்தியத் தமிழ் மொழித் திரைப்படம் ஆகும். இத்திரைப்படத்தில் முன்னணி கதை பாத்திரங்களில் சரத் குமார்,தேவயானி , ராதிகா, மணிவண்ணன், மற்றும் பலர் நடித்துள்ளனர். திரைப்படத்தின் பாடல்வரிகள் மு. மேத்தா, பழனி பாரதி, ர. ரவிசங்கர் மற்றும் கலை குமார் அவர்களால் எழுதப்பட்டது. இப்படத்தின் இசை மற்றும் ஒலிப்பதிவு எஸ்.ஏ. ராஜ்குமார் அவர்கள் மூலம் இயற்றப்பட்டது.\n\nSection::::கதை சுருக்கம்.\nசூரியவம்சம் சூன் 27, 1997 ஆம் ஆண்டு வெளியான இத்திரைப்படத்தில் சரத்குமார் தந்தை மற்றும் மகன் என இரு வேடங்களில் நடித்துள்ளார். தந்தையாக வரும் சரத்குமாருக்கு இணையராக (ஜோடி) ராதிகா அவர்களும் மகன் பாத்திரத்திற்கு தேவயானி அவர்கள் நடித்துள்ளனர். மேலும் ஆனந்தராஜ் இத்திரைப்படத்தின் வில்லன் வேடத்திலும், நகைச்சுவை கதாபாத்திரத்தில் மணிவண்ணன் மற்றும் ஆர். சுந்தரராஜன் ஆகிய இருவரும் தமது நடிப்பை வெளிப்படுத்தியுள்ளனர்.\n\n\nSection::::பாடல்கள்.\nஇசைத் தயாரிப்பாளர் எஸ். ஏ. ராஜ்குமார் மூலம் உருவாக்கப்பட்டது. இத்திரைப்படத்தில் மொத்தம் ஆறு பாடல்கள் உள்ளது.\n\n"}
{"id": "255544", "url": "https://ta.wikipedia.org/wiki?curid=255544", "title": "ஷொறணூர் சந்திப்பு", "text": "ஷொறணூர் சந்திப்பு\n\nஷொறணூர் சந்திப்பு, கேரளத்தின் முக்கிய ரயில் நிலையம் ஆகும். இது பாலக்காடு மாவட்டத்தின் ஷொறணூரில் உள்ளது.\n\nஇந்த சந்திப்பின் வழியாக திருவனந்தபுரம், மங்களூர், கோயம்புத்தூர், நிலம்பூர் ஆகிய ஊர்களுக்கு தொடர்வண்டிகளில் செல்கின்றன.\n"}
{"id": "255545", "url": "https://ta.wikipedia.org/wiki?curid=255545", "title": "யுகம்", "text": "யுகம்\n\nயுகம் என்பது இந்துக்களின் கால கணிப்பு முறையில் காலத்தை அளக்கும் அலகுகளில் ஒன்று. யுகங்கள் நான்கு வகைப்படும்.\nஅவை:\n\n\"இந்த யுகத்தில் மக்கள் அவரவர்தன் சுயநலத்திற்காக அதர்மவழியில் சென்று பாவங்களை செய்வதால் பகைகுணம் மிகுந்தும் காணப்படுவதால் வாழ்வதற்கே சிரமப்படுவர். இதன்காரணமாக திருமால் கல்கி அவதாரம் எடுத்து மனிதர்களை கொன்றுகுவித்து மீண்டும் இந்த உலகில் சத்தியத்தினை நிலைநாட்டும் யுகமென்பதால் இது சத்தியயுகம் என்று கூறப்படுகின்றது.\"' ஒவ்வொன்றும் வெவ்வேறு கால அளவுகளைக் கொண்டன. இவற்றுட் சிறிய யுகமான கலியுகம் நான்கு இலட்சத்து முப்பத்து இரண்டாயிரம் (4,32,000) ஆண்டுகள் கொண்டது. துவாபர யுகம் கலியுகத்திலும் இரண்டு மடங்கு கால அளவு கொண்டது. இது 8,64,000 ஆண்டுகளையும், கலியுகத்திலும் மூன்றுமடங்கு பெரியதான திரேதா யுகம் 12,96,000 ஆண்டுகளையும் கொண்டன. கிருத யுகம் மொத்தம் 17,28,000 ஆண்டுகள் கொண்டது. இது கலியுகத்தின் நான்கு மடங்கு பெரியதாகும்.\n\nSection::::பகுப்பு முறை.\nஇவ்வாறாக காலத்தை நுண்பிரிவாகவும்,\n\n\nSection::::பெரும் பிரிவு.\nஇந்த 4 யுகங்களும் சோ்ந்தது ஒரு மகா யுகம் அல்லது சதுா்யுகம். 12 மகா யுகங்களைக் கொண்டது ஒரு மன்வந்திரம். 14 மன்வந்திரங்களைக் கொண்டது ஒரு கல்பம். இப்படியாக 30 கல்பங்கள் இருக்கின்றன.\n\n\nSection::::கல்பங்கள்.\nதற்போது நடந்து கொண்டிருப்பது ஸ்வேத வராக கல்பம் ஆகும்.\n"}
{"id": "255550", "url": "https://ta.wikipedia.org/wiki?curid=255550", "title": "போனிப் போர்", "text": "போனிப் போர்\n\nபோனிப் போர் (\"Phoney War\") என்பது இரண்டாம் உலகப் போரின் ஒரு கட்டத்தைக் குறிக்கும். செப்டம்பர் 1939 முதல் மே 1940 வரையுள்ள காலகட்டத்தில் ஐரோப்பா கண்டத்தில் நடந்த நிகழ்வுகள் போலிப் போர் என்றழைக்கப்படுகின்றன. நேச நாடுகளும் அச்சு நாடுகளும் அதிகாரப்பூர்வமாக போர் பிரகடனம் செய்திருந்தாலும் ராணுவ ரீதியாக எந்த முக்கிய நடவடிக்கையையும் இக்காலகட்டத்தில் ஐரோப்பாவின் மைய நிலப்பரப்பில் (காண்டினன்டல் ஐரோப்பா) மேற்கொள்ளவில்லை.\n\nSection::::பின்புலம்.\n1930களின் இறுதியில் நாசி ஜெர்மனிக்கும் நேசநாடுகளான பிரிட்டன் மற்றும் பிரான்சிற்கும் இடையே போர் மூளுவது தவிர்க்கமுடியாத ஒன்றாகியது. நேசநாட்டுக் கூட்டணியில் ஜெர்மனியின் கிழக்கெல்லையில் அமைந்திருந்த போலந்து நாடும் இடம் பெற்றிருந்தது. ஜெர்மனி போலந்தைத் தாக்கினால் பிரிட்டனும், பிரான்சும் அதன் உதவிக்கு வர வேண்டும் என்று அவை ஒப்பந்தம் செய்திருந்தன. செப்டம்பர் 1930ல் ஹிட்லரின் ஆணைப்படி ஜெர்மானியப் படைகள் போலந்தைத் தாக்கின. முன் செய்திருந்தத ஒப்பந்ததின்படி பிரான்சும், பிரிட்டனும் ஜெர்ம்னியின் மீது போர் பிரகடனம் செய்தன. ஆனால் ஜெர்மனியைத் தாக்க எந்தவொரு பெருமுயற்சியும் மேற்கொள்ளவில்லை.\n\nSection::::ஐரோப்பாவில் மந்த நிலை.\nஜெர்மானியப் படைகளின் பெரும்பகுதி கிழக்கில் போலந்தில் போரிட்டுக் கொண்டிருந்த போது அந்நாட்டின் மேற்கெல்லையை குறைந்த அளவு படைகளே பாதுகாத்து வந்தன. பிரான்சு அரைமனதாக ஜெர்மனியின் மேற்கு எல்லையில் ஒரு தாக்குதல் நிகழ்த்தியது. சார் படையெடுப்பு என்றழைக்கப்படும் இத்தாக்குதலை பிரான்சு சீக்கிரம் நிறுத்திக் கொண்டதால் ஜெர்மனிக்கு இழப்பேதும் ஏற்படவில்லை. ஒரே மாதத்தில் ஜெர்மானியப் படைகள் போலந்தை வீழ்த்தின. அக்டோபர் 6ம் தேதி போலந்து ஜெர்மனியாலும் சோவியத் யூனியனாலும் முழுதும் ஆக்கிரமிக்கப் பட்டது. இதன் பின்னர் மேற்குப் போர்முனையில் ஏழு மாதங்கள் இழுபறிநிலை நீடித்தது. நேசநாடுகள் தங்கள் போர் ஆயத்தங்களை விரிவு படுத்தின. பிரிட்டன் அமெரிக்காவுடன் கடன்-குத்தகை ஒப்பந்தம் செய்து கொண்டது. இதன் மூலம் அமெரிக்காவிலிருந்து பெருமளவில் தளவாடங்களை வாங்கத் தொடங்கியது. அமெரிக்காவிலிருந்து இந்த தளவாடங்களை ஏற்றி வரும் கப்பல் கூட்டங்களைத் தாக்கி மூழ்கடிக்க ஜெர்மன் கடற்படை முயன்றதால் அட்லாண்டிக் சண்டை ஆரம்பமாகியது. ஆனால் ஐரோப்பிய மேற்குப் போர்முனையில் இரு தரப்பினருக்கும் அவ்வப்போது சிறு சிறு மோதல்கள் நிகழ்ந்தாலும் பெரிய அளவில் ஒன்றும் நடக்கவில்லை.\n\nஐரோப்பாவின் மையப் பிரதேசத்தில் இழுபறி நிலை நீடித்தாலும், பிற இடங்களில் போர்கள் மூண்டு கொண்டிருந்தன. நவம்பர் 30ம் நாள் சோவியத் யூனியன் ஃபின்லாந்தைத் தாக்கியது. இதனால் குளிர்காலப் போர் ஆரம்பமாகியது. மார்ச் 20, 1940 வரை நடைபெற்ற இப்போரில் சோவியத் யூனியன் வெற்றி பெற்று பின்லாந்தின் பல பகுதிகள் அதன் வசமாகின. இப்போரில் பின்லாந்துக்கு உதவலாமா வேண்டாமா என்று நேசநாட்டுத் தலைவர்களால் தெளிவான முடிவெடுக்க முடியவில்லை. இது முடிந்து சில வாரங்களில் ஜெர்மனி டென்மார்க் மற்றும் நார்வே நாடுகளைத் தாக்கியது. ஏப்ரல் 9, 1940ல் தொடங்கிய ஜெர்மனியின் நார்வே படையெடுப்பை எதிர்கொள்ள நேசநாட்டுப் படைகள் நார்வேக்கு சென்றன. ஆனால் அவற்றால் ஜெர்மானியப் படைகளை முறியடிக்க இயலவில்லை. இந்தச் சண்டை நடந்து கொண்டிருக்கும் போதே மே 10 அன்று ஜெர்மனி மேற்கு போர்முனையில் பெல்ஜியம், நெதர்லாந்து, லக்சம்பர்க் மற்றும் பிரான்சின் மீது தாக்குதல் தொடுத்தது. ஜூன் மாத இறுதிக்குள் மேற்குறிப்பிட்ட அனைத்து நாடுகளும் நாசி போர்எந்திரத்தின் வலிமையைச் சமாளிக்க முடியாமல் சரணடைந்தன.\n\nSection::::பெயர் விளக்கம்.\nஇவ்வாறு செப்டம்பர் 1939 முதல் மே 1940 வரை ஐரோப்பாவில் பல இடங்களில் போர்கள் நடந்து கொண்டிருந்தாலும், முக்கியமான மையப் பிரதேசங்களில் இரு தரப்புகளும் பெரிய சண்டைகளில் ஈடுபடவில்லை. இதனால் அனைத்து நாடுகளின் ஊடகங்களும் இந்த மந்தநிலையைக் கேலி செய்ய பல பெயர்களை இதற்குச் சூட்டின. “போலிப் போர்” என்ற பெயரைத் தவிர ”மங்கியஒளிப் போர்” (சர்ச்சில் வைத்த பெயர்), “அமர்ந்த நிலைப் போர்” (\"சிட்ஸ்கிரெய்க்\", ஜெர்மானிய ஊடகங்கள் வைத்த பெயர்), ”போரடிக்கும் போர்” (போயர் போரை வைத்து கேலி செய்ய), “விசித்திரப் போர்” (போலந்திலும் பிரான்சிலும் வைத்த பெயர்) என பல்வேறு பெயர்கள் இக்கட்டத்துக்கு வழங்கப்பட்டன.\n\n"}
{"id": "255553", "url": "https://ta.wikipedia.org/wiki?curid=255553", "title": "காச்சிகுடா தொடருந்து நிலையம்", "text": "காச்சிகுடா தொடருந்து நிலையம்\n\nகாச்சிகுடா தொடருந்து நிலையம், இந்தியாவின் தெலுங்கானா மாநிலத்திலுள்ள ஐதராபாத்தில் உள்ளது. \n"}
{"id": "255556", "url": "https://ta.wikipedia.org/wiki?curid=255556", "title": "ஹேலியின் வால்வெள்ளி", "text": "ஹேலியின் வால்வெள்ளி\n\nஹேலியின் வால்வெள்ளி அல்லது ஹேலியின் வால்மீன் (\"Halley's Comet\"; / ), என்பது 75 முதல் 76 ஆண்டுகளுக்கொரு முறை பூமியை அண்மிக்கும் ஒரு வால்வெள்ளி ஆகும். இது அதிகாரபூர்வமாக 1P/ஹேலி என அழைக்கப்படுகிறது. பூமியில் தோன்றும் வால்வெள்ளிகளில் இது மிகவும் பிரபல்யமானது. ஒவ்வோரு நூற்றாண்டிலும் வானில் பல வால்வெள்ளிகள் தோன்றி மறைந்தாலும் ஹேலி குறுகிய நேரத்துக்கு தெளிவாகக் சாதாரண கண்களுக்குத் தெரியக்கூடியதாகும். ஹேலியின் வால்வெள்ளி சூரியக் குடும்பத்துக்குள் கடைசித் தடவையாக பெப்ரவரி 9, 1986 இல் வந்து போனது. அடுத்த தடவை இது 2061 இன் நடுப்பகுதியில் தோன்றும் என எதிர்பார்க்கப்படுகிறது. ஹேலியின் வால்வெள்ளி மட்டுமே புவியில் கண்ணல் பார்க்க கூடிய குறும்பருவ வால்வெள்ளியாகும் இதுமட்டுமே ஒரு வாழ்நாளில் இருதடவை காணமுடிந்த வால்வெள்ளியும் ஆகும்.. ஃஆல்லே முன்பு 1986இல் சூரியக் குடும்பத்துக்குள் பார்க்கப்பட்டது. அது மீண்டும் 2061ஆம் ஆண்டின் நடுவில் தோன்றும்.\n\nஹேலியின் வால்வெள்ளி சூரியக் குடும்பத்துக்குள் வருவதை வானியலாளர்கள் கிமு240 முதலே கண்டிருக்கிறார்கள். சீனரும் பாபிலோனியரும் இடைக்கால ஐரோப்பியரும் இவ்வால்வெள்ளியின் தோற்றங்களைப் பற்றிப் பதிவு செய்துள்ளனர். என்றாலும் அவர்கள் காண்பது ஒரே வான்பொருள் என்பதை அறிந்திலர் என்பதே உண்மையாகும். இங்கிலாந்தின் வானியல் ஆய்வாளர் எட்மண்ட் ஹேலி என்பவர் இதனை முதன் முதலில் 1682 இல் கண்டறிந்தார். 1337 முதல் 1698 வரை தோன்றிய வால்மீன்களின் அட்டவணையை ஹேலி தயாரித்தார். 1531 இல் \"பெட்ரஸ் அப்பியானஸ்\" என்பவரினால் அவதானிக்கப்பட்ட வால்வெள்ளி, பின்னர் 1607 இல் கெப்லரினால் கண்டறியப்பட்ட வால்வெள்ளி, மற்றும் 1631 இல் தான் கண்டுபிடித்த வால்வெள்ளி மூன்றும் ஒன்றே என ஹேலி கருதினார். 1705 இல் அவர் வெளியிட்ட கட்டுரை ஒன்றில் 1682 இல் தோன்றிய வால்மீனே 76 ஆண்டுகளுக்குப் பின் 1758 இல் மீண்டும் தோன்றும் எனக் கூறினார். அதன்படி இவ்வால்வெள்ளி டிசம்பர் 25, 1758 இல் ஜொகான் பாலிட்ச் என்னும் ஜெர்மனியரால் கண்டுபிடிக்கப்பட்டது.\n\nஇது 1986இல் தன் பருவமுறையில் தோன்றியபோது, விண்கலத்தால் விரிவாக நோக்கப்பட்ட முதல் வால்வெள்ளி இதுவே. இது வால்வெள்ளியின் உட்கருப்பகுதிக் கட்டமைப்பு, வால்வெள்ளி இயங்கமைவு, அதன் வால் உருவாக்கம் பற்றிய முதல் நோக்கீட்டுத் தரவுகளை வெளிப்படுத்தியது. வால்வெள்ளியின் கட்டமைப்பைப் பற்றிய நெடுநாளைய கருதுகோள்களை இவை உண்மையாக்கின. குறிப்பாக ஃபிரெட் விப்பிளின் \"தூசுப் பனிபந்து\" படிமத்தை உறுதிப்படுத்தின. இப்படிமம் ஃஆல்லே வால்வெள்ளி நீர், கரியமில வளிமம், அம்மோனியா, அண்ட்த் தூசுகள்]] போன்ற ஆவியாகிகளையும் ஆவியாகும் பனிக்கட்டிகளையும் கொண்டிருக்கும் எனச் சரியாகவே முன்கணித்தது. விண்கலத் தரவுகள் சீர்திருத்திய துல்லியமான வால்வெள்ளி பற்றிய எண்ணக்கருக்களை மீட்டக்கம் செய்தது; இப்போது வால்வெள்ளியின் மேற்பரப்பு தூசுகளாலும் ஒருசிறு பகுதியே பனிக்கட்டியாலும் ஆனது என்பது தெட்டத் தெளிவாகப் புரிந்துகொள்ளபட்டுள்ளது.\n\n\"ஆண்டோர் எழுபதைந்தினில் ஒரு முறை மண்ணே அணுகும் வால்மீனைத் தினையின் மீது பனை நின்றாங்கு மணிச் சிறு மீன் மிசை வளர்வால் ஒளிவரக் கீழ்த்திசை வெள்ளியைக் கேண்மை கொண்டிலகு தூமகேதுச் சுடரே வாரய்!\" என்று 1910-இல் ஹேலியின் வால்வெள்ளியைப் பாடியிருக்கிறார் மகாகவி பாரதியார்.\n\n\n"}
{"id": "255561", "url": "https://ta.wikipedia.org/wiki?curid=255561", "title": "தமிழில் சிறந்த மொழிபெயர்ப்பாளருக்கான சாகித்திய அகாதமி விருது", "text": "தமிழில் சிறந்த மொழிபெயர்ப்பாளருக்கான சாகித்திய அகாதமி விருது\n\nதமிழில் சிறந்த மொழி பெயர்ப்பாளருக்கான சாகித்திய அகாதமி விருது என்பது இந்திய மொழிகளில் இருந்து தமிழுக்கு மொழிபெயர்ப்புச் செய்யப்பட்ட சிறந்த ஒரு படைப்புக்கு வழங்கப்படும் விருது ஆகும். 1989 ஆண்டு முதல் ஆண்டு தோறும் இந்த விருது சாகித்திய அகாதமியால் வழங்கப்படுகிறது. 2009 இல் இருந்து 50,000 இந்திய ரூபாய் பணப் பரிசினையும் இந்த விருது கொண்டுள்ளது.\n\n\n"}
{"id": "255568", "url": "https://ta.wikipedia.org/wiki?curid=255568", "title": "ஸ்டெயினர் உள்நீள்வட்டம்", "text": "ஸ்டெயினர் உள்நீள்வட்டம்\n\nவடிவவியலில் ஒரு முக்கோணத்தின் ஸ்டெயினர் உள்நீள்வட்டம் (\"Steiner inellipse\"), என்பது அம்முக்கோணத்தினுள் முக்கோணத்தின் பக்கங்களை, அவற்றின் நடுப்புள்ளிகளில் தொட்டவாறு வரையப்படும் தனித்த நீள்வட்டமாகும். இந்நீள்வட்டமானது, நடுப்புள்ளி உள்நீள்வட்டம் அல்லது நடுப்புள்ளி நீள்வட்டம் என்றும் அழைக்கப்படும். இந்நீள்வட்டம் ஒரு உட்கூம்புவெட்டாகும்.\n\nஉள்வட்டமும், மான்டார்ட் உள்நீள்வட்டமும் முக்கோணத்தின் உட்கூம்புவெட்டுகள். ஆனால் சமபக்க முக்கோணங்களைத் தவிர ஏனைய முக்கோணங்களில் இவற்றின் தொடுபுள்ளிகள் முக்கோணத்தின் பக்கங்களின் நடுப்புள்ளிகள் அல்ல. ஸ்டெயினர் நீள்வட்டத்தின் தனித்தன்மையை கணிதவியலாளர் கல்மான் நிறுவியுள்ளார்.\n\nமுக்கோணத்தின் வெளிப்புறமாக அதன் உச்சிகளின் வழியே செல்லுமாறு வரைப்படும் தனித்த நீள்வட்டம் ஸ்டெயினர் சுற்றுநீள்வட்டமாகும். வெளிநீள்வட்டத்தின் மையமானது முக்கோணத்தின் நடுக்கோட்டுச்சந்தியாக இருக்கும்..\n\nSection::::முந்நேரியல் சமன்பாடு.\n\"a, b, c\" பக்க நீளங்கள் கொண்ட முக்கோணத்தின் முந்நேரியல் சமன்பாடு:\n\nSection::::பண்புகள்.\nஒரு முக்கோணத்தின் நடுக்கோட்டுச்சந்தியே அம்முக்கோணத்தின் ஸ்டெயினர் உள்நீள்வட்டத்தின் மையமாக இருக்கும். ஸ்டெயினர் உள்நீள்வட்டம் மட்டுமே அம்முக்கோணத்தின் நடுக்கோட்டுச்சந்தியை மையமாகக் கொண்ட ஒரேயொரு உள்நீள்வட்டமாக இருக்கும். \n\nஒரு முக்கோணத்தின் உள்நீள்வட்டங்களிலேயே அதிகபட்சப் பரப்பளவு கொண்டது ஸ்டெயினர் நீள்வட்டமாகும். அதன் பரப்பளவு முக்கோணத்தின் பரப்பளவைப்போல formula_2 மடங்காகும். . இப்பரப்பளவானது ஸ்டெயினர் வெளிநீள்வட்டத்தின் பரப்பளவில் நான்கில் ஒரு பங்காகும். \n\nஒரு முக்கோணத்தினுள் வரையப்படும் உள்நீள்வட்டங்களிலேயே முக்கோணத்தின் பக்கங்களை அவற்றின் நடுப்புள்ளிகளில் தொடுகின்ற உள்நீள்வட்டம் ஸ்டெயினர் உள்நீள்வட்டம் மட்டுமே. \n\nஒரு முக்கோணத்தின் ஸ்டெயினர் உள்நீள்வட்டம் அம்முக்கோணத்தின் நடுப்புள்ளி முக்கோணத்தின் ஸ்டெயினர் வெளிநீள்வட்டமாக இருக்கும்.\n\nமுக்கோணத்தின் பக்க நீளங்கள் \"a, b, c\" எனில் ஸ்டெயினர் உள்நீள்வட்டத்தின் அரை-நெட்டச்சு, அரைச்-சிற்றச்சின் நீளங்கள் முறையே:\n\nஇதில்,\n\nமுக்கோணத்தின் மூன்று உச்சிகளும் ஒரு முப்படிப் பல்லுறுப்புக்கோவையின் சிக்கலெண் தீர்வுகளாக இருந்தால், அம்முக்கோணத்தின் ஸ்டெயினர் உள்நீள்வட்டத்தின் குவியமானது அந்தப் பல்லுறுக்கோவையின் வகைக்கெழுப் பல்லுறுப்புக்கோவையின் தீர்வுகளாக இருக்கும்.\n\n\"G\", \"F\", \"F\" மூன்றும் முறையே முக்கோணத்தின் நடுக்கோட்டுச்சந்தி, முதல், இரண்டாவது பெர்மா புள்ளிகள் எனில்:\n\n∠\"F\"\"GF\" கோணத்தின் உட்கோண இருசமவெட்டியாக ஸ்டெயினர் உள்நீள்வட்டத்தின் நெட்டச்சு அமையும். ஸ்டெயினர் உள்நீள்வட்டத்தின் நெட்டச்சு, சிற்றச்சின் நீளங்கள் முக்கோணத்தின் நடுக்கோட்டுச்சந்திக்கும் இரு பெர்மா புள்ளிகளுக்கும் இடைப்பட்ட தூரங்களின் கூடுதலாகவும் வித்தியாசமாகவும் இருக்கும்.\n\nஸ்டெயினர் உள்நீள்வட்டத்தின் இரு அச்சுகளும் முக்கோணத்தின் பக்கங்களைத் தொடுமாறு வரையப்பட்ட தனித்த பரவளையமான கீப்பெர்ட் பரவளையத்திற்குத் தொடுகோடுகளாகவும் முக்கோணத்தின் ஆய்லர் கோடு அப்பரவளையத்தின் இயக்குவரையாகவும் அமைகின்றன.\n\n\"ABC\" முக்கோணத்தினுள் வரையப்பட்ட ஏதேனுமொரு உள்நீள்வட்டத்தின் குவியங்கள் \"P\" , \"Q\" எனில்:\n\nSection::::பொதுமைப்படுத்தல்.\nமுக்கோணத்துக்குள் வரையப்படும் ஸ்டெயினர் உள்நீள்வட்டத்தை பலகோணங்களுக்கும் பொதுமைப்படுத்தலாம். சில பலகோணங்கள் (\"n\"-gons) அவற்றின் பக்கங்களின் நடுப்புள்ளிகளைத் தொடுமாறு வரையப்பட்ட உள்நீள்வட்டங்களைக் கொண்டுள்ளன. அந்த உள்நீள்வட்டங்களின் குவியங்கள் அப்பலகோணத்தின் உச்சிகளைத் தீர்வுகளாகக் கொண்ட பல்லுறுப்புக்கோவையின் வகைக்கெழுப் பல்லுறுப்புக்கோவையின் தீர்வுகளாக அமையும்.\n"}
{"id": "255582", "url": "https://ta.wikipedia.org/wiki?curid=255582", "title": "பாலசமுத்திரம் - வருவாய் கிராமம்", "text": "பாலசமுத்திரம் - வருவாய் கிராமம்\n\nSection::::அமைவிடம்.\nபழனியிலிருந்து தெற்கே சுமார் 3 கி.மீ.தூரத்தில் இக்கிராமத்தின் எல்லை தொடங்கி கோடைக்கானல் மலை அடிவாரம் வரையிலும் நீண்டு அமைந்து உள்ளது. கடல் மட்டத்திலிருந்து 586 மீட்டர் உயரத்தில் உள்ளது. \n\nSection::::அணைக்கட்டு.\nஇக்கிராமத்தின் தென்கிழக்கில் சுமார் 4 கி.மீ தூரத்தில் கோடைக்கானல் மலை வடமேற்கு பகுதிகளில் உற்பத்தியாகி வரும் பாலாறு, பொருந்தலாறு]] என்ற இரு ஆறுகளின் குறுக்கே கட்டப்பட்டுள்ள பாலாறு-பொருந்தலாறு அணை உள்ளது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 12,281 மக்கள் இங்கு வசிக்கின்றார்கள். இவர்களில் 51% ஆண்கள், 49% பெண்கள் ஆவார்கள். பாலசமுத்திரம் மக்களின் சராசரி கல்வியறிவு 53% ஆகும், இதில் ஆண்களின் கல்வியறிவு 63%, பெண்களின் கல்வியறிவு 42% ஆகும். இது இந்திய தேசிய சராசரி கல்வியறிவான 59.5% விட குறைந்ததே. பாலசமுத்திரம் மக்கள் தொகையில் 10% ஆறு வயதுக்குட்பட்டோர் ஆவார்கள்.\n\nSection::::முக்கிய பயிர்.\nஇக்கிராமம் வரதமாநதி அணையின் நீர்வள ஆதாரம் முழுவதும் கொண்டு நெல், கரும்பு, தென்னை, பழத் தோட்டங்களுடன், காய்கறிகளும் அதிகமாக பயிரிடப்படுகிறது. \n\n\n"}
{"id": "255593", "url": "https://ta.wikipedia.org/wiki?curid=255593", "title": "பிருந்தாவன் அதிவிரைவு தொடர்வண்டி", "text": "பிருந்தாவன் அதிவிரைவு தொடர்வண்டி\n\nபிருந்தாவன் அதிவிரைவு தொடர்வண்டி (Brindavan Express), எண்:12639/12640 என்பது பெங்களூரு - சென்னை இடையே தினசரி இயக்கப்படும் தொடர்வண்டியாகும். சென்னை மத்திய தொடர்வண்டி நிலையதில் காலை 07:05 ற்கு புறப்படும் இது நண்பகல் 02:00 மணிக்கு பெங்களூரு வந்தடையும். மீண்டும் நண்பகல் 03:00 மணிக்கு பெங்களூரில் இருந்து புறப்பட்டு , இரவு 09:05 ற்கு சென்னை வந்தடையும்.\n\nSection::::வரலாறு.\n1964ஆம் ஆண்டு தென்னக ரயில்வேயால் முதல் முதலாக இரு மாநிலங்களுக்கிடையே இயக்கப்பட்ட தொடர்வண்டியான இது, ஆரம்பத்தில் 7.5 மணி நேரம் பயணமாகவும் 360 கிலோமீட்டர் பயண தூரமாக கொண்டிருந்தது.\n\nSection::::நிறுத்தங்கள்.\nபிருந்தாவன் அதிவிரைவு தொடர்வண்டி அரக்கோணம், காட்பாடி, ஜோலார்பேட்டை, குப்பம் மற்றும் பங்காருபேட்டை ஆகிய ஐந்து முக்கிய தொடர்வண்டி நிலைய சந்திப்புகளை கடந்து செல்கிறது. அது மட்டுமன்றி பெரம்பூர், வாலாஜா ரோடு, ஆம்பூர், வாணியம்பாடி, கிருஷ்ணராஜபுரம் மற்றும் பெங்களுரு கண்டோன்மென்ட் ஆகிய நிலையங்களிலும் நின்று செல்கிறது.\n"}
{"id": "255594", "url": "https://ta.wikipedia.org/wiki?curid=255594", "title": "புதச்சு", "text": "புதச்சு\n\nSection::::அமைவிடம்.\nபழனியிலிருந்து [தெற்கே சுமார் 7 கி.மீ.தூரத்தில் பாலாறு-பொருந்தலாறு அணையிலிருந்து துவங்கி மேற்காக வரிந்த நிலப்பரப்பே இக்கிராமம். இக்கிராமம் கடல் மட்டத்திலிருந்து 446 மீட்டர் உயரத்தில் உள்ளது. புதச்சு கிராமத்திற்கு குடியிருப்புகளோ! மக்கள் தொகைக் கணக்கோ இல்லை.\n\nSection::::முக்கிய பயிர்.\nஇக்கிராமம் பாலாறு-பொருந்தலாறு அணையின் நீர்வள ஆதாரம் முழுவதும் கொண்டு நெல், கரும்பு, தென்னை, காய்கறிகளும் அதிகமாக பயிரிடப்படுகிறது. \n\n\n"}
{"id": "255595", "url": "https://ta.wikipedia.org/wiki?curid=255595", "title": "தாமரைக்குளம் (பழனி)", "text": "தாமரைக்குளம் (பழனி)\n\nSection::::அமைவிடம்.\nபழனியிலிருந்து உடுமலைப்பேட்டை (கொழுமம்-வழி) செல்லும் மாநில நெடுஞ்சாலையில் பழனியிலிருந்து தெற்கே சுமார் 11 கி.மீ.தூரத்தில் நெய்க்காரப்பட்டி வருவாய் கிராமத்தின் கிழக்கே 3 கி.மீ தொலைவில் அமைந்து உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, தாமரைக்குளம் கிராமத்தில் 260 வீடுகள் உள்ளது. இக்கிராமத்தில் 1068 பேர் வசிக்கின்றார்கள். பாலின விகிதம் 48.59 %. இதில் 519 பேர் ஆண்கள்; 549 பேர் பெண்கள்.இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255596", "url": "https://ta.wikipedia.org/wiki?curid=255596", "title": "பெரியம்மாபட்டி", "text": "பெரியம்மாபட்டி\n\nபெரியம்மாபட்டி (en:PERIAMMAPATTY) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பதாவது எண் கொண்ட வருவாய் கிராமம் (கிராம எண்:40) ஆகும். \nSection::::அமைவிடம்.\nபழனியிலிருந்து உடுமலைப்பேட்டை (கொழுமம்-வழி) செல்லும் மாநில நெடுஞ்சாலையில் பழனியிலிருந்து தெற்கே சுமார் 17 கி.மீ.தூரத்தில் நெய்க்காரப்பட்டி வருவாய் கிராமத்தின் கிழக்கே 5 கி.மீ தொலைவில் தொடங்கி கோடைக்கானல் மலை அடிவாரம் வரையிலும் நீண்டு அமைந்து உள்ளது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பெரியம்மாபட்டி கிராமத்தில் 1435 வீடுகள் உள்ளது. இக்கிராமத்தில் 5550 பேர் வசிக்கின்றார்கள். பாலின விகிதம் 54.12 %. இதில் 2816 பேர் ஆண்கள்; 2734 பேர் பெண்கள். இக்கிராமத்தில் ஆரம்பப் பள்ளி 7 உள்ளது.\n\nSection::::முக்கிய பயிர்.\nஇக்கிராமம் பாலாறு-பொருந்தலாறு அணையின் நீர்வள ஆதாரத்தின் ஒரு பகுதியாக இராஜ வாய்க்கால் முழுவதும் கொண்டு நெல், கரும்பு, தென்னை, காய்கறிகளும் அதிகமாக பயிரிடப்படுகிறது. \n\n\n"}
{"id": "255597", "url": "https://ta.wikipedia.org/wiki?curid=255597", "title": "இரவிமங்கலம்", "text": "இரவிமங்கலம்\n\nஇரவிமங்களம் (en:ERRAVIMANGALAM) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்தொன்றாவது எண் கொண்ட வருவாய் கிராமம் (கிராம எண்:41) ஆகும். \nSection::::அமைவிடம்.\nபழனியிலிருந்து உடுமலைப்பேட்டை (கொழுமம்-வழி) செல்லும் மாநில நெடுஞ்சாலையில் பழனியிலிருந்து தெற்கே சுமார் 9 கி.மீ.தூரத்தில் அ.கலையம்புத்தூர் வருவாய் கிராமத்தின் கிழக்கே 5 கி.மீ தொலைவில் தொடங்கி கோடைக்கானல் மலை அடிவாரம் வரையிலும் நீண்டு அமைந்து உள்ளது. கடல் மட்டத்திலிருந்து 523 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, இரவிமங்களம் கிராமத்தில் 107 வீடுகள் உள்ளது. இக்கிராமத்தில் 440 பேர் வசிக்கின்றார்கள். பாலின விகிதம் 53.40 %. இதில் 235 பேர் ஆண்கள்; 205 பேர் பெண்கள்.இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nஅதிக மேட்டுப் பகுதியானதால் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255598", "url": "https://ta.wikipedia.org/wiki?curid=255598", "title": "அ. கலையம்புத்தூர்", "text": "அ. கலையம்புத்தூர்\n\nஅ. கலையம்புத்தூர் (அக்ராஹரம் கலையம்புத்தூர்) (en:A.KALAYAMPUTHUR) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்திரெண்டாவது எண் கொண்ட வருவாய் கிராமம் (கிராம எண்: 42) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் தேசிய நெடுஞ்சாலையில் பழனியிலிருந்து மேற்கே சுமார் 4 கி.மீ.தூரத்தில் அமைந்து உள்ளது. கடல் மட்டத்திலிருந்து 473 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, அ.கலையம்புத்தூர் கிராமத்தில் 2570 வீடுகள் உள்ளது. இக்கிராமத்தில் 9859 பேர் வசிக்கின்றார்கள். பாலின விகிதம் 54.12 %. இதில் 4850 பேர் ஆண்கள்; 5000 பேர் பெண்கள். இக்கிராமத்தில் ஆரம்பப் பள்ளி 4ம், நடுநிலைப் பள்ளி 1ம், உயர்நிலைப்பள்ளி 1ம் உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255599", "url": "https://ta.wikipedia.org/wiki?curid=255599", "title": "பெரிய கலையம்புத்தூர்", "text": "பெரிய கலையம்புத்தூர்\n\nபெரியகலையம்புத்தூர் (en:PERIAKALAYAMPUTHUR) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி வருவாய் வட்டத்தின், நாற்பத்தி மூன்றாவது எண் கொண்ட வருவாய் கிராமம் (கிராம எண்:43) ஆகும். \nSection::::அமைவிடம்.\nபழனியிலிருந்து உடுமலைப்பேட்டை (கொழுமம்-வழி) செல்லும் மாநில நெடுஞ்சாலையில் பழனியிலிருந்து தெற்கே சுமார் 8 கி.மீ.தூரத்தில் நெய்க்காரப்பட்டி வருவாய் கிராமத்தின் கிழக்கே அமைந்து உள்ளது. கடல் மட்டத்திலிருந்து 516 மீட்டர் உயரத்தில் உள்ளது. பெரியகலையம்புத்தூர் கிராமத்திற்கு குடியிருப்புகளோ! மக்கள் தொகைக் கணக்கோ இல்லை.\n\nSection::::முக்கிய பயிர்.\nஇக்கிராமம் [பாலாறு-பொருந்தலாறு அணை]]யின் நீர்வள ஆதாரத்தின் ஒரு பகுதியைகொண்டு நெல், கரும்பு, தென்னை, பயிரிடப்படுகிறது. \n\n\n"}
{"id": "255604", "url": "https://ta.wikipedia.org/wiki?curid=255604", "title": "விழுப்புரம் சந்திப்பு தொடருந்து நிலையம்", "text": "விழுப்புரம் சந்திப்பு தொடருந்து நிலையம்\n\nவிழுப்புரம் சந்திப்பு தொடருந்து நிலையம் இந்தியாவின் தமிழ்நாட்டின் தென்னக இரயில்வேயின் முக்கியமான தொடருந்து நிலையமாகும், இது தமிழ்நாட்டின் தலைநகரான சென்னையையும், தென்தமிழகத்தினையும் இணைக்கும் மிகமுக்கியமான இணைப்பு நிலையமாக திகழ்கிறது. இது தென்னக இரயில்வேயின் ஐந்து முக்கியமான தொடருந்து நிலையங்களுள் ஒன்றாகவும், ('A Grade') நிலையமாகவும் திகழ்கிறது.\n\nSection::::அமைவிடமும், அமைப்பும்.\nவிழுப்புரம் சந்திப்பு தொடருந்து நிலையம் 20ஏக்கரில் அமைந்துள்ளது. இங்கு ஏழு நடைமேடைகள் உள்ளது, ஒவ்வொன்றும் 44மீட்டர் நிளத்தில் உள்ளது. இந்த ஏழு நடைமேடைகளையும் இரண்டு பாலங்கள் இணைக்கிறது. இது ஜிஎஸ்டி சாலை அருகில் அமைந்திருக்கிறது. \n\nவிழுப்புரம் சந்திப்பு தொடருந்து நிலையத்திலிருந்து, விழுப்புரம் பழைய பேருந்து நிலையம் 1 கிலோமீட்டர் தொலைவில் அமைந்துள்ளது, மேலும் 40 கிலோமீட்டர் தொலைவில் புதுச்சேரி வானூர்தி நிலையம் உள்ளது.\n\nSection::::இணைப்புகள்.\nவிழுப்புரம் சந்திப்பு தொடருந்து நிலையத்திலிருந்து 5 தொடருந்து இணைப்புகள் பிரிந்து செல்கின்றது.\n\n\nSection::::போக்குவரத்து.\nSection::::குறிப்பு.\nபின்வரும் இந்த தொடருந்து நிற்காமல் கடந்து செல்லும்\n\n"}
{"id": "255608", "url": "https://ta.wikipedia.org/wiki?curid=255608", "title": "பழனி வருவாய் கோட்டம்", "text": "பழனி வருவாய் கோட்டம்\n\nபழனி வருவாய் கோட்டம் தமிழ்நாட்டின் திண்டுக்கல் மாவட்டத்தில் உள்ள மூன்று வருவாய் கோட்டங்களில் ஒன்றாகும். இந்த கோட்டத்தின் தலைமையகமாக பழனி நகரம் உள்ளது. இந்த வருவாய் கோட்டத்தின் கீழ் மூன்று வருவாய் வட்டங்கள், 18 குறு(உள்)வட்டங்கள், உள்ளன. . இந்த வருவாய் கோட்டத்தின் கீழ் 182 வருவாய் கிராமங்கள் உள்ளது.\n\n"}
{"id": "255618", "url": "https://ta.wikipedia.org/wiki?curid=255618", "title": "வருவாய் வட்டம்", "text": "வருவாய் வட்டம்\n\nவருவாய் வட்டம் என்பது தமிழ்நாடு மாவட்டங்களில் வருவாய்த்துறையில் சில வருவாய் கிராமங்களை உள்ளடக்கி வருவாய் வட்டம் (\"REVENUE TALUK\") வட்ட அலுவலகம் (TALUK OFFICE) அமைக்கப்படுகின்றன. இவற்றின் தலைமை அலுவலராக வட்டாட்சியர் நியமிக்கப்படுகிறார்.\n\n\n\n\n\n"}
{"id": "255620", "url": "https://ta.wikipedia.org/wiki?curid=255620", "title": "ஜேம்சு எட்வார்டு கீலர்", "text": "ஜேம்சு எட்வார்டு கீலர்\n\nSection::::வாழ்க்கையும் தொழிலும்.\nகீலர் 1888 முதல் இலிக் வான்காணகத்தில் பணிபுரிந்தார். 1891இல் அலெகனி வான்காணகத்தில் இயக்குநராக அமர்ந்ததும் அங்கிருந்து விலகினார். பிறகு 1898இல் இலிக் வான்காணகத்துக்கு இயக்குநராக வந்தார். 1900க்குப் பிறகு நெடுநாட்கள் இல்லாமல் இதற்குள் இயற்கை எய்தினார். அலெகனி வான்காணகத்தில் உள்ள 31 அங்குல தொலைநோக்கி அடியில் அவரது உடல்நீறு ஒரு குடலையில் வைக்கப்பட்டுள்ளது.\n\nகீலர் ஜார்ஜ் ஃஏலுடன் இணைந்து வானியற்பியல் இதழைத் தொடங்கித் தொடர்ந்து நடத்தினார். அது இன்றும் மிகச் சிறந்த வானியல் இதழாக விளங்குகிறது.\n\nஅவரது தந்தையார் எஃப். வில்லியம் ஆவார்; தாயார் அன்னா நீத்தன் கீலர். அவர் 1891இல் மணம்புரிந்தார். இவர்களுக்கு இரு குழந்தைகள்.\n\nSection::::தகைமைகளும் பங்களிப்பும்.\nகீலருக்கு 1899இல் என்றி டிரேப்பர் பதக்கத்தை அமெரிக்கத் தேசிய அறிவியல் கல்விக்கழகம் தந்தது. இவர் 1900இல் பசிபிக் வானியல் கழகத்தின் தலைவராகத் தேர்ந்தெடுக்கப்பட்டார்.\n\nகீலரும் பிறரும் உடன்தொடர, 1880இல் அலெகனி வான்காணக இயக்குநர் சாமுவேல் பியர்பான்ட் இலாங்லே விட்னி மலையின் கொடுமுடிக்கு அறிவியல் தேட்டப்பணிக்காகச் சென்றார். இத்தேட்டத்தின் நோக்கம் சூரியக் கதிர்வீச்சு புவி வளிமண்டலத்தில் குத்துயரத்தைப் பொறுத்து எப்படி வேறுபட்டவிகிதத்தில் உட்கவரப்படுகிறது என, உயர், தாழ்மட்ட உட்கவர் மதிப்புகளை ஒப்பிட்டு, ஆய்தலே ஆகும். இந்தத் தேட்டத்தால் 14,240 அடி உயரத்தில் உள்ள விட்னி மலையின் ஒரு கொடுமுடி \"கீலர் ஊசி\" எனப் பெயரிடப்பட்டுள்ளது.\n\nசனிக் கோள் வளையங்களுக்கிடையில் உள்ள சந்து கீலர் சந்து எனவும் செவ்வாயில் உள்ள ஒரு மொத்தல் குழிவாய் கீலர் குழிவாய் எனவும் நிலாவில் உள்ள ஒரு குழிப்பள்ளம் கீலர் குழிப்பள்ளம் எனவும், ஒரு சிறுகோள் 2261 கீலர் எனவும் இவரது நினைவாகப் பெயரிடப்பட்டுள்ளன.\n\n"}
{"id": "255625", "url": "https://ta.wikipedia.org/wiki?curid=255625", "title": "மலேசிய துணைப் பிரதமர்", "text": "மலேசிய துணைப் பிரதமர்\n\nமலேசியத் துணைப் பிரதமர் (\"Deputy Prime Minister of Malaysia\", ) என்பது மலேசியாவில் இரண்டாவது மிகப்பெரிய அரசியல் பதவியாகும். 1957ல் உருவாக்கப்பட்ட இப்பத்தவியில் இதுவரை 10 துணைப்பிரதமர்கள் பதவி வகித்துள்ளனர். முதல் பிரதமராக பதவி வகித்த துங்கு அப்துல் ரகுமான் இப்பதவியை உருவாக்கினார்.\n\nதற்போதைய துணைப் பிரதமராக அகமது ஸாயித் ஹமீட் ஜூலை 28,2015 அன்று பதவி ஏற்றுக் கொண்டார்.\n\nSection::::அதிகாரப்பூர்வ இருப்பிடம்.\nதுணைப் பிரதமரின் அதிகாரப்பூர்வ இருப்பிடம் புத்ரஜயாவில் உள்ள சிறி சதாரியாவில் உள்ளது. முன்பு செரி தாமனில் இருந்தது.\n"}
{"id": "255630", "url": "https://ta.wikipedia.org/wiki?curid=255630", "title": "மலேசியாவில் உள்ள தூதரகங்களின் பட்டியல்", "text": "மலேசியாவில் உள்ள தூதரகங்களின் பட்டியல்\n\nமலேசியாவில் உள்ள தூதரங்களின் பட்டியல், தற்போது தலைநகர் கோலாலம்பூரில் 95 தூதரங்கள் உள்ளன. மற்ற நகரங்களிலும் தூதரங்கள் உள்ளன. \n\nSection::::தூதரகங்கள்.\nகோலாலம்பூர்\n\n\n\n\n\n\n"}
{"id": "255631", "url": "https://ta.wikipedia.org/wiki?curid=255631", "title": "இருகுளோரோபுளோரோமீத்தேன்", "text": "இருகுளோரோபுளோரோமீத்தேன்\n\nஇருகுளோரோபுளோரோமீத்தேன் (\"dichlorofluoromethane\"), பிரியான் 21 (\"Freon 21\") அல்லது ஆர் 21 (\"R 21\") என்பது ஒரு கலப்பு ஆலோமீத்தேன் சேர்மம் அல்லது ஐதரோகுளோரோபுளோரோகார்பன் ஆகும். இச்சேர்மம் நிறமற்றதாகவும் மணமற்றதாகவும் காணப்படுகிறது. 178.5 °செ (451.7 கெ) வெப்பநிலை, மற்றும் 5.17 மெகாபாஸ்கல் (51.7 பார்) அழுத்தம் என்பது இதன் மாறுநிலைப் புள்ளி மதிப்பு ஆகும். 5 கெ முதல் 105 கெ வரையிலான வெப்பநிலையில் இது ஒருநிலையாக Pbca புறவெளித் தொகுதியில் இருக்கிறது.\n\nSection::::பயன்கள்.\nஇருகுளோரோபுளோரோமீத்தேன் உந்துபொருளாகவும் குளிர்பதனூட்டியாகவும் பயன்படுத்தப்படுகிறது. ஓசோன் குறைக்கும் உள்ளாற்றல் காரணமாக விரைவில் இச்சேர்மம் வெளியேற்றப்படுகிறது. இதனுடைய ஓசோன் குறைக்கும் உள்ளாற்றல் மதிப்பு 0.04 ஆகும். இருகுளோரோபுளோரோமீத்தேன் உற்பத்தியும் பயன்பாடும் 2004 ஆம் ஆண்டு முதல் 1989 இல் இருந்த அளவைக்காட்டிலும் 15 சதவீதம் அளவிற்கு வெகுவாகக் குறைக்கப்பட்டு வருகிறது. 2015 ஆம் ஆண்டிற்குள் இதன் உற்பத்தியும் பயன்பாடும் முற்றிலுமாக நீக்கப்படும் என்பது மொண்ட்ரியால் உடன்படிக்கையாகும்.\n\n"}
{"id": "255641", "url": "https://ta.wikipedia.org/wiki?curid=255641", "title": "இல்டன் மெக்சிக்கோ சிட்டி ரெபோர்மா", "text": "இல்டன் மெக்சிக்கோ சிட்டி ரெபோர்மா\n\nஇல்டன் மெக்சிக்கோ சிட்டி ரெபோர்மா என்பது மெக்சிகோ நகரத்தில் அமைந்துள்ள ஐந்து நட்சத்திர உணவகத்துடன் கூடிய தங்குவிடுதியாகும். இல்டன் விடுதிகளின் வரிசையில் ஒன்றான இது, அவ்னிடா யுவாரசுவின் மையப்பகுதியிலும், இடால்கோ மெட்ரோ நிலையத்தின் அருகாமையில் அமைந்துள்ளது.\n\n1985-ம் ஆண்டு ஆரம்பிக்கப்பட்ட இவ்விடுதி, ஆரம்பகாலம் முதல் வியாபார மக்களிடம் பிரபலமாகவே உள்ளது. இவ்விடுதியில் 457 படுக்கயறைகளும், மெக்சிகன் ஈட்டரி எல் கார்டெனல் உள்ளிட்ட பல உணவு விடுதிகளும் உள்ளது. இங்கு விக்கிமேனியா 2015 நடைபெற்றது குறிப்பிடத்தக்கது. \n"}
{"id": "255643", "url": "https://ta.wikipedia.org/wiki?curid=255643", "title": "சிறுபான்மையினர் நலத்துறை அமைச்சகம் (இந்தியா)", "text": "சிறுபான்மையினர் நலத்துறை அமைச்சகம் (இந்தியா)\n\nசிறுபான்மையினர் நலத்துறை அமைச்சகம் (இந்தியா) அல்லது சிறுபான்மையினர் விவகாரத் துறை அமைச்சகம் (Minstry of Minority Affairs), இந்திய அரசால் 2006ல் ஏற்படுத்தப்பட்ட அமைச்சகம் ஆகும். இந்த அமைச்சகமே சிறுபான்மை மக்களின் நலன்களை காக்கும் இந்திய அரசின் உச்சகட்ட அமைப்பாகும். இந்திய சிறுபான்மையினருள் இசுலாமியர், சீக்கியர், கிறித்தவர், பௌத்தர், பார்சி மற்றும் சமணர் ஆகியோரும் அடக்கம் \n\n\n\n\n"}
{"id": "255656", "url": "https://ta.wikipedia.org/wiki?curid=255656", "title": "பேரிஜம் ஏரி", "text": "பேரிஜம் ஏரி\n\nபேரிஜம் ஏரி (Berijam Lake), தமிழ்நாட்டின், கொடைக்கானல், மோயர்முனைப் பகுதியிலிருந்து 18 கி.மீட்டர் தூரத்தில் அமைந்துள்ளது. 24 கிலோ மீட்டர் சுற்றளவு கொண்ட பேரிஜம் ஏரியின் தண்ணீர், தேனி மாவட்டம், பெரியகுளம் மக்களின் குடிநீராகப் பயன்படுகிறது. பேரிஜம் ஏரி ஆசியாவிலேயே மிகப்பெரிய நன்னீர் ஏரியில் 2ஆவது இடத்தை பெற்றுள்ளது. பேரிஜம் செல்லும் வழியில் உள்ள \"மதிக்கெட்டான் சோலை\"யில், வனத்துறையின் அனுமதியுடன் மலையேறும் பயிற்சி அளிக்கப்படுகிறது. இப்பகுதி அதிகமான மூலிகைச் செடிகளும், சிறுத்தை, செந்நாய், காட்டு மாடு, மலைப் பன்றி, மான், காட்டுக் கோழி போன்ற காட்டு உயிரினங்களும் கொண்டது. \nSection::::போக்குவரத்து வசதிகள்.\nகொடைக்கானல், மோயர் பாயிண்டிலிருந்து பாம்பார்புரம் கூட்டு வன மேலாண்மை குழு சார்பில் சுற்றுலா பேருந்து இயக்கப்படுகிறது. \nதனியார் வாகனங்களுக்கு, கொடைக்கானல் வன அலுவலகத்தில் செவ்வாய்க்கிழமை தவிர அனைத்து நாள்களிலும் காலை 8.30 முதல் 9 மணி வரை முப்பது நிமிடங்கள் மட்டும் அனுமதி வழங்கப்படுகிறது.\n\n\n"}
{"id": "255657", "url": "https://ta.wikipedia.org/wiki?curid=255657", "title": "திற நூலகம்", "text": "திற நூலகம்\n\nதிறந்த வெளி நூலகம் (Open Library) என்பது \"பதிப்பிக்கப்பட்ட ஒவ்வொரு நூலுக்கும் ஒவ்வொரு வலைப்பக்கத்தை\" உருவாக்கும் நோக்குடன் செயல்படும் இணையத் திட்டம் ஆகும். இதனை ஏரன் சுவோற்சு, புரூசுட்டர் கேல் மற்றும் பலர் தொடங்கினர். இது ஒரு இணைய ஆவணகத் திட்டம் ஆகும். இத்திட்டத்துக்கான ஒரு பகுதி நிதியை கலிப்போர்னியா அரசு நூலகமும் கேல்/ஆசுட்டின் அறக்கட்டளையும் வழங்கியுள்ளன. \n\nஇத்திட்டம் பல்வேறு பொதுக்கள நூல்களையும் தற்போது அச்சில் இல்லாத நூல்களையும் இணையத்தில் படிக்கும் வசதியைத் தருகிறது.\n\n"}
{"id": "255661", "url": "https://ta.wikipedia.org/wiki?curid=255661", "title": "பல்மினிக் அமிலம்", "text": "பல்மினிக் அமிலம்\n\nபல்மினிக் அமிலம் (Fulminic acid ) என்பது HCNO என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். எட்வார்டு சார்லசு ஓவார்டு என்பவர் 1800 ஆம் ஆண்டில் இதனுடைய முதலாவது வெள்ளி உப்பைக் கண்டறிந்தார். பின்னர் 1824 ஆம் ஆண்டில் வோன் இலைபிக் இதைப்பற்றிய ஆய்வுகளை மேற்கொண்டார். கரிம வேதியியல் அமிலமான பல்மினிக் அமிலம் சமசயனிக் அமிலத்தினுடைய ஒரு மாற்றியன் ஆகும். ஓராண்டிற்குப் பின்னர் இதனுடைய வெள்ளி உப்பை பிரெடரிக் வோலர் கண்டறிந்தார். 1966 ஆம் ஆண்டில்தான் தனி பல்மினிக் அமிலம் தனித்துப் பிரிக்கப்பட்டது.\n\nபல்மினிக் அமிலமும் இதனுடைய பல்மினேட்டு உப்புகளும், உதாரணமாக பாதரச பல்மினேட்டு மிகவும் அபாயகரமான சேர்மங்களாகும். பெரும்பாலும் மற்ற வெடிபொருட்களை வெடிக்கத் தூண்டும் தொடக்கநிலை வெடிபொருள்களாக இவை பயன்படுத்தப்படுகின்றன. பல்மினிக் அமிலத்தின் ஆவியும் மிகுந்த நச்சுத்தன்மை மிக்கது ஆகும்.\n\n"}
{"id": "255668", "url": "https://ta.wikipedia.org/wiki?curid=255668", "title": "ஸ்டெயினர் நீள்வட்டம்", "text": "ஸ்டெயினர் நீள்வட்டம்\n\nவடிவவியலில் ஒரு முக்கோணத்தின் ஸ்டெயினர் நீள்வட்டம் அல்லது ஸ்டெயினர் சுற்றுநீள்வட்டம் (\"Steiner ellipse\", \"Steiner circumellipse\") என்பது அம்முக்கோணத்தின் உச்சிப்புள்ளிகள் வழியே வரையப்படும் தனித்த நீள்வட்டமாகும். இது முக்கோணத்தின் வெளிப்புறத்தில் அமைகிறது. இந்நீள்வட்டம் ஒரு சுற்றுக்கூம்புவெட்டாகும். இதன் மையம் முக்கோணத்தின் நடுக்கோட்டுச்சந்தியுடன் ஒன்றுபடும். ஒரு முக்கோணத்தின் சுற்றுவட்டமும் அம்முக்கோணத்திற்கு ஒரு சுற்றுக்கூம்பு வெட்டாகும். ஆனால் சமபக்க முக்கோணம் தவிர்த்த பிற முக்கோணங்களுக்கு சுற்றுவட்டத்தின் மையம் முக்கோணத்தின் நடுக்கோட்டுச்சந்தியில் அமைவதில்லை.\n\nஸ்டெயினர் நீள்வட்டத்தின் பரப்பளவு முக்கோணத்தின் பரப்பளவைப்போல formula_1 மடங்காகும். எனவே ஸ்டெயினர் நீள்வட்டத்தின் பரப்பளவு ஸ்டெயினர் உள்நீள்வட்டத்தின் பரப்பளவைப்போல நான்கு மடங்காக உள்ளது. முக்கோணத்தின் சுற்றுநீள்வட்டங்களிலேயே ஸ்டெயினர் நீள்வட்டம்தான் குறைந்தபட்ச பரப்பளவு கொண்டதாகும்.\n\nSection::::முந்நேரியல் சமன்பாடு.\nஸ்டெயினர் நீள்வட்டத்தின் முந்நேரியல் சமன்பாடு:\n\nSection::::அச்சுக்களும் குவியங்களும்.\nஸ்டெயினர் நீள்வட்டத்தின் அரைநெட்டச்சு, அரைச்சிற்றச்சு நீளங்கள்:\n\nஸ்டெயினர் நீள்வட்டத்தின் குவிய நீளம்:\n\nஇதில், formula_5\n\nஇந்நீள்வட்டத்தின் குவியங்கள் ”பைக்கார்ட் புள்ளிகள்” (\"Bickart points\") என அழைக்கப்படுகின்றன.\n"}
{"id": "255670", "url": "https://ta.wikipedia.org/wiki?curid=255670", "title": "விவசாயத் துறை அமைச்சகம் (இந்தியா)", "text": "விவசாயத் துறை அமைச்சகம் (இந்தியா)\n\nவிவசாயத் துறை அமைச்சகம் அல்லது வேளாண்மைத் துறை அமைச்சகம் (\"Ministry of Agriculture,India\") இந்திய அமைச்சகங்களில் ஒன்றாகும். இந்தியாவின் விவசாய வளர்ச்சி மற்றும் மேம்பாட்டிற்கு இன்றியமையாத விதிமுறைகள், ஒழுங்குமுறைகள் மற்றும் சட்டதிட்டங்கள் வடிவமைப்பது இந்த அமைச்சின் பொறுப்பு. இந்த அமைச்சகத்தின் மூன்று முக்கிய நோக்கங்கள் விவசாயம், உணவு உற்பத்தி மற்றும் பதனம் செய்தல், கூட்டுறவு ஆகியன ஆகும்.\n\nஇந்தியாவின் முக்கிய வாழ்வாதரம் விவசாயத்தினை அடிப்படையாக கொண்டுள்ளது. 2009-10ல் இந்தியாவின் 52.1% மக்கள் நேரடியாகவோ அல்லது மறைமுகமாகவோ விவசாயத்தினையே சார்ந்துள்ளனர். விவசாயமே தொழிற்சாலைகளுக்குத் தேவையான மூலப்பொருள்களை வழங்கவும் செய்கின்றது. இந்தியாவில் வேளாண்மை என்பது அதிகரித்துவரும் மக்கள்தொகைக்கு தகுந்தவாறு உணவு உற்பத்தியை அதிகரித்து விளைபொருள் தட்டுப்பாட்டினைக் கட்டுப்படுத்துவதாகும்.\n\nSection::::வரலாறு.\n1871 சூன்-ல் வருவாய், விவசாயம் மற்றும் வர்த்தக இலாகா உருவாக்கப்பட்டது. இது இந்தியாவின் விவசாயம் சம்பந்தப்பட்ட விவகாரங்களை கையாண்டது. அதற்கு முன்னர் விவசாய விவகாரங்கள் உள்துறை அமைச்சகத்தின் கட்டுப்பாட்டின் கீழ் இருந்துவந்தது.\n\n1881ல் பஞ்சக் கட்டுப்பாடு ஆணயத்தின் (Famine Commission) அறிவுறுத்தலின்படி, வருவாய் மற்றும் விவசாயத்துறை (Department of Revenue and Agriculture) ஏற்படுத்தப்பட்டது, பின்னர் 1923ல் பொருளாதாரம் மற்றும் திறன்மேம்பாட்டின் மேம்படுத்தும் நோக்கத்திற்காக கல்வி, சுகாதாரம், விவசாயம், வருவாய் ஆகியன ஒரே துறையின் (Department of Education, Health and Lands) கீழ் வந்தது.\n\nவிடுதலைக்குப் பின்பு 1947 முதல், விவசாய இலாகா விவசாயத் துறை அமைச்சகமாக மாற்றப்பட்டது.\n\nவிடுதலைக்குப் பின்னரும் இந்த அமைச்சகம் காலச் சூழ்நிலைகளுக்கேற்ப பல்வேறு மாறுபாடுகளை சந்த்தித்தவண்ணம் உள்ளது. ஊரக வளர்ச்சித் துறை, இராசயனத் துறை அமைச்சகம், சுற்றுச்சுழல் மற்றும் வன அமைச்சகம், உணவு பதப்படுத்தும் துறை அமைச்சம் எனப் பல்வேறு அமைச்சகங்கள் விவசாயத் துறையிலிருந்து பிரிக்கப்பட்டது.\n\nSection::::புள்ளிவிவரம் & அறிக்கை.\nவிவசாயத் துறை அமைச்சகம் ஒவ்வொரு ஆண்டும் \"விவசாயத்துறையின் புள்ளிவிவரங்கள் ஒரு பார்வை \" என்ற ஆண்டறிக்கையை சமர்ப்பிக்கின்றது. இது இந்தியாவின் பகுதிவாரியாகாவும், பயிர்களின்வாரியாகவும் விவசாயம் சம்பந்தப்பட்ட விவரங்களையும், கிராமப்புற பொருளாதாரக் காரணிகளான கடன் போன்றவற்றையும் தெளிவாகக் கூறுகின்றது.\n\nSection::::அமைப்பும் துறைகளும்.\nவிவசாயத் துறை அமைச்சகம் மூன்று முக்கிய துறைகளைக் கொண்டுள்ளது.\n\n\nவிவசாயிகளின் கூட்டுறவு திட்டங்களை மேற்கொள்வது போன்ற பணிகளை மேற்கொள்கிறது. இத்துறையானது விவசாயப் பணி முறை (Agriculture MMP) திட்டம் மூலம் விவசாய இ-ஆளுமை திட்டங்களை மேற்கொள்கிறது.\n\n\nஇது விவசாய அடிப்படை மற்றும் செயல்ஆராய்ச்சி, தொழில்நுட்ப அபிவிருத்தி மற்றும் நாடு முழுவதுமுள்ள பல்வேறு விவசாய நிறுவனங்களை இணைக்கிறது. கூடுதலாக இதுவே இந்திய விவசாய ஆராய்ச்சி மன்றத்தை (ICAR) நிர்வகிக்கிறது.\n\n\nஇதன் முக்கிய பொறுப்பு கால்நடைகள், மீன்களின் உற்பத்தியைப் பெருக்குவதாகும்.\n\nமூன்று இலாகாக்களின் செயலகங்களும் விவசாய அமைச்சகத்திலேயே செயல்படுகின்றன.\n\n\n"}
{"id": "255674", "url": "https://ta.wikipedia.org/wiki?curid=255674", "title": "ஸ்டெயினர்-லெமசு தேற்றம்", "text": "ஸ்டெயினர்-லெமசு தேற்றம்\n\nஸ்டெயினர்-லெமசு தேற்றம் (\"Steiner–Lehmus theorem\"), ஜெர்மானியக் கணிதவியலாளர் சி. எல். லெமசால் உருவாக்கப்பட்டு சுவிட்சர்லாந்தின் கணிதவியலாளர் யாக்கோபு ஸ்டெயினரால் நிறுவப்பட்ட எளிய வடிவவியல் தேற்றமாகும்.\n\n1840 இல், இத்தேற்றதிற்கு வடிவவியல் நிறுவலை அளிக்குமாறு சி. எல். லெமசு, பிரஞ்சுக் கணிதவியலாளர் சி. இசுட்டோர்முக்கு (Jacques Charles François Sturm) எழுதிய கடிதத்தில் தான் இத்தேற்றம் முதன்முதலாக குறிப்பிடப்பட்டுள்ளது. இசுட்டோர்ம் அதனைப் பிற கணிதவியலாளர்களிடம் தெரிவித்தார். இத்தேற்றத்துக்கான நிறுவலை முதலில் அளித்தவர் ஸ்டெயினராவார். இத்தேற்றம் குறித்த பல கட்டுரைகள் வெளியானதைத் தொடர்ந்து, தேற்றம் வடிவவியலில் பரவலானது.\n\nSection::::நிறுவல்.\nஇசுட்டூவர்ட்டின் தேற்றத்தின்படி\nஇதில் \"d\" என்பது முக்கோணத்தின் ஒரு விழுகோட்டின் நீளம்.\n\nமேலுள்ள சமன்பாட்டிலிருந்து \"d\" இன் மதிப்பு:\n\nஇந்த விழுகோடு ஒரு கோண இருசமவெட்டி எனில் கோண இருசமவெட்டித் தேற்றப்படி,\nஇதேபோல: \n\nசமன்பாடு (1) இல் \"m\", \"n\" மதிப்புகளைப் பதிலிட கோண இருசமவெட்டியின் நீளம்:\n\nஇதேபோல மற்றொரு கோண இருசமவெட்டியின் நீளம்:\n\nகோண இருசமவெட்டிகளின் நீளங்கள் சமம் எனில்:\n\nஎனவே ஒரு முக்கோணத்தின் இரண்டு கோண இருசமவெட்டிகளின் நீளங்கள் சமமாக இருந்தால் அம்முக்கோணம் இருசமபக்க முக்கோணமாகும் என நிறுவப்பட்டது.\n\n"}
{"id": "255681", "url": "https://ta.wikipedia.org/wiki?curid=255681", "title": "பிரீட்ரிக் வில்கெல்ம் அர்கெலாந்தர்", "text": "பிரீட்ரிக் வில்கெல்ம் அர்கெலாந்தர்\n\nபிரீட்ரிக் வில்கெல்ம் ஆகத்து அர்கிலாந்தர் (\"Friedrich Wilhelm August Argelander\", 22 மார்ச் 1799 – 17 பிப்ரவரி 1875) ஒரு செருமானிய வானியலாளர். இவர் விண்மீன்களின் பொலிவுகளையும் இருப்புகளையும் தொலைவுகளையும் தீர்மானித்து அதனால் பெயர்பெற்றவர்.\n\n\n\n"}
{"id": "255683", "url": "https://ta.wikipedia.org/wiki?curid=255683", "title": "உலகத் தாய்ப்பாலூட்டல் வாரம்", "text": "உலகத் தாய்ப்பாலூட்டல் வாரம்\n\nஉலகத் தாய்ப்பாலூட்டல் வாரம் (\"World Breastfeeding Week\", WBW) தாய்ப்பாலின் முக்கியத்துவத்தை உணர்த்தும் வகையில் ஆண்டுதோறும் ஆகத்து 1 முதல் ஆகத்து 7 வரை 120 இற்கும் மேற்பட்ட நாடுகளில் கொண்டாடப்படுகிறது. 2010 ஆம் ஆண்டில் 79 நாடுகளில் 488 அமைப்புகள், 406,620 தனியார்கள் கலந்துகொண்ட 540 நிகழ்வுகள் இடம்பெற்றுள்ளன.\n\nதாய்ப்பாலூட்டலுக்கான உலகக் கூட்டமைப்பு, உலக சுகாதார அமைப்பு, ஐக்கிய நாடுகளின் சிறுவர் நிதியம் ஆகிய நிறுவனங்களின் உதவியுடன், தாய்ப்பாலூட்டலை ஊக்குவிக்கும் முகமாக 1991 ஆம் ஆண்டு முதல் இவ்வாரம் கொண்டாடப்பட்டு வருகிறது.\n"}
{"id": "255690", "url": "https://ta.wikipedia.org/wiki?curid=255690", "title": "நிதி அமைச்சகம் (இந்தியா)", "text": "நிதி அமைச்சகம் (இந்தியா)\n\nநிதி அமைச்சகம் (Ministry of Finance) என்பது நாட்டின் நிதி விவகாரங்களைக் கவனிக்கும் இந்திய அரசின் அமைச்சகங்களுள் ஒன்றாகும். இது இந்தியாவின் முக்கிய அமைச்சகங்களுள் ஒன்று. இதன் தலைவர் நிதியமைச்சர் எனப்படுவார். இந்த அமைச்சகத்தின் பணியானது, வரி, நிதித் துறை சார்ந்த சட்டங்கள், பங்கு சந்தை, வருடாந்திர வரவு-செலவு திட்ட மதிப்பீடு, தேசிய மற்றும் மாநில அரசு நிதி மற்றும் நிதி நிறுவனங்களை கட்டுப்படுத்துவதாகும்.\n\nநிதியமைச்சகத்தின் நிர்வாகத்தின் கிழேயே குடியியல் பணிகளின் உட்பிரிவுகளான ( இந்திய வருவாய் பணி (Indian Revenue Service), இந்திய பொருளாதார சேவை (Indian Economic Service , இந்திய செலவு கணக்குகள் சேவை (Indian Cost Accounts Service) மற்றும் இந்தியன் சிவில் கணக்குகள் சேவை (Indian Civil Accounts Service) உட்பட) வருகின்றது.\n\nSection::::வரலாறு.\nவிடுதலைப் பெற்ற இந்தியாவின் முதல் நிதியமைச்சர் ஆர். கே. சண்முகம் செட்டியார் ஆவார். இவர் 1947 நவம்பர் 26 அன்று விடுதலை இந்தியாவின் முதல் நிதி நிலை அறிக்கையை சமர்பித்தார்.\n\nSection::::நிர்வாக அமைப்பு.\nநிதி அமைச்சகம் ஐந்து பிரிவுகளை கொண்டது.\n\nSection::::மேலும் பார்க்க.\nஇந்தியாவின் நிதியமைச்சர்கள்\n"}
{"id": "255698", "url": "https://ta.wikipedia.org/wiki?curid=255698", "title": "மை லவ் ஃப்ரம் த ஸ்டார்", "text": "மை லவ் ஃப்ரம் த ஸ்டார்\n\nமை லவ் ஃப்ரம் த ஸ்டார் (\"My Love from the Star\") என்பது தென் கொரியா நாட்டுத் தொலைக்காட்சி தொடர் ஆகும். இந்த தொடரை ஜாங் டே யூ மற்றும் லீ டாங்-யோன் என்பவர்கள் இயக்கியுள்ளார்கள். இந்த தொடரில் கதாநாயகியாக ஜூன் ஜி-ஹியான் மற்றும் கதாநாயகனாக கிம் சூ-ஹியான் நடித்துள்ளனர். இவர்களுடன் பார்க் ஹே-ஜின், யூ இன்-நா உள்ளிட்ட பலர் நடித்துள்ளனர்.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 30 ஜூலை 2015ஆம் ஆண்டு முதல் திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பாகவுள்ளது.\n\nSection::::கதைச்சுருக்கம்.\nஇந்தத் தொடர் 400 வருடங்களாக பூமியில் வசிக்கும் வேற்றுகிரகவாசிக்கும் புகழ்பெற்ற 18 வயசு நடிகைக்கும் ஏற்படும் புதுமையான காதலை விபரிக்கின்றது.\n\n\n"}
{"id": "255702", "url": "https://ta.wikipedia.org/wiki?curid=255702", "title": "கொடைக்கானல் ஏரி", "text": "கொடைக்கானல் ஏரி\n\nகொடைக்கானல் ஏரி (Kodaikanal Lake), தமிழ்நாட்டின் திண்டுக்கல் மாவட்டத்தில், மேற்கு தொடர்ச்சி மலையில், கொடைக்கானல் நகரத்தின் மையத்தில் 24 ஹெக்டரில் அமைந்த செயற்கை ஏரியாகும்.\n1863இல் மதுரை மாவட்ட ஆட்சியாளராக இருந்த ஆங்கிலேயேர் சர் ஹென்றி லெவிங்கெ என்பவர் கொடைக்கானல் ஏரி நிறுவ காரணமானவர்.\n\nகொடைக்கானல் ஏரி படகு சவாரி செல்ல விரும்பும் சுற்றுலாப் பயணிகளை கவரக்கூடிய இடமாகும். மிதிவண்டிப் பயிற்சியாளர்கள் மற்றும் குதிரை ஏற்றப் பயிற்சியாளர்களுக்கு கொடைக்கானல் ஏரியின் சுற்றுச்சாலைகள் சிறப்பிடமாக உள்ளது. தற்போது ஏரியின் நீர் மிகவும் மாசு அடைந்திருப்பதாக சுற்றுச்சூழல் அறிவியலாளர்கள் கூறுகின்றனர்.\n\nSection::::போக்குவரத்து வசதிகள்.\nசென்னையிலிருந்து மதுரை வழியாக செல்லும் அனைத்து தொடருந்துகளும் கொடை ரோடு சந்திப்பில் நின்று செல்லும். கொடை ரோட்டிலிருந்து 80 கிலோ மீட்டர் தொலைவில் அமைந்த கொடைக்கானல் செல்ல மகிழுந்து வசதிகள் உண்டு. மதுரை, திண்டுக்கல், தேனி, வத்தலகுண்டு, திருச்சி மற்றும் பழனியிலிருந்து பேருந்து வசதிகள் உள்ளது.\n\n\n"}
{"id": "255703", "url": "https://ta.wikipedia.org/wiki?curid=255703", "title": "சற்குணம்", "text": "சற்குணம்\n\nசற்குணம் () தமிழ்த் திரைப்பட இயக்குநர் ஆவார். விமல், ஓவியா நடித்த களவாணி திரைப்படம் இவரது முதல் திரைப்படமாகும். வாகை சூட வா, நையாண்டி முதலான திரைப்படங்களை இயக்கியுள்ளார். தற்போது அதர்வா நடிக்கும் சண்டி வீரன் திரைப்படத்தை இயக்கி வருகிறார். \"சற்குணம் சினிமாஸ்\" என்ற பெயரில் திரைப்படத் தயாரிப்பு நிறுவனத்தையும் நடத்தி வருகிறார்.\n\nSection::::திரை வாழ்க்கை.\n2009 ஆவது ஆண்டில் விமல், ஓவியா நடிப்பில் வெளியான, காதல் மற்றும் நகைச்சுவைத் திரைப்படமான களவாணி திரைப்படம் இவரது முதல் திரைப்படமாகும்.இத்திரைப்படம் ஒரு வெற்றித் திரைப்படமாக அமைந்தது. 2011 ஆவது ஆண்டில் வெளியான வாகை சூட வா திரைப்படம் இவரது இரண்டாவது திரைப்படமாகும். இப்படத்தில், களவாணி திரைப்படத்தில் கதாநாயகனாக நடித்த விமல் கதாநாயகனாக நடித்திருந்தார். இத்திரைப்படத்திற்கு சிறந்த தமிழ்த் திரைப்படத்துக்கான தேசிய விருது கிடைத்தது. வாகை சூட வா திரைப்படம் இவரது கனவுத் திரைப்படம் என்கிறார் இயக்குநர் சற்குணம். அதற்குப் பிறகு இவர் இயக்கிய நகைச்சுவை கலந்த காதல் திரைப்படமான \"நையாண்டி\" திரைப்படத்தை இயக்கினார். இத்திரைப்படத்தில் தனுஷ், நஸ்ரியா ஆகியோர் முக்கிய கதாபாத்திரங்களில் நடித்திருந்தனர். அதர்வா, ஆனந்தி நடிப்பில் பாலாவின் தயாரிப்பில் 2015ஆவது ஆண்டில் வெளியாகவிருக்கும் சண்டி வீரன் திரைப்படம் இவர் இயக்கும் நான்காவது திரைப்படமாகும்.\n\n2014 ஆவது ஆண்டில் \"சற்குணம் சினிமாஸ்\" என்ற பெயரில் திரைப்படத் தயாரிப்பு நிறுவனத்தை தொடங்கி, இவரது சகோதரர் ஏ. நந்தகுமாரை திரைப்படத் தயாரிப்பாளராக அறிமுகப்படுத்தினார். சற்குணத்திடம் உதவி இயக்குநராகப் பணியாற்றிய என். ராகவன் இயக்கிய மஞ்சப்பை திரைப்படம் இவர்களது நிறுவனம் தயாரித்த முதல் திரைப்படமாகும்.\n\n"}
{"id": "255711", "url": "https://ta.wikipedia.org/wiki?curid=255711", "title": "காமில் பிளம்மாரியன்", "text": "காமில் பிளம்மாரியன்\n\nSection::::வாழ்க்கை.\nகாமில் பிளம்மாரியன் பிரான்சு நாட்டு ஃஅவுட் மார்ன் நகர மாண்டிகுனி இலே இராய் எனுமிடத்தில் பிறந்துள்ளார். இவர் பிளம்மாரியன் குழு வெளியீட்டகத்தி நிறுவனரான எர்னெசுட்டு பிளம்மாரியனின் (1846–1936) உடன்பிறப்பாவார். இவர் பிரன்சு வானியல் கழகத்தின் (\"Société astronomique de France\") நிறுவனரும் முதல் தலைவருமாவார் இக்கழகம் \"BSAF\" (\"Bulletin de la Société astronomique de France\") எனும் தனித்த வானியல் இதழை1887 ஆம் ஆண்டில் இருந்து வெளியிட்டுள்ளது. இது எட்டு இதழ்களையும் \"L'Astronomie\" எனும் இதழ் 13 இதழ்களையும் வெளியிட்டதும் 1895 ஜனவரி முதல் இரண்டு இணைந்து \"L’Astronomie\" எனும் பெயரில் அக்கழகத்தின் செய்தி இதழாக வெளிவரலானது. எனவே 1895 ஆம் ஆண்டின் இணைதொகுதி 9 என வெளியிடப்பட்ட்தால் \"L'Astronomie\" பெயரில் 9 முதல் 13 வரையில் ஐந்தாண்டுகள் இடைவெளியில் இருவேறு வெளிய்யீடுகள் அமைந்துவிட்டன.\n\n\"பிளம்மாரியன் பொறிப்பு\" முதலில் பிளம்மரியனின் \"L’Atmosphère\" இதழின் 1888 ஆம் ஆண்டில் வெளியானது. இவர் 1907 இல் கடந்த காலத்தில் புவியோடு தொடர்புகொண்ட செவ்வாயினர் வாழ்ந்ததை தான் நம்புவதாக எழுதினார். மேலும் இவர் 1907 இல் ஏழுவால் கொண்ட வால்வெள்ளி ஒன்று புவி நோக்கி வருவதாகவும் நம்பியுள்ளார். In 1910, for the appearance of ஹேலியின் வால்வெள்ளி, he believed the gas from the comet’s tail \"would impregnate [the Earth’s] atmosphere and possibly snuff out all life on the planet.\"\n\nஇளைஞராக பிளம்மாரியன் மேலையுலகை ஆட்டிப்படைத்த சார்லசு டார்வின், இலம்மார்க் எண்ணவோட்டங்களையும் கோட்பாடுகளையும் எதிர்கொண்டுள்ளார். அதேவேளையில் அப்போது ஐரோப்பா முழுவதும் எழுச்சிபெற்ற கிறித்துவ ஆவியான்மீகச் சிந்தனைக்கும் பல்வேறு இயக்கங்களின் கருத்தோட்டங்களுக்கும் ஆட்பட்டுள்ளார். இவர் \"கதை சொல்லும் மறை வானியலாளராகக்\" கருதப்பட்டுள்ளார். இவர் மேலும் இறப்புக்குப் பிந்தைய பிற உலக வாழ்க்கையை நம்புவதோடு இம்மைக்கும் மறுமைக்கும் உள்ள வேறுப்பாட்டை ஏற்காதவராகவும் வாழ்ந்துள்ளார்.\"\n\nஇவர் 1806 முதல் 1863 வரை வாழ்ந்த ழீன் இரேனாடின் தாக்கம் மிகப்பெற்றவர். அவரது நூலான \"Terre at ciel\" (1854 ) கூறுவது போன்ற சமய நம்பிக்கை வாய்ந்தவராக உள்ளார். இதன்படி ஆவிகள் கிறித்தம் நம்புதல் போலவும் மற்ற பல்தெய்வ நம்பிக்கைகளைப் போலவும் ஆவிகளின் இடநகர்வை நம்பினார். இவர் ஆவிகள் உடலில் இருந்து பிரிந்து இறப்புக்குப் பின்னர் ஒவ்வொரு கோளாகச் செல்வதாகவும் அப்படி செல்லும்போது ஒவ்வொரு மறுபிறவியிலும் தொடர்ந்து மேம்பாடுறுவதாகவும் கருதியுள்ளார்.\n\nஇவர் தன் நூல்களான \"Real and Imaginary Worlds\" (1864), \"Lumen\" (1887) ஆகியவற்றில் செரிப்பு, உயிர்ப்பு ஆகிய உயிர்வினைகளை இணைத்து வாழும் உணர்ச்சியுள்ள மரங்கள் பற்றியும் வியப்புதரும் இயல்புக்கு மாறான உயிரினங்கள் பற்றியும் விவரிக்கிறார். இந்த புறவெளி உயிரின நம்பிக்கையுடன், சமய நம்பிக்கையையும் பிணைத்து பிளம்மாரியன், ழீன் இரேனாடின் எழுதுகளின் தாக்கத்தால் ஆவிகளின் இடநகர்வை நம்புகிறார். இவர் கருத்துப்படி மாந்தன் வானகக் குடிமகன் ஆவான். அவன் செல்லும் மறு உலகங்களில் மாந்தப்பனிகளின் ஆய்வும் எண்ணப்பள்ளிகளும் அறுதி கதியை அணுகுவதற்கேற்ப அறிவைத் தன்மயமாக்கியபடி, மேலும் தொடர்ந்து விரிவடைந்து வளரும்.”\n\nஇவரது உளவியல் ஆய்வுகளும் இவர் ஆக்கிய அறிவியல் புனைகதைகளை உருமாற்ரியுள்ளன. அவற்றில் இவர் தன் அண்ட உளமேம்பாட்டுக் கற்பனைகளை உலவ விட்டுள்ளார். தன் \"Lumen\" நூலில் ஒரு மாந்தப் பாத்திரம் ஒளியை விட வேகமாகச் செல்லவல்ல அயலுலக ஆவியைச் சந்திக்கிறது . இந்த ஆவி பல்வேறு உலகங்களில் படிமலர்ச்சி ஏணிப்படியான உயிரினங்களோடு வாழ்ந்து கடைதேறியதாகும். மற்றபடி இவரது புனைவில் நிகழ்கால படிமலர்ச்சி, வானியல், அறிவியல் கோட்பாடுகால் உள்ளது உள்ளபடியே காணப்படுகின்றன. Among other things, he believed that all planets went through more or less the same stages of development, but at different rates depending on their sizes.\n\nஅறிவியல், அறிவியல் புனைகதை, ஆவிநம்பிக்கை ஆகியவற்றின் இணைப்பு அவரது கதைகளைப் படித்த வாசகரை மட்டுமன்றி அதே எண்ணப்பாங்குள்ள அனைவரையும் குறிப்பாக பிந்தைய தலைமுறை எழுத்தாளர்களையும் ஈர்த்தது; \"மிகப்பெரிய வணிக வெற்றியோடு, இவர் அறிவியல் முன்கணிப்பையும் அறிவியல் புனைவையும் இணைத்தது புத்தூழித் தொன்மங்களைப் படைத்தது. இதில் உயர்தகவு அயல் உயிரினங்களும் அண்டத்தில் கோள்விட்டு கோள் தாவி பிறவிதோறும் மேம்பாடுற்ற ஆவிகளும் அடங்கும். பிளம்மாரியனின் தாக்கம் பொதுமக்கள்பால் மட்டுமன்றி, இதேவகை ஆர்வமும் நம்பிக்கையும் கவிந்த எழுத்தாளர்களையும் தலைகீழாகப் புரட்டிப் போட்டது. ஜார்ஜ் கிரிப்பித்தும் எட்கார் இரைசு பர்ரோவும் இருவருமே தம் எழுத்துகளில் இவரைக் குறிப்பிடுகின்றனர். இவரது Lumen நூலினை மொழிபெயர்த்த பிறையான் சுட்டாஃபில்ஃபோர்டு ஒலாஃப் சுட்டேஃபிடனும் வில்லியம் ஓப் ஆடுகுசனும் இவரால் தாக்கம் பெற்றுள்ளதாக வாதிடுகிறார். ஆர்த்தர் கானண்டாயிலின்.\"The Poison Belt\" எனும் புதினத்தில் பிளம்மாரியனின் கவலைகள் பொதிந்துள்ளதாகத் தெரிய வந்துள்ளது. இதில் ஆல்லே வால்வெள்லியின் வால் நஞ்சு உள்ளதாக குறிப்பிடப்படுகிறது.\n\nSection::::குடும்பம்.\nகாமில் எர்னெசுட்டு பிளம்மாரியன், பெர்த் மார்ட்டின் பிளம்மாரியன் அகியவர்களின் உடன்பிறந்தவர். மேலும் செலிந்தா எனும் பெண்மணியின் தாய்மாமன். இவரது முதல் மனைவி சில்வீ பெதியௌக்சு- ஃஇயூகோ பிளம்மாரியன் ஆவார். இவரது இரண்டாம் மனைவி வாஅனியலாளரான கேப்ரியேல் இரினௌதாத் பிளம்மாரியன் ஆவார்.\nSection::::இணை உள ஆய்வு.\nபிளம்மாரியன் ஆவிநம்பிக்கை, இணைஉள ஆய்வு, மறுபிறவி ஆகியவற்றை அறிவியல் முறைப்படி அணுகி எழுதுகிறார்: \" உண்மையை நோக்கிய தேடலில் அறிவியல் முறைவழியில் மட்டுமே முன்னேற்றம் காணமுடியும். விருப்பு, வெறுப்பற்ற பகுப்பாய்வின் இடத்தில் சமய நம்பிக்கைகளைக் கருதல் கூடாது. நாம் எப்போதுமே கானல்நீர் போன்ற பொய்ம்மையில் இருந்து நம்மைக் காத்துக்கொள்ள வேண்டும்.\". இந்நிலைப்பாட்டில் இவர் ஆவியியல் குறிமுறையைப் புரிதலில் பிரெஞ்சு கல்வியாளரும் ஆய்வாளருமான ஆலன் கார்தெக் நிலைப்பாட்டுக்கு அருகாக வருகிறார்.\nஇவர் ஆவி வந்து பேசுதல் பற்றி ஆய்வு செய்து எழுதுகிறார்: \" ஆவி வந்து பேசுபவரின் நேர்மையை எள்ளளவும் நம்பமுடியாது என வருந்துகிறேன். அவர்கள் எப்போதும் ஏமாற்றிக் கொண்டே இருக்கின்றனர்.\" என்றாலும் இவர் ஆவி வந்தேறல் உளவியல் நிகழ்வை நம்புகிறார். இவர் யூசபியா பல்லாடினோவுடன் ஆவிவந்து பேசுபவர் கூட்டங்களுக்குச் சென்றுள்ளார். அவரது சில ஆவிபேசும் நிகழ்வுகள் உண்மையானவை என வரிந்து கூறுகிறார். இவர் தன் நூலிலும் முகம் பட்டியில் பொதிந்துள்ள மேடையின் உளவாற்றலால் உருவாக்கிய ஒளிப்படங்களைத் தந்துள்ளார். Joseph McCabe did not find the evidence convincing. He noted that the impressions of faces in putty were always of Palladino's face and could have easily been made, and she was not entirely clear from the table in the levitation photographs.\nஇவரது அறியப்படாதது (\"The Unknown\") (1900) எனும் நூலுக்கான மீள்பார்வையில் ஜோசப் ஜாசுட்ரோவ் தன் எதிர்மறைக் கருத்தை வழங்கியுள்ளார். அவர் \" இந்நூலின் அடிப்படைப் பிழைகளாவன: சான்றுகளை ஏற்பதில் உய்ய மதிப்பீடு இல்லாமை, ஆய்வுச் சிக்கல் தரும் அளவையியல் நிலைமைகளின் தன்மையைப் பற்றிய புரிதல் இல்லாமை.\" எனக் கூறுகிறார்.\nதானே மெய்மறந்தநிலையில் எழுதுதல் குறித்து ஆய்வு செய்த இவர் ஆழ்மனமே இதற்குக் காரணமெனக் குறிப்பிடுகிறார். மேலும் இங்கே ஆவி வந்து எழுதும் கருதுகோளுக்கான இடமேதும் இல்லை என்கிறார். . இறப்புக்குப் பின் ஆவி அல்லது உயிர் தனித்து வாழ்வதை நம்பினாலும் ஆவி வந்து பேசுவது அறிவியலாக நிறுவப்படவில்லை என மறுத்து எழுதுகிறார். Even though Flammarion believed in the survival of the soul after death he did not believe in the spirit hypothesis of Spiritism, instead he believed that Spiritist activities such as ectoplasm and levitations of objects could be explained by an unknown \"psychic force\" from the medium. என்றாலும் இவர் சில இணையியல்பு அல்லது இயல்பிகந்த நிகழ்வுகளை தொலைவில் உணர்தல் முறையால் விளக்கவியலும் என நம்புகிறார்.\n\nஇவர் தன் புதிரான உளவியல் விசைகள் (\"Mysterious Psychic Forces\") (1909) எனும் நூலில் பின்வருமாறு எழுதுகிறார்:\n\nஆவி வருதல், வந்து பழிதீர்த்தல் குறித்து 1920 களில் இவர் தன் சில கருத்துகளை மாற்றிக் கொண்டுள்லார். இருந்தாலும் இவற்றில் ஆவி கருதுகோளுக்கு இடமில்லை என்றும் ஆவியியலில் ஆவிவந்து பேசுவோருக்கும் இடமில்லை என வற்புறுத்துகிறார்of mediumship in Spiritism. மேலும் இவர் தன் \"Les maisons hantées\" (வஞ்சம் தீர்க்கப்பட்ட வீடுகள்) எனும் நூலில் \"சில அரிய நேர்வுகளில் மட்டுமே ஆவிவந்து பழிதீர்த்திருக்கவியலும்; மற்றவை எல்லாமே உயிர்வாழ்பவரின் உள ஆற்றலால் ( மட்டும் நிகந்திருக்கலாம் என்ற முடிவுக்கு வருகிறார்\". இந்நூலைப் பார்வையிட்ட மாயவித்தையாளர் ஃஆரி ஃஅவுதினி எழுதுகிறார்; \"இவ்வாய்மொழி தொகுப்புகளின் உறுதியை நிறுவும் சான்றேதும் இல்லாததால், இவை எல்லாமே புனவுகளின் தொகுப்பே.\"\nஇவர் 1923 இல் உளப்பான்மை ஆய்வுக் கழகத்துக்கு ஆற்றிய தன் தலைமை உரையில் இயல்புகடந்த உள நிகழ்வு பற்றிய தனது 60 ஆண்டு பட்டறிவைச் சுருக்கித் தொலவில் உணர்தல், ஈதரிய இரட்டைகள், கல்நாடாக் கோட்பாடு, அரிய விதிவிலக்காக ஆவிவந்து பழிவாங்குதல் ஆகியவற்றைத் தான் நம்புவதாகக் கூறியுள்ளார்.\nஇவர் இறையியல் கழகத்தின் (Theosophical Society) உறுப்பினரும் ஆவார்.\nSection::::பங்களிப்புகள்.\nஇவர்தான் நெப்டியூனின் நிலாவுக்கு திரைத்தன் எனவும் வியாழனின் நிலாவொன்றுக்கு அமால்தியா எனவும் முதன்முதலில் பெயரிட்டுள்ளார். என்றாலும் இப்பெயர்கள் பல பத்தாண்டுகளுக்கு வானியலில் வழக்கில் வரவில்லை. பிளம்மாரியன் தன் இளமைக்கால அறிவியலார்வத்தால் பெரிதும் தாக்கமுற்றவர் என்று ஜார்ஜ் காமவ் கூறுகிறார்.\n\nSection::::தகைமைகள்.\nஇவர் நினைவாகப் பெயரிடப்பட்டவை\n\n"}
{"id": "255713", "url": "https://ta.wikipedia.org/wiki?curid=255713", "title": "புரோமோகுளோரோபுளோரோவயோடோமீத்தேன்", "text": "புரோமோகுளோரோபுளோரோவயோடோமீத்தேன்\n\nபுரோமோகுளோரோபுளோரோவயோடோமீத்தேன் \"(Bromochlorofluoroiodomethane)\" என்பது கற்பித நிலையிலுள்ள ஒரு ஆலோ ஆல்க்கேன் சேர்மமாகும். பதிலீடு செய்யப்பட்ட நான்கு ஆலசன்களும் நிலைப்புத்தன்மையுடன் இச்சேர்மத்தில் இடம்பெற்றிருப்பதாகக் கருதப்படுகிறது.\n\nஐதரசன் அணுக்கள் நான்கும் வெவ்வேறு ஆலசன் அணுக்களால் பதிலீடு செய்யப்பட்ட மீத்தேன் மூலக்கூறாக இச்சேர்மத்தைக் காணமுடியும். இச்சேர்மத்தினுடைய மூலக்கூறின் கண்ணாடி பிம்பங்கள் ஒன்றுடனொன்று மேற் பொருந்துவதில்லை. இதற்கு இரண்டு எதிருருக்கள் காணப்படுகின்றன. படியா சேர்மத்திற்கு இச்சேர்மமே மிகவும் எளிமையான குறிப்பிடத்தகுந்த எடுத்துக்காட்டாகக் குறிப்பிடுவார்கள். ஆனாலும் புரோமோகுளோரோபுளோரோவயோடோமீத்தேனை செயற்கை முறையில் உற்பத்திசெய்வதற்கு உரிய சரியான வழிமுறை இதுவரை கண்டறியப்படவில்லை. ஆய்வுகளுக்குத் தேவையான சமயங்களில், இதனோடு ஒத்தபண்புகள் கொண்ட புரோமோகுளோரோபுளோரோமீத்தேன் பயன்படுத்தப்படுகிறது.\n"}
{"id": "255714", "url": "https://ta.wikipedia.org/wiki?curid=255714", "title": "மணிப்புறா", "text": "மணிப்புறா\n\nமணிப்புறா (spotted dove) என்பது ஒருவகைப் புறா ஆகும். இது இந்தியத் துணைக்கண்டம், தென்கிழக்காசியா பகுதிகளில் காணப்படுகிறது.\nஇப்பறவை மாடப்புறாவைவிடச் சிறியது, மெலிந்த உருவத்துடன், தவிட்டு நிறத்துடன், கருநிற பின்கழுத்து உடையது. இவை இணைகளாய் அல்லது சிறு கூட்டமாக பசுமையான புன்செய் நிலங்களில் மேயும்.\n"}
{"id": "255716", "url": "https://ta.wikipedia.org/wiki?curid=255716", "title": "செருமையா அராக்சு", "text": "செருமையா அராக்சு\n\nசெருமையா அராக்சு (\"Jeremiah Horrocks\", 1618 – 3 சனவரி 1641) ஓர் ஆங்கிலேய வானியலாளர். இவரே முதன்முதலில் நிலா புவியை நீள்வட்டப் பாதையில் சுற்றுகிறது எனக் கூறியவர்; 1639 இன் வெள்ளிக்கடப்பைக் கண்டு கூறியவர். இவரும் இவரது நண்பர் வில்லியம் கிரேப்டிரீயும் மட்டுமே இந்நிகழ்வைக் கண்டுப் பதிவு செய்தனர்.\n\n"}
{"id": "255718", "url": "https://ta.wikipedia.org/wiki?curid=255718", "title": "பச்சைக்கிளி", "text": "பச்சைக்கிளி\n\nசிவப்பு ஆரக்கிளி அல்லது செந்தார்ப் பைங்கிளி (rose-ringed parakeet (Psittacula krameri) என்பது ஒருவகைக் கிளி ஆகும். இலங்கையில் பேச்சு வழக்கில் இது \"பயற்றங்கிளி\" என அழைக்கப்படுகிறது.\n\nSection::::விளக்கம்.\nஇக்கிளிகளின் வால் நீண்டு கூர்மையாக முடிகிறது. பச்சை நிறத்துடன், வளைந்து சிவந்த அலகும், கருப்பு இளஞ்சிவப்பு கலந்த கழுத்து வளையம் போன்ற ஆரம் உடையது. இவ்வின பெண்கிளி எல்லாவகையிலும் ஆண்கிளி போல இருந்தாலும் இந்த ஆர வளையம் இல்லாமல் இருக்கும்.\nஇப்பறவைகள் கூண்டுகளில் வைத்து வளர்க்கப்படுகின்றன. இப்பறவைகள் மனிதர்கள் சொல்லும் சொற்களைக் கேட்டு அவற்றைத் திரும்பச் சொல்லக்கூடியவை. இவற்றை வைத்து சர்க்கசில் வேடிக்கைக் காட்டுவார்கள்.\n"}
{"id": "255723", "url": "https://ta.wikipedia.org/wiki?curid=255723", "title": "ரெப்கோ வங்கி", "text": "ரெப்கோ வங்கி\n\nதாயகம் திரும்பியோர் கூட்டுறவு மற்றும் நிதி மற்றும் வளர்ச்சி வங்கி அல்லது ரெப்கோ வங்கி (Repatriates Cooperative and Finance and Development Bank (Repco Bank), மியான்மர் மற்றும் இலங்கை போன்ற நாடுகளிலிருந்து மீண்டும் இந்தியாவிற்கு திரும்பியோர்களின் (Repatriates) வேலை வாய்ப்பு மற்றும் பொருளாதார முன்னேற்றத்திற்காக, 1969ஆம் ஆண்டில் இந்திய அரசால் துவக்கப்பட்ட ஒரு கூட்டுறவு வங்கியாகும்.உள்துறை அமைச்சகத்தின் நேரடி கட்டுப்பாட்டில் இவ்வங்கியின் செயல்பாடுகள், தென்னிந்தியாவில் குறிப்பாக, தமிழ்நாடு, ஆந்திரப் பிரதேசம், கேரளம் மற்றும் கர்நாடகம் மாநிலங்களிலும், புதுச்சேரி ஒன்றியப் பகுதியிலும் அமைந்துள்ளன.இவ்வங்கியின் மூலதனத்தில் இந்திய அரசு 73.33%, தாயகம் திரும்பியோர்கள் 21.28%, தமிழ்நாடு அரசு 2.91%, ஆந்திரப் பிரதேச அரசு 1.73%, கேரள அரசு 0.59%, மற்றும் கர்நாடக அரசு 0.17%.கொண்டுள்ளது.\n\n\n"}
{"id": "255724", "url": "https://ta.wikipedia.org/wiki?curid=255724", "title": "புரோமின் ஐம்புளோரைடு", "text": "புரோமின் ஐம்புளோரைடு\n\nபுரோமின் பென்டாபுளோரைடு \"(Bromine pentafluoride)\"என்பது BrF5, என்ற மூலக்கூற்று வாய்ப்பாடுடன் உள்ள ஒரு வேதிச் சேர்மமாகும். புரோமின் ஐம்புளோரைடு என்றழைக்கப்படும் இது புளோரின் மற்றும் புரோமின் தனிமங்கள் சேர்ந்து உருவாகும் புரோமினுடைய புளோரைடு ஆகும். இச்சேர்மம் வலுவான புளோரினேற்றம் செய்யும் செயலியாகும்.\n\nஆக்சிசன் ஒரிடத்தனிம ஆய்வுகளில் இச்சேர்மம் பயனாகிறது. தொடர் ஆய்வுகளுக்குத் தேவையான ஆக்சிசனை , புரோமின் பென்டாபுளோரைடு முன்னிலையில் சீரொளியிழந்த திடநிலை சிலிக்கேட்டுகள் வெளியிடுகின்றன. இராக்கெட்டுகளின் திரவ உந்துபொருள்களில் ஆக்சிசனேற்றியாகவும் இது சோதிக்கப்பட்டது. யுரேனியம் தயாரித்தல் செயல்முறையில் புளோரினேற்றம் செய்யும் செயலியாக இது உபயோகமாகிறது.\n\nSection::::தயாரிப்பு.\nமுதன்முதலாக 1931 ஆம் ஆண்டில் புரோமின் மற்றும் புளோரின் இரண்டும் நேரடியாக வினைபுரிவதன் மூலம் புரோமின் ஐம்புளோரைடு தயாரிக்கப்பட்டது. இம்முறையின் அடிப்படையில் 150 பாகை செல்சியசு வெப்பநிலையில் கூடுதலான புளோரினைப் பயன்படுத்தி பெருமளவில் இச்சேர்மத்தைத் தயாரிப்பதற்கும் பயன்படுத்துகிறார்கள்.\n\nசிறிய அளவுத் தேவைகளுக்காகத் தயாரிக்க முற்படும்போது பொட்டாசியம் புரோமைடைப் பயன்படுத்துகிறார்கள்.\n\nஇந்த வழிமுறையில் தயாரிக்கப்படும் புரோமின் பென்டாபுளோரைடு முற்றிலும் முப்புளோரைடுகள் மற்றும் இதர மாசுக்கள் யாவும் நீக்கப்பட்டத் தூய்மையான சேர்மமாகக் காணப்படுகிறது.\nSection::::வினைகள்.\nபுரோமின் ஐம்புளோரைடு தண்ணீருடன் வெடிக்குமியல்புடன் வினைபுரிகிறது. ஆனால் அசிட்டோ நைட்ரைலுடன் சேர்ந்த நீர்த்தக் கரைசலில் இவ்வேகம் கட்டுப்படுத்தப்படுகிறது. புரோமிக் அமிலம் மற்றும் ஐதரோபுளோரிக் அமிலம் போன்ற எளிய நீராற்பகுப்பு பொருட்கள் உருவாகின்றன:\n\nமிகச்சிறந்த புளோரினேற்றியாக செயல்படும் இச்சேர்மம் பெரும்பாலான யுரேனியம் சேர்மங்களை அறைவெப்பநிலையில் அறுபுளோரைடுகளாக மாற்றுகிறது.\n\nSection::::தீங்குகள்.\nதோலின் மீது பட்டால் புரோமின் ஐம்புளோரைடு கடுமையான அரிப்புத்தன்மையை ஏற்படுத்துகிறது. மற்றும் இதனுடைய ஆவி கண்களில், சளிச்சவ்வுகளில் படநேர்ந்தால் எரிச்சலை உண்டாக்குகிறது. மில்லியனுக்கு நூறு பங்களவு புரோமின் ஐம்புளோரைடை பெரும்பாலான சோதனை விலங்குகளுக்கு சிலநிமிடங்கள் காட்சிப்படுத்தியதில் அவற்றைக் கொல்லும் அளவுக்கு போதுமானதாக அதுவிருந்தது. நீடித்த தொடர்பில் உள்ளவர்களுக்கு சிறுநீரகம் மற்றும் கல்லீரல் பாதிப்புகள் உண்டாகின்றன.\n\nகரிமப் பொருட்கள் அல்லது தூளாக உள்ள உலோகங்களுடன் தொடர்பு கொள்ள நேரிட்டால் இது தன்னிச்சையாகப் வெடிக்கவோ அல்லது தீப்பிடிக்கவோ வாய்ப்புகள் உள்ளன.\n\n"}
{"id": "255725", "url": "https://ta.wikipedia.org/wiki?curid=255725", "title": "அம்பாலா", "text": "அம்பாலா\n\nஅம்பாலா என்ற பெயரில் உள்ள ஊர்கள்:\nநகரங்கள்:\n\nகிராமங்கள்:\n"}
{"id": "255728", "url": "https://ta.wikipedia.org/wiki?curid=255728", "title": "ஆலம்கீர்பூர்", "text": "ஆலம்கீர்பூர்\n\nஆலம்கீர்பூர் (), இந்தியாவின் உத்தரப் பிரதேசத்தில் உள்ள மீரட் மாவட்டத்தில் அமைந்துள்ள ஒரு தொல்லியல் களம். இது சிந்து நதிக் கரையோரத்தில் செழிப்புற்று விளங்கிய சிந்துவெளி நாகரிகத்தின் (கி.மு 3300–1300) ஒரு பகுதி. இவ்விடம் சிந்துவெளி நாகரிகப் பகுதியில் கிழக்கு அந்தலையில் உள்ளது.\n\nSection::::அகழ்வாய்வுகள்.\nஇந்தியத் தொல்லியல் ஆய்வகம் 1958, 1959 ஆம் ஆண்டுகளில் இவ்விடத்தில் ஒரு பகுதி ஆய்வை மேற்கொண்டது. இவ்விடத்தில் ஒவ்வொன்றுக்கும் இடையில் இடைவெளிகளோடுகூடிய நான்கு பண்பாட்டுக் காலப் பகுதிகள் இருப்பதை அகழ்வாய்வு எடுத்துக்காட்டியது. இவற்றுள் காலத்தால் முந்தியது 6 அடி தடிப்புக் கொண்டது. இது அரப்பா நாகரிகக் காலத்துக்குரியது. இப்பகுதியில், சூளையில் சுட்ட செங்கற் தடயங்கள் இருந்தபோதும், இக்காலத்துக்குரிய கட்டிட அமைப்புக்கள் எதுவும் காணப்படவில்லை. மட்டுப்படுத்தப்பட்ட அளவில் அகழ்வாய்வு மேற்கொள்ளப்பட்டதே அமைப்புக்கள் கண்டுபிடிக்கப்படாததற்கான காரணமாக இருக்கக்கூடும். இங்கு கிடைத்த செங்கற்கள், 11.25 அங். முதல் 11.75 அங். வரையிலான நீளமும், 5.25 அங். முதல் 6.25 அங். வரையிலான அகலமும், 2.5 அங். முதல் 2.75 அங் வரையிலான தடிப்பும் கொண்டவை. மிகப்பெரிய செங்கற்கள் 14 அங். x 8 அங். x 4 அங். சராசரி அளவு கொண்டதாகக் காணப்படுகிறது. இக்கற்கள் உலைகளுக்கே பயன்பட்டன.\n"}
{"id": "255737", "url": "https://ta.wikipedia.org/wiki?curid=255737", "title": "அல்லாடினோ", "text": "அல்லாடினோ\n\nஅல்லாடினோ (\"Allahdino\"), பாக்கிசுத்தானின் கராச்சிக்குக் கிழக்கே 40 கி.மீ தொலைவில் உள்ள அரப்பா காலத்தைச் சேர்ந்த ஒரு ஊர். இது 1.4 ஹெக்டேர் பரப்பளவுடன் கூடிய அரண் செய்யப்படாத ஒரு குடியிருப்பு. இது பாக்கிசுத்தானின் எல்லையோரப் பகுதியில் அமைந்துள்ளது. இந்தச் சிறிய ஆனால் சிறப்பாக ஒழுங்குபடுத்தப்பட்ட இக்குடியிருப்பு கி.மு 2000 ஆண்டளவில் கைவிடப்பட்டது.\n\nSection::::அகழ்வாய்வு.\nகுழைமண் கற்களாலானவையும், சில சமயங்களில் கல் மேடைகளின்மீது அமைந்தனவுமான பல வீடுகள் இவ்விடத்தில் நடத்தப்பட்ட அகழ்வாய்வில் வெளிப்பட்டுள்ளன. பல அறைகளைக் கொண்டதும் குழைமண் மேடைமீது அமைக்கப்பட்டதுமான பெரிய வீடொன்றும் அகழப்பட்டுள்ளது. ஒரு கட்டிடத்தில் 60 தொடக்கம் 90 சதமமீட்டர் வரை விட்டங்களைக்கொண்ட மூன்று கிணறுகள் காணப்பட்டன. இவ்விடத்தில் காணப்பட்ட எல்லாக் கிணறுகளுமே இதுபோல் குறைவான விட்டங்களைக் கொண்டவையே.இக்குடியிருப்பின் தளவமைவும், கட்டிடங்களும், அல்லாடினோ நிர்வாகத் தேவைக்கான குடியிருப்பாக இருந்திருக்கலாம் எனக் காட்டுகின்றன.\n"}
{"id": "255751", "url": "https://ta.wikipedia.org/wiki?curid=255751", "title": "கருணை மனு (இந்தியா)", "text": "கருணை மனு (இந்தியா)\n\nகருணை மனு () என்பது இந்தியாவில் நீதிமன்றத்தால் மரணதண்டனை விதிக்கப்பட்ட கைதி ஒருவர் மரணதண்டனையிலிருந்து தன்னைக் காத்துக் கொள்ள, மாநில முதல்வர், மாநில ஆளுனர், இந்தியப் பிரதமர், உச்ச நீதிமன்றம் அல்லது இறுதியாக இந்தியக் குடியரசு தலைவரிடம் உரிய காரணங்களுடன் விண்ணப்பிக்கும் கோரிக்கையாகும்.\nஏற்கத்தக்க காரணங்கள் காட்டும் மரணதண்டனை கைதிகளின் கருணை மனுக்களின் பேரில் மரணதண்டனை ரத்து செய்யப்பட்டு ஆயுள் தண்டனையாக குறைக்கப்படுகிறது. \n\nSection::::விதி விலக்குகள்.\nஇந்திய ஒன்றிய அரசின் புலனாய்வு அமைப்புகள் விசாரித்த வழக்குகளிலும் மற்றும் இந்திய ஒன்றிய அரசின் தடா போன்ற சட்டங்களின் கீழ் மரணதண்டனை பெற்ற கைதிகளின் கருணை மனுக்களின் பேரில் மரணதண்டனை கைதிகளை மாநில அரசுகள் விடுதலை செய்ய முடியாது என ராஜீவ் காந்தி படுகொலை வழக்கில் உச்சநீதிமன்றம் தீர்ப்பளித்துள்ளது. \n"}
{"id": "255767", "url": "https://ta.wikipedia.org/wiki?curid=255767", "title": "பல்மினேட்டு", "text": "பல்மினேட்டு\n\nபல்மினேட்டு \"(Fulminat)\" என்பது பல்மினேட்டு அயனியைக் கொண்டுள்ள ஒரு வேதிச் சேர்மமாகும். மின்சுமை மற்றும் வினைத்திறன் போன்ற பண்புகளில் பல்மினேட்டு அயனி ஆலசனைப் போலச் செயல்படுகிறது. இதனால் இவற்றை போலி உப்பீனிகள் என்று அழைக்கிறார்கள். அயனியின் இத்தகைய நிலைப்புத்தன்மை இன்மை காரணத்தால் பல்மினேட்டு உப்புகள் உராய்வுணர் வெடிபொருட்களாக உள்ளன, பாதரச(II) பல்மினேட்டு என்ற பாதரச உப்பு நன்கறியப்பட்ட ஒரு உதாரணமாகும். மற்ற வெடிபொருட்களை வெடிக்கத்தூண்டும் முதல்நிலை வெடிபொருளாக இது பயன்படுத்தப்படுகிறது. வெள்ளி (தனிமம்) , பாதரசம் போன்ற தனிமங்களை நைட்ரிக் அமிலத்தில் கரைத்து எத்தனாலுடன் வினைப்படுத்துவதன் மூலம் பல்மினேட்டுகளைத் தயாரிக்கவியலும். இச்சேர்மத்தில் பலவீனமான தனி நைட்ரசன் – ஆக்சிசன் பிணைப்புகள் காணப்படுவதால் இது நிலைப்புத்தன்மையற்றுக் காணப்படுகிறது. நைட்ரசன் மற்றொரு நைட்ரசன் அணுவுடன் மிக எளிமையாகச் சேர்ந்து நிலைப்புத்தன்மை கொண்ட முப்பிணைப்பை உருவாக்கிக் கொண்டு வளிமமாக உருவாகிவிடுகிறது.\n\nபல்மினேட்டு ஆங்கில உச்சரிப்பு\n\nSection::::வரலாறு.\nபல்மினேட்டுகளை 1800 ஆம் ஆண்டில் எட்வர்டு சார்லசு ஓவார்டு கண்டறிந்தார். சுடுகலன்களில் இசுக்காட்லாந்து அமைச்சர் ஏ.யெ.பார்சித் முதன்முதலாக பல்மினேட்டை வெடிபொருளாக உபயோகிக்கும் செய்முறையை செய்துக்காட்டினார். ஒரு சிறிய கொள்கலனில் பாதரச பல்மினேட்டை நிரப்பி வைத்துக்கொள்ளும் அமைப்பான இத்தகைய தன்னுடைய கைத்துப்பாக்கிக்கு 1807 ஆம் ஆண்டு காப்புரிமையும் பெற்றார். பின்னர், யோசுவா சாவ் இதனுடைய பயன்பாட்டை உலோகப் பெட்டகங்களில் அடைத்து வெடிக்கும் கருவியாக உருவாக்கினார். ஆனால் இவர் 1822 ஆம் ஆண்டுவரை அதற்கு காப்புரிமையைப் பெறவில்லை. \n1820 ஆம் ஆண்டில் கரிம வேதியியலாளர் யசுடசு இலைபிக் வெள்ளி பல்மினேட்டையும் (Ag-CNO) பிரெடரிக் வோலர் வெள்ளி சயனேட்டையும் (Ag-OCN) கண்டறிந்தனர். இவ்விரு சேர்மங்களின் பகுதிப்பொருட்களும் ஒன்றாகவே இருப்பதால் காரசாரமான சர்ச்சைகள் அப்பொழுது நிகழ்ந்தன. யோன்சு யாக்கப் பெர்சிலியசு மாற்றியன்கள் என்ற கருத்தை முன்வைக்கும் வரை இச்சர்ச்சை நீடித்தது.\n\n\n"}
{"id": "255769", "url": "https://ta.wikipedia.org/wiki?curid=255769", "title": "பொட்டாசியம் பல்மினேட்டு", "text": "பொட்டாசியம் பல்மினேட்டு\n\nபொட்டாசியம் பல்மினேட்டு \"(Potassium fulminate)\" என்பது பல்மினேட்டு அயனியின் பொட்டாசிய உப்பாகும். இதனுடைய ஒரே பயன் வேதியியல் செயற்பாடுகளைக் கடந்து துப்பாக்கிகளில் வெடிமருந்தாக பயன்படுத்துவதாக இருக்கிறது. பொட்டாசிய இரசக்கலவையை பாதரச பல்மினேட்டுடன் வினைபுரியச் செய்வதன் மூலமாக இதைத் தயாரிக்கிறார்கள். பாதரச பல்மினேட்டுடன் உணர்வு வகையில் ஒப்பிடுகையில் இது சற்று வீரியம் குறைந்ததாகக் காணப்படுகிறது. இதற்குக் காரணம், பொட்டாசியம் மற்றும் கார்பன் அணுக்களுக்கிடையில் அயனிப்பிணைப்பு உள்ளது. ஆனால் பாதரச பல்மினேட்டில் பாதரசம் மற்றும் கார்பன் அணுக்களுக்கு இடையில் பலவீனமான சகப்பிணைப்புகள் உள்ளன.\n\n"}
{"id": "255772", "url": "https://ta.wikipedia.org/wiki?curid=255772", "title": "குறுங்கோண, விரிகோண முக்கோணங்கள்", "text": "குறுங்கோண, விரிகோண முக்கோணங்கள்\n\nமூன்று கோணங்களையும் குறுங்கோணங்களாகக் கொண்ட (<90°)முக்கோணம் குறுங்கோண முக்கோணம் (\"acute triangle\") ஆகும். இதேபோல ஒரு விரிகோணமும்(>90°), இரண்டு குறுங்கோணங்களையும் (<90°) கொண்ட முக்கோணம் விரிகோண முக்கோணம் (\"obtuse triangle\") ஆகும். ஒரு முக்கோணத்தின் மூன்று கோணவளவுகளின் கூடுதல் 180° என்பதால் எந்தவொரு முக்கோணமும் ஒன்றுக்கு மேற்பட்ட விரிகோணத்தை கொண்டிருக்க முடியாது.\n\nகுறுங்கோண முக்கோணங்களும் விரிகோண முக்கோணங்களும் சாய்வு முக்கோண (\"oblique triangles\") வகையைச் சேர்ந்தவை.\n\n\n\n\nSection::::பண்புகள்.\nSection::::இரு விரிகோண முக்கோணங்கள்.\nஇரண்டு விரிகோண முக்கோணங்களின் பக்கங்கள் (\"a, b, c\"), (\"p, q, r\"); இரு முக்கோணங்களின் மிகநீளமான பக்கங்கள் \"c\" , \"r\" எனில்:\n\n"}
{"id": "255792", "url": "https://ta.wikipedia.org/wiki?curid=255792", "title": "குருடர் தடவிய யானை", "text": "குருடர் தடவிய யானை\n\nகுருடர்கள் தடவிய யானை இந்தியத் துணைக்கண்டத்தில் தோன்றி பின்பு உலகமெங்கும் பரவிய ஒரு நீதிக்கதை. பலவகைப்பட்ட உண்மைகளையும், பொய்மைகளையும் கேட்போருக்கு உணர்த்த இது பயன்படுகிறது. ஒருவரது தனிப்பட்ட அனுபவம் அவரளவில் உண்மையாக இருந்தாலும், முழுமையான உண்மையை அவருக்கு உணர்த்த இயலாதது என்று காட்டுகிறது இக்கதை. ஏனெனில் தனிப்பட்ட அனுபவங்களின் அடிப்படையில் ஒருவர் எடுக்கும் நிலை, பிற தரப்பு நோக்குகளையும், உண்மையின் பன்முகத்தன்மையினையும் கணக்கிலெடுக்கத் தவறுகிறது.\n\nஇந்த நீதிக்கதை பலவேறு காலங்களிலும் பலவேறு துறைகளிலும் பயன்பட்டுள்ளது. சார்பியல், உண்மையின் சிக்கலான கூறவியலாத் தன்மை, பன்னோக்கு இயல்பின் தேவை, பிறருடன் தொடர்பு கொள்ளலின் அவசியம் போன்ற கருத்துகளை எடுத்துரைக்கப் பயன்பட்டுள்ளது.\n\nசமணம், பௌத்தம், இந்து சமயம், சூபித்துவம் போன்ற பல்வேறு சமயங்களின் பக்தி, உவமை மற்றும் நீதிக் கதை மரபுகளில் இக்கதை காணப்படுகிறது. பத்தொன்பதாம் நூற்றாண்டில் ஜான் காட்பிரே சாக்சே என்ற அமெரிக்கக் கவிஞர் இக்கதையை ஆங்கிலத்தில் கவிதையாக வடித்தார். அதன் மூலம் மேற்குலகில் இது பரவலாக அறியப்பட்டது. அதன் பின்னர் பல குழந்தை இலக்கியம், வயது வந்தோருக்கான இலக்கியமென பலவகைப் பாணி நூல்களிலும் இக்கதை பல முறை வெளியாகியுள்ளது.\n\nSection::::கதை.\nபல்வேறு சமய, பண்பாட்டு மரபுகளில் கூறப்படும் இக்கதையின் பொதுவான கூறுகள் பின்வருமாறு:\n\nசில குருடர்கள் (அல்லது இருட்டில் சில மனிதர்கள்) ஒரு யானையைத் தடவிப் பார்க்கிறார்கள். தங்கள் கைகளின் மூலம் யானை எப்படிப்பட்டது என்று உணர முயலுகிறார்கள். ஒவ்வொருவரும் யானையின் வெவேறு உறுப்புகளைத் தடவுகிறார்கள். ஒருவர் அதன் தும்பிக்கையைத் தடவுகிறார்; இன்னொருவர் காதுகளைத் தடவுகிறார். வேறு ஒருவர் அதன் வாலினைத் தடவுகிறார். இப்படி அதன் தந்தம், கால்கள், வயிறு என வெவ்வேறு உறுப்புகளைத் தடவி தங்கள் அனுபவத்தின் மூலமாக யானை இப்படித் தான் இருக்க வேண்டுமென்று முடிவு செய்கிறார்கள். பின்பு அவர்கள் அனைவரும் ஒன்று கூடி, யானையைப் பற்றி தாங்கள் கற்றவற்றை ஒப்பிடுகையில், ஒவ்வொருவரும் ஒவ்வொரு மாதிரி யானையை வர்ணிக்கின்றனர். காதைத் தொட்டவர் யானை முறம் போன்றது என்கிறார். காலைத் தொட்டவரோ யானை தூண் போன்றது என்று சொல்லுகிறார். தும்பிக்கையைத் தொட்டவருக்கு யானை மரம் போன்றதாகவும், வாலைத் தொட்டவருக்குக் கயிறு போன்றதாகவும், வயிறைத் தொட்டு பார்த்தவருக்கு சுவர் போலவும் தோன்றுகிறது. யானையைப் பற்றிய கருத்து வேறுபாடு முற்றி அவர்களிடையே சண்டை மூளுகிறது.\n\nபல மரபுகளில் கூறப்படும் கதைகளுக்கிடையே சிறு சிறு வேறுபாடுகள் உள்ளன. தொட்டுப்பார்க்கப்படும் (யானை உடலின்) பகுதிகள், குருடர்களா அல்லது இருட்டில் மனிதர்களா?, ஒவ்வொருவருவராகத் தடவுகின்றனரா அல்லது அனைவரும் ஒரே நேரத்தில் தடவுகின்றனரா?, கருத்து வேறுபாடு கைகலப்பாக முற்றியதா அல்லது வெறும் வாய்ச்சண்டையோடு நின்றதா?. இறுதியில் அவர்கள் தங்கள் முரண்களைத் தீர்த்துக் கொண்டனரா? போன்ற சிறு தகவல்கள் மாறுகின்றன. சில மரபுகளில் இறுதியில் குருடர்கள் ஒன்று கூடி யானையின் தன்மையை உணரக் கூட்டாக முயலுகின்றனர், வேறு சில மரபுகளில் அவ்வழியே செல்லும் (கண்பார்வை உடைய) வழிப்போக்கன், அவர்கள் சண்டைக்கு தீர்ப்பு வழங்குகிறார்.\n"}
{"id": "255793", "url": "https://ta.wikipedia.org/wiki?curid=255793", "title": "தாமசு ஃஆரியட்", "text": "தாமசு ஃஆரியட்\n\nதாமசு ஆரியட் (\"Thomas Harriot\", 1560 – 2 சூலை 1621) ஓர் ஆங்கிலேய வானியலாளரும், கணிதவியலாளரும், இனவரைவியலாளரும், மொழிபெயர்ப்பாளரும் ஆவார். இவர் உருளைக்கிழங்கை பிரித்தானியத் தீவுகளில் அறிமுகப்படுத்தினார். இவர் கலீலியோவுக்கு நான்கு மாதங்கட்கு முன்பே தொலைநோக்கி வழியாக நிலாவைப் பார்வையிட்டு 1609 சூலை 26ஆம் நாளன்று நிலாத் தரையின் நிலவரையை வரைந்தவர்.\n\n"}
{"id": "255819", "url": "https://ta.wikipedia.org/wiki?curid=255819", "title": "பாப்பம்பட்டி", "text": "பாப்பம்பட்டி\n\nபாப்பம்பட்டி(en:Pappampatti) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்துமூன்றாவது எண் கொண்ட வருவாய் கிராமம் (கிராம எண்: 53) ஆகும். பாப்பம்பட்டி குறுவட்டத்தின் தலைமையிடமாக உள்ளது.\nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் பழனியிலிருந்து மேற்கே சுமார் 15 கி.மீ.தூரத்தில் அமைந்து உள்ளது. கடல் மட்டத்திலிருந்து 409 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பாப்பம்பட்டி கிராமத்தில் 1793 வீடுகள் உள்ளது. இக்கிராமத்தில் 7019 பேர் வசிக்கின்றார்கள். பாலின விகிதம் 51.38 %. இதில் 3607 பேர் ஆண்கள்; 3412 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1ம், உயர்நிலைப்பள்ளி 1ம் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255820", "url": "https://ta.wikipedia.org/wiki?curid=255820", "title": "ஆர். வாடிப்பட்டி (வடக்கு)", "text": "ஆர். வாடிப்பட்டி (வடக்கு)\n\nவாடிப்பட்டி வடக்கு(en:R.Vadipatti (North)) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்திரெண்டாவது எண் கொண்ட வருவாய் கிராமம் (கிராம எண்: 52) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் பழனியிலிருந்து மேற்கே சுமார் 13 கி.மீ.தூரத்தில் அமைந்து உள்ளது. கடல் மட்டத்திலிருந்து 463 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, வாடிப்பட்டி வடக்கு கிராமத்தில் 155 வீடுகள் உள்ளது. இக்கிராமத்தில் 674 பேர் வசிக்கின்றார்கள். பாலின விகிதம் 51.18 %. இதில் 345 பேர் ஆண்கள்; 329 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nஇக்கிராமத்தில் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255821", "url": "https://ta.wikipedia.org/wiki?curid=255821", "title": "வேலுசமுத்திரம்", "text": "வேலுசமுத்திரம்\n\nவேலுசமுத்திரம் (en:Velusamudram) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தொன்றாவது எண் கொண்ட வருவாய் கிராமம் (கிராம எண்: 51) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) தேசிய நெடுஞ்சாலையில் பழனியிலிருந்து மேற்கே சுமார் 17 கி.மீ.தூரத்தில் அமைந்து உள்ளது. கடல் மட்டத்திலிருந்து 473 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, அ.கலையம்புத்தூர் கிராமத்தில் 182 வீடுகள் உள்ளது. இக்கிராமத்தில் 714 பேர் வசிக்கின்றார்கள். பாலின விகிதம் 50.28 %. இதில் 359 பேர் ஆண்கள்; 329 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255822", "url": "https://ta.wikipedia.org/wiki?curid=255822", "title": "தாதநாயக்கன் பட்டி( வடக்கு)", "text": "தாதநாயக்கன் பட்டி( வடக்கு)\n\nதாதநாயக்கன் பட்டி வடக்கு (en:Thathanaickenpatti(North)) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பதாவது எண் கொண்ட வருவாய் கிராமம் (கிராம எண்: 50) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் மாநில நெடுஞ்சாலையில் பழனியிலிருந்து மேற்கே சுமார் 17 கி.மீ.தூரத்திலும், கரடிகூட்டம் கிராமத்திலிருந்து வடக்கே 3 கி.மீ தொலைவில் அமைந்து உள்ளது. கடல் மட்டத்திலிருந்து 473 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, தாதநாயக்கன் பட்டி வடக்கு கிராமத்தில் 200 வீடுகள் உள்ளது. இக்கிராமத்தில் 731 பேர் வசிக்கின்றார்கள். பாலின விகிதம் 51.29 %. இதில் 375 பேர் ஆண்கள்; 356 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nஇக்கிராமத்தில் புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255823", "url": "https://ta.wikipedia.org/wiki?curid=255823", "title": "அய்யம்பாளையம் (பழனி)", "text": "அய்யம்பாளையம் (பழனி)\n\nஅய்யம்பாளையம் (en:Ayyampalayam) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்தொன்பதாவது எண் கொண்ட வருவாய் கிராமம் (கிராம எண்: 49) ஆகும். \nSection::::அமைவிடம்.\nபழனியிலிருந்து உடுமலைப்பேட்டை (கொழுமம் - வழி) செல்லும் மாநில நெடுஞ்சாலையில் பழனியிலிருந்து மேற்கே சுமார் 19 கி.மீ.தூரத்தில் அமைந்து உள்ளது. கடல் மட்டத்திலிருந்து 463 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, அய்யம்பாளையம் கிராமத்தில் 489 வீடுகள் உள்ளது. இக்கிராமத்தில் 1716 பேர் வசிக்கின்றார்கள். பாலின விகிதம் 54.12 %. இதில் 847 பேர் ஆண்கள்; 869 பேர் பெண்கள். இக்கிராமத்தில் ஆரம்பப் பள்ளி 1ம், நடுநிலைப் பள்ளி 1ம், உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255824", "url": "https://ta.wikipedia.org/wiki?curid=255824", "title": "சித்திரைக்குளம்", "text": "சித்திரைக்குளம்\n\nசித்திரைக்குளம் (en:Sithraikulam) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்திரெண்டாவது எண் கொண்ட வருவாய் கிராமம் (கிராம எண்: 42) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் தேசிய நெடுஞ்சாலையில் பழனியிலிருந்து தென்மேற்கே சுமார் 11 கி.மீ.தூரத்தில் அமைந்து உள்ளது. கடல் மட்டத்திலிருந்து 487மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சித்திரைக்குளம் கிராமத்தில் 428 வீடுகள் உள்ளது. இக்கிராமத்தில் 1600 பேர் வசிக்கின்றார்கள். பாலின விகிதம் 48.87 %. இதில் 782 பேர் ஆண்கள்; 818 பேர் பெண்கள். இக்கிராமத்தில் ஆரம்பப் பள்ளி 2 மட்டும் உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255825", "url": "https://ta.wikipedia.org/wiki?curid=255825", "title": "சுக்கமநாயக்கன்பட்டி", "text": "சுக்கமநாயக்கன்பட்டி\n\nசுக்கமநாயக்கன்பட்டி(en:Sukkamanaickenpatti) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்தேழாவது எண் கொண்ட வருவாய் கிராமம் (கிராம எண்: 47) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் தேசிய நெடுஞ்சாலையில் பழனியிலிருந்து மேற்கே சுமார் 9 கி.மீ.தூரத்தில் அமைந்து உள்ளது. கடல் மட்டத்திலிருந்து 402 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சுக்கமநாயக்கன்பட்டி கிராமத்தில் 362 வீடுகள் உள்ளது. இக்கிராமத்தில் 1345 பேர் வசிக்கின்றார்கள். பாலின விகிதம் 54.12 %. இதில் 663 பேர் ஆண்கள்; 682 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255826", "url": "https://ta.wikipedia.org/wiki?curid=255826", "title": "சின்னக்கலையம்புத்தூர்", "text": "சின்னக்கலையம்புத்தூர்\n\nசின்னக்கலையம்புத்தூர்(en:Chinnakalayamputhur) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்தைந்தாவது எண் கொண்ட வருவாய் கிராமம் (கிராம எண்: 45) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் தேசிய நெடுஞ்சாலையில் பழனியிலிருந்து மேற்கே சுமார் 7 கி.மீ.தூரத்தில் அமைந்து உள்ளது. கடல் மட்டத்திலிருந்து 409 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சின்னக்கலையம்புத்தூர் கிராமத்தில் 1529 வீடுகள் உள்ளது. இக்கிராமத்தில் 6768 பேர் வசிக்கின்றார்கள். பாலின விகிதம் 41.78 %. இதில் 2828 பேர் ஆண்கள்; 3940 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1ம், கல்லூரி 1ம் உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255827", "url": "https://ta.wikipedia.org/wiki?curid=255827", "title": "பெத்தநாயக்கன்பட்டி", "text": "பெத்தநாயக்கன்பட்டி\n\nபெத்தநாயக்கன்பட்டி(en:Pethanaickenpatti) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்திஆறாவது எண் கொண்ட வருவாய் கிராமம் (கிராம எண்: 46) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் தேசிய நெடுஞ்சாலையில் பழனியிலிருந்து மேற்கே சுமார் 9 கி.மீ.தூரத்திலும், சின்னக்கலையம்புத்தூரிலிருந்து வடக்கே 3 கி.மீ தொலைவில் அமைந்து உள்ளது. கடல் மட்டத்திலிருந்து 407 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, பெத்தநாயக்கன்பட்டி கிராமத்தில் 452 வீடுகள் உள்ளது. இக்கிராமத்தில் 1645 பேர் வசிக்கின்றார்கள். பாலின விகிதம் 50.33 %. இதில் 828 பேர் ஆண்கள்; 817 பேர் பெண்கள். இக்கிராமத்தில் ஆரம்பப் பள்ளி 1 மட்டும் உள்ளது.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255828", "url": "https://ta.wikipedia.org/wiki?curid=255828", "title": "நெய்க்காரபட்டி-வருவாய் கிராமம்", "text": "நெய்க்காரபட்டி-வருவாய் கிராமம்\n\nநெய்க்காரபட்டி (en:Neikarapatti) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் நாற்பத்திநான்காவது எண் கொண்ட வருவாய் கிராமம் (கிராம எண்: 44) ஆகும். இக்கிராமம் பழனி வட்டங்களிலுள்ள பேரூராட்சிகளில் ஒன்றாகும், நெய்க்காரபட்டி குறு(உள்)வட்டத்தின் (FIRKA) தலைமையிடமாகவும் உள்ளது.\nSection::::அமைவிடம்.\nபழனியிலிருந்து உடுமலைப்பேட்டை (வழி-கொழுமம்) செல்லும் மாநில நெடுஞ்சாலையில் பழனியிலிருந்து மேற்கே சுமார் 7 கி.மீ.தூரத்தில் அமைந்து உள்ளது. கடல் மட்டத்திலிருந்து 403 மீட்டர் உயரத்தில் உள்ளது. \n\nSection::::சிறப்பு.\nஇந்தியாவில் பிரித்தானிய அரசு இருந்த காலத்தில் இக்கிராமத்தை தலைமையிடமாகக் கொண்டு ஜமீன் அமைக்கப்பட்டு நெய்க்காரபட்டி ஜமீன் என்று அழைக்கப்பட்டது. 1956ல் ஜமீன் ஒழிப்பு சட்டத்தால் ஜமீன் கலைக்கப்பட்டு அரசின் வருவாய் கிராமமாக்கப்பட்டது. இதன் கடைசி ஜமீன்தாரர் நரேந்திர குள்ளம நாயக்கர் ஆவார். பல தமிழ் திரைப்படங்கள் இந்த ஜமீன் அரண்மனையில் படமாக்கப்பட்டுள்ளது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 11,891 மக்கள் இங்கு வசிக்கின்றார்கள். இவர்களில் 50% ஆண்கள், 50% பெண்கள் ஆவார்கள். நெய்க்காரப்பட்டி மக்களின் சராசரி கல்வியறிவு 65% ஆகும், இதில் ஆண்களின் கல்வியறிவு 75%, பெண்களின் கல்வியறிவு 55% ஆகும். இது இந்திய தேசிய சராசரி கல்வியறிவான 59.5% விட கூடியதே. நெய்க்காரப்பட்டி மக்கள் தொகையில் 9% ஆறு வயதுக்குட்பட்டோர் ஆவார்கள்.\n\nSection::::முக்கிய பயிர்.\nபாலாறு-பொருந்தலாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255829", "url": "https://ta.wikipedia.org/wiki?curid=255829", "title": "ரோகிணி (செயற்கைக்கோள்)", "text": "ரோகிணி (செயற்கைக்கோள்)\n\nரோகிணி (rohini) என்பது இஸ்ரோவால் செலுத்தப்பட்ட தொடர் செயற்கைக்கோளின் பெயர் ஆகும். ரோகினி தொடர், நான்கு செயற்கைக்கோள்களை கொண்டது, அவை அனைத்தும் இஸ்ரோவின் செயற்கைக்கோள் செலுத்தி வண்டிகள் மூலம் செலுத்தப்பட்டது, அதில் மூன்று வெற்றிகரமாக அதன் சுற்றுவட்ட பாதையில் நிறுத்தப்பட்டது. இந்த செயற்கைக்கோள்கள் சோதனை அடிப்படையில் செலுத்தப்பட்டவை.\nSection::::செயற்கைக்கோள் தொடர்.\nSection::::ரோகிணி தொழில்நுட்பம்.\nஇது 35 கிகி எடை உடைய சுழற்சியை நிலைநிறுத்தும் சோதனைச் செயற்கைக்கோள் அதற்கு 3 வாட்டுகள் ஆற்றல் பயன்படுத்தப்பட்டது.இது 10-08-1979 இல் சதீஸ் தவான் விண்வெளி மையத்திலிருந்து செலுத்தப்பட்டது இதில் செயற்கைக்கோள் செலுத்தி வண்டியின் கண்காணிப்பான் பொருத்தப்பட்டிருந்தது. இந்த செயற்கைக்கோள் அதன் சுற்றூவட்டப் பாதையை அடையவில்லை இருப்பினும் இதன் செயற்கைக்கோள் செலுத்தி வண்டியின் (SLV) பணி மட்டும் வெற்றியாக அமைந்தது.\nSection::::அர்எஸ்-1.\nஇதுவும் 35 கிகி எடை உடைய சுழற்சியை நிலைநிறுத்தும் சோதனைச் செயற்கைக்கோள் இதற்கு 16 வாட்டுகள் ஆற்றல் பயன்படுத்தப்பட்டது. இது 18-07-1980 இல் சதீஸ் தவான் விண்வெளி மையத்திலிருந்து செலுத்தப்பட்டது.இது 305 x 919 கிமீ சுற்றூவட்டப் பாதையையில் 44.7° சாய்வாக வெற்றிகரமாக நிலைநிறுத்தப்பட்டது.இந்த செயற்கைக்கோள் 20 மாத காலம் உயிர்புடன் இருந்தது.\nSection::::அர்எஸ் –டி1.\nஇது 38 கிகி எடை உடைய சுழற்சியை நிலைநிறுத்தும் சோதனைச் செயற்கைக்கோள் அதற்கு 16 வாட்டுகள் ஆற்றல் பயன்படுத்தப்பட்டது. இது 31-05-1981 இல் சதீஸ் தவான் விண்வெளி மையத்திலிருந்து செலுத்தப்பட்டது.இதுவும் பாதி வெற்றி தான் பெற்றது இந்த செயற்கைக்கோளால் நாம் எதிர்பார்த்த அளவு தூரத்தை அடைய முடியவில்லை அதனால் 9 நாட்கள் மட்டுமே சுற்றூவட்டப்பாதையில் வட்டமிட்டது, அதாவது 186 x 418 கிமீ தூரத்தில் 46° சாய்வில் நிலைநின்றது.இந்த செயற்கைக்கோள் ரிமோட் மூலம் இயங்கும் ஒரு புகைப்பட கருவியையும் சோதனைக்காக எடுத்து சென்றது.\nSection::::அர்எஸ்-டி2.\nஇது 41.5 கிகி எடை உடைய சுழற்சியை நிலைநிறுத்தும் சோதனைச் செயற்கைக்கோள் அதற்கு 16 வாட்டுகள் ஆற்றல் பயன்படுத்தப்பட்டது. இது 17-04-1983 இல் செலுத்தப்பட்டது. 371 x 861 கிமீ தூரத்தில் 46° சாய்வில் நிலைநின்றது.இந்த செயற்கைக்கோள் 17 மாதங்கள் உயிர்புடன் இருந்தது ரிமோட் மூலம் இயங்கும் ஒரு புகைப்பட கருவியையும் இதில் இனைக்கப்பட்டிருந்தது, அது 2500 படங்களுக்கு மேல் புகைப்படங்களை எடுத்து அனுப்பியது.இந்த புகைப்பட கருவி சாதரனமாகவும் மற்றும் அகச்சிவப்பு பட்டைகள் மூலமும் புகைப்படம் எடுக்கும் திறன் கொண்டிருந்தது.\n\n"}
{"id": "255830", "url": "https://ta.wikipedia.org/wiki?curid=255830", "title": "பம்பாய் வங்கி", "text": "பம்பாய் வங்கி\n\nபம்பாய் வங்கி இந்தியா விடுதலை பெறுவதற்கு முந்தைய பிரித்தானிய இந்தியாவின் மூன்று மாகாண வங்கிகளில், இரண்டாவது வங்கியாகும். கல்கத்தா வங்கியும், மதராஸ் வங்கியும் இதர இரு வங்கிகளாகும். 1840 ஏப்ரல் 15 அன்று பிரித்தானிய கிழக்கிந்திய நிறுவனத்தின் சாசனத்திற்கு ஏற்ப நிறுவப்பட்டது. இது, பம்பாய் (தற்போதைய மும்பை) நகரை தலைமையிடமாகக் கொண்டு செயல்பட்டது. பம்பாய் வங்கி, சாதாரண வணிக வங்கி மேற்கொள்ள வேண்டிய அனைத்து நடவடிக்கைகளையும் மேற்கொண்டது. சென்னை வங்கி, அந்த நேரத்தில் வேறு எந்த மைய வங்கியும் இல்லாத காரணத்தால், இது ஒரு நடுவன் வங்கியின் ஒரு சில பணிகளையும் மேற்கொண்டது.\n\n1921 சனவரி 27 அன்று பம்பாய் வங்கி, இதர இரு மாகாண வங்கிகளான கல்கத்தா வங்கியுடனும், மதராஸ் வங்கியுடனும் இணைந்து இம்பீரியல் பேங்க் ஆப் இந்தியா என உருவாக்கப்பட்டது. இந்திய வங்கிகளை கட்டுப்படுத்தி நெறிப்படுத்தும் இந்திய நடுவன் வங்கியான பாரத ரிசர்வ் வங்கியால் இந்திய இம்பீரியல் வங்கியை பாரத ஸ்டேட் வங்கி என 1955 ஏப்ரல் 30 அன்று பெயர் மாற்றம் செய்யப்பட்டது.\n\n\n\n"}
{"id": "255838", "url": "https://ta.wikipedia.org/wiki?curid=255838", "title": "மேலக்கோட்டை", "text": "மேலக்கோட்டை\n\nமேலக்கோட்டை என்ற பெயரில் உள்ள ஊர்கள்:\n"}
{"id": "255839", "url": "https://ta.wikipedia.org/wiki?curid=255839", "title": "பெரிய கொம்பு ஆந்தை", "text": "பெரிய கொம்பு ஆந்தை\n\nபெரிய கொம்பு ஆந்தை (great horned owl) என்பது ஆந்தை வகைகளில் ஒரு பறவையாகும். இவ்வாந்தை பெரிய அளவுள்ளது. கள்ளப்பருந்தைவிடக் கனமான பறவையாகும்.\n\nSection::::விளக்கம்.\nபெரிய கொம்பு ஆந்தை கருந்தவிட்டு நிறமுடையது. மேனியில் கருங்கோடுகள் நீள்வட்டமாக காணப்படும். இரு கொம்புகள் போல கரு நிற இறகுகள் காதுக்கு மேலே உயர்ந்து இருக்கும்.\n"}
{"id": "255840", "url": "https://ta.wikipedia.org/wiki?curid=255840", "title": "ஆண்டிமனி நான்காக்சைடு", "text": "ஆண்டிமனி நான்காக்சைடு\n\nஆண்டிமனி நான்காக்சைடு அல்லது ஆண்டிமனி டெட்ராக்சைடு \"(Antimony tetroxide)\" என்பது SbO என்ற மூலக்கூற்று வாய்ப்பாடுடன் கூடிய ஒரு வேதிச் சேர்மமாகும். இயற்கையில் இச்சேர்மப் பொருள் செர்வண்டைட் என்ற கனிமப்பொருளாகக் காணப்படுகிறது. வெள்ளை நிறத்தில் காணப்படும் இச்சேர்மம் சூடுபடுத்தும்போது மஞ்சள் நிறமாக மாறுகிறது. SbO என்ற ஆண்டிமனி நான்காக்சைடின் முற்றுப்பெறா வாய்ப்பாடு, இரண்டு ஆண்டிமனி மையங்களின் இருப்பைத் தெரிவிக்கிறது.\n\nSection::::தயாரிப்பு மற்றும் அமைப்பு.\nஆண்டிமனி மூவாக்சைடை காற்றில் சூடாக்கும்போது ஆண்டிமனி நான்காக்சைடு உருவாகிறது:\n\n800 பாகை செல்சியசு வெப்பநிலையில் ஆண்டிமனி(V) ஆக்சைடு ஆக்சிசனை இழந்து ஆண்டிமனி நான்காக்சைடு உருவாகிறது:\n\nஇச்சேர்மம் கலப்பு இணைதிறன் அமைப்பைக் கொண்டு ஆண்டிமனி(V) மற்றும் ஆண்டிமனி(III) உலோக மையங்களைப் பெற்றுள்ளது. ஆண்டிமனி நான்காக்சைடு சாய்துரம் மற்றும் ஒற்றைசரிவு உருவமைப்பு என்ற இரண்டு வகையான பல்லுருவத் தோற்றங்களில் காணப்படுகிறது. இரண்டு வடிவங்களிலும் நான்கு ஆக்சைடுகளால் கட்டப்பட்ட உருக்குலைந்த ஆண்டிமனி(III) மையங்கள் அடுக்கப்பட்டு உருவான எண்முக அமைப்புகள் வெளிப்படுகின்றன.\n"}
{"id": "255842", "url": "https://ta.wikipedia.org/wiki?curid=255842", "title": "சாவுக் குருவி", "text": "சாவுக் குருவி\n\nசாவுக் குருவி அல்லது சின்னப்பக்கி (Indian nightjar (Caprimulgus asiaticus) என்பது இரவில் இரை தேடும் பறவையாகும்.\n\nSection::::விளக்கம்.\nஇது மைனாவின் பருமன் இருக்கும். இதன் இறகுகள் ஆந்தையின் நிறத்தை ஒத்து இருக்கும். தரையில் இக்குருவி படுத்துவிட்டால் தரையின் நிறத்துடன் ஒன்றிவிடும். இதன் கால்கள் குட்டையாகவும், வலுவற்றதாக இருந்தாலும், இதன் வாய் அகலமாக அமைந்திருக்கும். இதனால் பூச்சிகளை வாயால் பிடிக்க நல்ல வசதி. இதன் முக்கிய உணவு பூச்சிகள் ஆகும்.\n"}
{"id": "255844", "url": "https://ta.wikipedia.org/wiki?curid=255844", "title": "குறுவட்டம் (உள் வட்டம்)", "text": "குறுவட்டம் (உள் வட்டம்)\n\nகுறு வட்டம் அல்லது உள் வட்டம் அல்லது பிர்கா (ஆங்கிலம்: \"FIRKA\") என்பது தமிழ்நாடு மாவட்டங்களில் வருவாய்த்துறையில் சில வருவாய் கிராமங்களை உள்ளடக்கி குறு (உள்) வட்டம்\"' (\"REVENUE FIRKA\") அமைக்கப்படுகின்றன. வருவாய் துறைக்கென அலுவல் சார்ந்த அலுவலராக வருவாய் ஆய்வாளர் இருப்பார். பதவி உயர்வு வழியாகவும், தமிழ்நாடு அரசுப் பணியாளர் தேர்வாணையத்தின் மூலம் நடத்தப்படும் தேர்வில் தேர்ச்சி பெறுவதின் வழியாகவும் நியமிக்கப்படுகிறார்.\n\n\n\n\nSection::::நில அளவை.\nசில வருவாய் கிராமங்களை உள்ளடக்கி குறுவட்டம் (\"REVENUE FIRKA\") அமைக்கப்படுகின்றன. இந்த வருவாய் குறுவட்டம் நில அளவைத் துறைக்கென அலுவல் சார்ந்த அலுவலராக குறுவட்ட அளவர் இருப்பார். இவரால் நில அளவை குறித்த அரசு மற்றும் அரசு சாரா அனைத்து நில அளவைப் பணிகளையும் செய்து வரைபடம் தயாரித்து, அறிக்கையுடன் வருவாய் வட்டாட்சியருக்கு அனுப்பி வைக்கப்படும்.\n\n\n\n\n"}
{"id": "255846", "url": "https://ta.wikipedia.org/wiki?curid=255846", "title": "சிறு நீல மீன்கொத்தி", "text": "சிறு நீல மீன்கொத்தி\n\nசிறு நீல மீன்கொத்தி (Alcedo atthis) என்பது மீன்கொத்தி இனத்தைச் சேர்ந்த ஒரு பறவையாகும்.\nSection::::விளக்கம்.\nஇப்பறவை சிட்டுக்குருவியைவிட சற்று பெரியது. உடலின் மேல்பாகம் நீலமும்,பச்சையும் கலந்த நிறமுடையது. அடர்த்தியான குட்டை வாலும், நீண்ட நேரானகூர் அலகும் கொண்டது. இப்பறவை கிணறு, ஆற்றங்கரை போன்ற நீர் நிலைகளில் தனியாக கல்லின் மீதோ அல்லது தொங்கும் மரக் கிளை மீதோ அமர்ந்திருக்கும். நீருக்கு மேலே சிறகடித்து பறந்துகொண்டு திடீரென்று நீருக்குள் பாய்து இரையை கௌவிக்கொண்டு பறக்கும்.\n"}
{"id": "255850", "url": "https://ta.wikipedia.org/wiki?curid=255850", "title": "செர்வண்டைட்டு", "text": "செர்வண்டைட்டு\n\nசெர்வண்டைட்டு \"(Cervantite)\" என்பது SbSbO என்ற மூலக்கூற்று வாய்ப்பாடுடன் கூடிய ஒரு வேதிச் சேர்மமாகும். இது ஆண்டிமனி என்ற தனிமத்தின் ஆக்சைடு தாதுப்பொருளாகும்.\n\n1850 ஆம் ஆண்டில் முதன்முதலாக இக்கனிமம் எசுப்பானியாவில் உள்ள செர்வண்டேசு , சியாரா டெ ஆங்கரேசு, உலூகோ மற்றும் கலீசியா போன்ற இடங்களில் காணப்பட்டதாக விவரிக்கப்படுகிறது. கண்டெடுக்கப்பட்ட இடத்தின் பெயரால் இக்கனிமம் அழைக்கப்படுகிறது. இக்கனிமத்தின் கண்டுபிடிப்பு சந்தேகத்தின் அடிப்படையில் முதலில் அங்கீகரிக்கப்படாமல் பின்னர் 1862 ஆம் ஆண்டில் செர்பியாவில் உள்ள சயாகா இசுடோலிசு மாவட்டத்தில் கண்டறியப்பட்ட பிறகுதான் அங்கீகரிக்கப்பட்டது. ஆண்டிமனி காணப்படும் இரண்டாம் நிலை கனிமப்பொருளாக இது கருதப்படுகிறது. இசிடிப்னைட் முதல்நிலைக் கனிமப்பொருள் என்பது குறிப்பிடத்தக்கது ஆகும். \n"}
{"id": "255853", "url": "https://ta.wikipedia.org/wiki?curid=255853", "title": "நீர் வள அமைச்சகம் (இந்தியா)", "text": "நீர் வள அமைச்சகம் (இந்தியா)\n\nநீர் வள அமைச்சகம் (\"Ministry of water resources ,India\") இந்திய அமைச்சகங்களில் ஒன்றாகும். இந்தியாவின் நீர் வளங்களின் வளர்ச்சி மற்றும் மேம்பாட்டிற்கு இன்றியமையாத விதிமுறைகள், ஒழுங்குமுறைகள் மற்றும் சட்டதிட்டங்கள் வடிவமைப்பது இந்த அமைச்சகத்தின் பொறுப்பு. 1985ல் பாசனம் மற்றும் மின்சக்தி அமைச்சகத்தினை (Ministry of Irrigation and Power) பிரித்து, பாசனத் துறையை நீர் வள அமைச்சகமாக மாற்றினர்.. 2014 ஜூலையில் இந்த அமைச்சரகமானது நீர் வளம், ஆறுகள் மேம்பாடு மற்றும் கங்கை புத்தாக்கம் எனப் பெயர் மாற்றப்பட்டது. மத்திய அரசின் கொள்கை முடிவான கங்கை ஆற்றைச் சுத்தப்படுத்துதலைத் தீவிரமாக்கவே இது தனி அமைச்சகமாகவே ஏற்படுத்தப்பட்டது. \n\n\n"}
{"id": "255855", "url": "https://ta.wikipedia.org/wiki?curid=255855", "title": "மின்சக்தி, நிலக்கரி மற்றும் புதுப்பிக்கத்தக்க ஆற்றல் துறை (இந்தியா)", "text": "மின்சக்தி, நிலக்கரி மற்றும் புதுப்பிக்கத்தக்க ஆற்றல் துறை (இந்தியா)\n\nமின்சக்தி அமைச்சகம் (\"Ministry of Power ,India\") இந்திய அமைச்சகங்களில் ஒன்றாகும். இந்தியாவில் உற்பத்திசெய்யப்படும் மின்சாரம், உள்கட்டமைப்பு மேம்பாடு, மேலும் மின்உற்பத்தி, எடுத்துச் செல்லுதல், விநியோகித்தல் மற்றும் பராமரிப்பு செய்தல் போன்றவற்றை மேற்பார்வையிடுதலுக்கு பொறுப்பு ஆகின்றது. \nஇந்த அமைச்சகமே ஒன்றிய அரசு, மாநில அரசு மற்றும் தனியார் மின் உற்பத்தியாளர்களுக்கிடையே மின்சார வேலைகளுக்கு ஒத்திசைவு ஏற்படுத்துகிறது.\n\n1992 ஜூலை 2ல், மின்சக்தி அமைச்சகம் தனியே ஏற்படுத்தப்பட்டது. அதற்கு முந்தைய காலகட்டத்தில் மின்சாரத் துறையானது மின்சக்தி, நிலக்கரி மற்றும் மரபுசாரா எரிசக்தி அமைச்சகத்தின் ஒரு பிரிவாக இருந்து வந்தது. பின்னர் மின்சக்தி அமைச்சகம், நிலக்கரி அமைச்சகம், மரபுசாரா எரிசக்தி அமைச்சகம் என்று, இந்த அமைச்சகம் மூன்று பிரிவுகளாகப் பிரிக்கப்பட்டது. 2006ல் அது புதிய மற்றும் புதுப்பிக்கத்தக்க எரிசக்தி அமைச்சகம் எனப் பெயர்மாற்றம் செய்யப்பட்டது.\n\n"}
{"id": "255858", "url": "https://ta.wikipedia.org/wiki?curid=255858", "title": "அண்டியோக்கசு", "text": "அண்டியோக்கசு\n\nஅசுகலானின் அண்டியோக்கசு (\"Antiochus of Ascalon\", ; அண். கிமு 125 – அண். கிமு 68) ஒரு கல்விக்கழக மெய்யியலாளர். இவர் பிளாட்டோனியக் கல்விக்கழகத்தின் பிலோவின் மாணவர். ஆனால் பிலோ, தன் முன்னவர்களின் ஐயுறவுவாதப் போக்கில் இருந்து விலகியவர். இவர் சிசெரோவின் ஆசிரியர். பிளாட்டோனியப் புதுவகை பல்கூற்று (ஒருங்கியைபிலாத) அறிவுவாதத்தின் (eclecticism) முதல் முன்னோடியாவார்; இவர் சுதாயிக்குகளின் நெறிமுறைகளையும் பெரிபேடெட்டிக்கியத்தையும் பிளாட்டோனியத்திற்குள் மீட்க முயன்றார். இவர் பிலோவுக்கு எதிராக மனம் உண்மையையும் பொய்யையும் பிரித்தறிய வல்லது என்றார். அதன் வழியாக பழங்கல்விக்கழக நெறிமுறைகளைப் புத்துயிர்க்கச் செய்தார். இவருடன் இடைக்காலப் பிளாட்டோனிய மெய்யியல் கட்டம் தொடங்குகிறது.\n\nSection::::வாழ்க்கை.\nஇவர் அசுகலானில் பிறந்தார். இவர் மித்ரிடேடெசு எதிர்ப்பளரான இலூசியசுவின் நண்பர். கிமு 9இல் ஏதென்சில் பயின்றபோது சிசெரோவின் ஆசிரியர்; ஆனால் இவர் அலெக்சாந்திரியாவிலும் சிரியாவிலும் பள்ளிகளை நடத்தினார். இவர் அங்கு இறந்துவிட்ட்தாகத் தெரிகிறது. இவர் தனது காலத்தில் கணிசமான புகழ்வாய்ந்த மெய்யியலாளராக விளங்கியுள்ளார். இவர் பிறப்பால் அசுகலான் நகரமே சிறப்பு பெற்றதாக சுத்ராபோ கூறுவதால் தெரிய வருகிறது. புலமையாளர்களிலேயே மிக மதிநுட்பமும் வாய்ந்தவரும் நல்லவருமாகவும் தன்கால்த்தின் கூர்மையும் நயமும் வாய்ந்தவராகவும் சிசெரோ இவரைப் பற்றி அடிக்கடி பெருமதிப்புடனும் அன்புடனும் கூறுவதில் இருந்தும் இது விளங்குகிறது.\n\nஇவர் ஏதென்சின் மினெசார்க்கசிடம் கல்வி கற்றாலும் இவரது முதன்மையான ஆசிரியர், கிளிட்டோமாக்கசுவுக்குப் பின் பிளாட்டோனியக் கல்விக்கழகத் தலைமைப் புலவராகிய இலாரிசாவின் பிலோவே எனலாம் ஆனால் இவர் பிலோவின் மாணவராக விளங்கியதைவிட எதிரியாக இருந்துள்ளார்; இவர் பிலோவை எதிர்த்து எழுதிய\"Sosus\"எனும் நூலைப் பற்றி சிசெரோ குறிப்பிடுகிறார். இதில் இவர் கல்விக்கழக் ஐயுறவுவாதத்தை எதிர்க்கிறார்.மற்றுமொரு நூலான \"Canonica' பற்றிச் செக்சுடசு எம்பிரிக்கசு' குறிப்பிடுகிறார். இது ஏரணவியல் (அளவையியல்) நூலாகும்.\n\nநான்காம் கல்விக்கழகத்தைப் பிலோ நிறுவியதைப் போலவே அண்டியோக்கசு ஐந்தாம் கல்விக்கழகத்தை நிறுவினார். இந்தப் பிளவு கிமு86இல் கல்விக்கழகம் அழிக்கப்படக் காரணமான கிமு88இல் ஏற்பட்ட மித்ரிடேடிகப் போர் தொடங்கியபோதே ஏற்பட்டுவிட்டது. இக்காலத்தில் இவர் அலெக்சாந்திரியாவில் இருந்தார். சிசெரோ ஏதென்சில் கிமு79இல் படிக்க வந்தபோதே இவர் ஏதென்சுக்கு மீண்டும் வந்தார். இவர் அங்கே கிமு68இல் இறந்துள்ளார்.\n\nSection::::மெய்யியல்.\nஅண்டியோக்கசுக்கு முந்தைய கல்விக்கழக ஐயுறவுவாதம் பிளாட்டோ வெற்றிகரமாக தன் மாணாக்கர்களுக்குக் கற்பித்த உண்மையைக் காண்பதற்கான சரியான முறை நுண்ணியற் சிந்தனைமுறையே என்றும் புலன்களின் பெரும்பாலான உளப்பதிவுகளை நம்பக்கூடாது என்றும் வற்புறுத்திய முயற்சிகளில் தோன்றியது எனலாம். சிசெரோ எந்தவகை அறிவிலும் உறுதிபாடு போன்ற ஏதும் நிலவ வாய்ப்பில்லை எனக் கருதும் மெய்யியலாளர் வரிசையில் பிளாட்டோவை வகைப்படுத்துகிறார்; இம்முடிபு பிளாட்டோ ஐம்பொறிகள், புலன்காட்சிக்கான நம்பத்தகுந்த வாயிகள் அல்லவென்று கூறுவதும் அவை புலப்படுத்தும் அறிவுவகையையும் எனவே அவ்வழியிலான அறிதல் சிந்தனை முடிவுகளையும் நம்பவியலாததாகப் பிளாட்டோ கருதுவதுபோல் எண்ணித் துணிந்ததாகவே தோன்றுகிறது.\n\nஇத்தகைய வாதங்களில் இருந்து ஒன்று தெளிவாகப் புலனாகிறது. இதே வினவல்கள் முன்பே அறிவியலின் தன்மையையும் பல்வேறுவகை உண்மைகளையும் பற்றிப் பேசும்போது இவை அறிதிறனின் அல்லது நுண்மதியின் விளைபொருள்கள்;வாய்ப்புள்ள நிகழத்தகும் அதேநேரம் உறுதிப்படுத்தவியலாத அறிவாகுமென ஆழமாக பிளாட்டோவாலும் அரிசுடாட்டிலாலும் அலசப்பட்டுள்ளன. இதன் விளைவு கல்விக்கழகத்தினர் புறக்கணித்த இணைமுரண்வாதக் கலைக்கு இவர் புத்துயிர்ப்பூட்டினார். எனவே ஆண்டியோக்கசுவின் அறப்பயில்விப்பு குறித்து நிலவும் தகவல்கள் இதைத் தான் காட்டுகின்றன. சுதாயிக்குகளின் முரண்புதிகளுக்கோ கல்விக்கழகத்தினரின் ஐயுறவுவாதத்துக்கோ விட்டுகொடுக்காமல் இவர் அரிசுடாட்டிலுக்கு இணையாண முதன்மை நெறிமுறைகளைக் கடைப்பிடித்தார்: மகிழ்ச்சி நேரிய வாழ்க்கையில் தான் கிடைக்கும். என்றாலும் அது புறநிலைப் பொருள்களைச் சாராத தற்குறிப்பல்ல அல்லது தனித்த விளைவல்ல என்றார். எனவே இவர் அனைத்துக் குற்றங்களூம் சமமே எனும் சுதாயிக்குகளின் நெறிமுறையை ஏற்க மறுத்தாலும், அனைத்து உணர்ச்சிகளையும் அடக்கிவைக்க வேண்டும் என்பதில் அவர்களோடு ஒத்துப்போனார். மொத்தத்தில் சிசெரோ இவரைச் சுதாயிக்குகளுக்குகளின் தரத்தில் வைக்க முயன்றாலும், இவர் தன்னைப் பன்கூறுவாத/கலப்புவாத மெய்யியலாளராக்க் கருதி, பழங்கல்விக்கழக நடைமுறையை மீட்க இவர் சுதாயிக்கியத்தையும் பெரிபேடெடிக்கியத்தையும் ஒருங்கிணைக்க முயன்றார்.\n\n"}
{"id": "255865", "url": "https://ta.wikipedia.org/wiki?curid=255865", "title": "காவலப்பட்டி", "text": "காவலப்பட்டி\n\nகாவலபட்டி(en:Kavalapatti) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்துநான்காவது எண் கொண்ட வருவாய் கிராமம் (கிராம எண்: 54) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் கரடிக்கூட்டம் என்ற ஊரில் இருந்து தெற்கே 3 கி.மீ.தூரத்திலும் பழனியிலிருந்து மேற்கே சுமார் 17 கி.மீ.தூரத்திலும் அமைந்து உள்ளது. கடல் மட்டத்திலிருந்து 409 மீட்டர் உயரத்திலும் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, காவலபட்டி கிராமத்தில் 750 வீடுகள் உள்ளது. இக்கிராமத்தில் 3208 பேர் வசிக்கின்றார்கள். பாலின விகிதம் 51.38 %. இதில் 1650 பேர் ஆண்கள்; 1558 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1ம், உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255867", "url": "https://ta.wikipedia.org/wiki?curid=255867", "title": "தாதநாயக்கன் பட்டி தெற்கு", "text": "தாதநாயக்கன் பட்டி தெற்கு\n\nதாதநாயக்கன் பட்டி (தெற்கு)(en:Thathanaickenpatti (South)) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தைந்தாவது எண் கொண்ட வருவாய் கிராமம் (கிராம எண்: 55) ஆகும். \nSection::::அமைவிடம்.\nபழனியிலிருந்து மேற்கே சுமார் 19 கி.மீ.தூரத்தில் அமைந்து உள்ளது.ஆர். வாடிபட்டி(வடக்கு) கிராமத்திலிருந்து கொடைக்கானல் மலை அடிவாரம் வரை நீண்டு பரவியுள்ளது. கடல் மட்டத்திலிருந்து 409 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, தாதநாயக்கன் பட்டி (தெற்கு) கிராமத்தில் 102 வீடுகள் உள்ளது. இக்கிராமத்தில் 375 பேர் வசிக்கின்றார்கள். பாலின விகிதம் 51.38 %. இதில் 194 பேர் ஆண்கள்; 181 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1ம், உயர்நிலைப்பள்ளி 1ம் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255868", "url": "https://ta.wikipedia.org/wiki?curid=255868", "title": "சித்தரேவு", "text": "சித்தரேவு\n\nசித்தரேவு(en:Sitharevu) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தாறாவது எண் கொண்ட வருவாய் கிராமம் (கிராம எண்: 56) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் காவலப்பட்டியிலிருந்து மேற்கே சுமார் 1.5 கி.மீ.தூரத்தில் அமைந்து உள்ளது. கடல் மட்டத்திலிருந்து 409 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சித்தரேவு கிராமத்தில் 176 வீடுகள் உள்ளது. இக்கிராமத்தில் 689 பேர் வசிக்கின்றார்கள். பாலின விகிதம் 51.38 %. இதில் 344 பேர் ஆண்கள்; 345 பேர் பெண்கள். இக்கிராமத்தில் ஆரம்பப் பள்ளி 2ம், நடுநிலைப் பள்ளி 1மட்டும் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255882", "url": "https://ta.wikipedia.org/wiki?curid=255882", "title": "அப்துல் ஹமீத் பாகவி", "text": "அப்துல் ஹமீத் பாகவி\n\nஆ. கா. அப்துல் ஹமீது பாகவி (பி 1876 - இ 1955; ஒர் இசுலாமிய சமய அறிஞர், மொழிபெயர்ப்பாளர். சேலம் ஆத்தூரில் 26-11-1876ல் பிறந்தார். கிலாபத் இயக்கமும், ஒத்துழையாமை இயக்கமும் தீவிர களப்பணியில் இருந்தபோது திண்டுக்கல் நகர பொதுச்செயலாளராகப் பணிபுரிந்தார். கதர் அணியாத முஸ்லிம்களின் திருமணத்திற்கு செல்வதில்லை என்ற கொள்கை உடையவர். கிலாபத், ஒத்துழையாமை இயக்கத்தில் பெரும் பங்கேற்றார். 1943 ஆம் ஆண்டு திருக்குர்ஆனை தமிழில் முதலில் மொழிபெயர்த்து வெளியிட்டதற்காக இவர் அறியப்படுகிறார். இந்த மொழிபெயர்ப்பு \"இனிய தமிழில், எளிய நடையில் வெளிவந்த மொழிபெயர்ப்பு\" என்று சிறப்பிக்கப்படுகிறது. 1955ம் ஆண்டு ஜூன் 23ல் காலமானார் இவரது மகன் மறைந்த முஸ்லிம்லீக் தலைவர் ஆ. கா. அ. அப்துல் சமது ஆவார்.\n"}
{"id": "255890", "url": "https://ta.wikipedia.org/wiki?curid=255890", "title": "ஓனோவின் சமனிலி", "text": "ஓனோவின் சமனிலி\n\nகணிதத்தில் ஓனோவின் சமனிலி (\"Ono's inequality\") என்பது யூக்ளிடிய தளத்திலமைந்த முக்கோணங்களைப் பற்றிய ஒரு சமனிலிக் கூற்று. 1914 இல் கணிதவியலாளர் டி. ஓனோ இதனை முக்கோணங்களுக்கான ஒரு அனுமானமாக வெளியிட்டார். 1915 இல், இந்த அனுமானம் எல்லா முக்கோணங்களுக்கும் பொருந்தவில்லை என்பது கண்டறியப்பட்டது. பின்னர் 1916 இல் கணிதவியலாளர் பேலிட்ரேண்ட் (Balitrand), குறுங்கோண முக்கோணங்களுக்கும் செங்கோண முக்கோணங்களுக்கு மட்டும் இது பொருந்துவதைக் கண்டறிந்தார்\n\nSection::::சமனிலியின் கூற்று.\nயூக்ளிடிய தளத்திலமைந்த ஒரு முக்கோணத்தின் (குறுங்கோண அல்லது செங்கோண முக்கோணம்) பக்கநீளங்கள் \"a\", \"b\" , \"c\" . பரப்பளவு \"A\".\n\nஓனோவின் சமனிலி:\n\nஎல்லா முக்கோணங்களுக்கும் இச்சமனிலி பொருந்தாது என்பதற்கான எடுத்துக்காட்டாக கீழுள்ள முக்கோண அளவுகளைச் சமனிலியில் பதிலிட்டு அறியலாம்.\n\nசமபக்க முக்கோணங்களுக்கு இச்சமனிலியின் சமக்குறிக் கூற்று உண்மையாக இருக்கும். அனைத்து சமபக்க முக்கோணங்களும் வடிவொத்தவை என்பதால், சமபக்க முக்கோணத்தின் பக்கநீளங்கள் formula_3, பரப்பளவு formula_4என எடுத்துக்கொண்டு இந்தச் சமனிலி சமக்குறிக்கு உண்மையாவதைச் சரிபார்க்கலாம்.\n\n"}
{"id": "255893", "url": "https://ta.wikipedia.org/wiki?curid=255893", "title": "கிரிகாமி", "text": "கிரிகாமி\n\nபொதுவாக கிரிகாமி செய்ய தக்கவாறு மடிக்கப்பட்ட ஒன்றில் தொடங்கும். பிறகு அதனை முறைப்படி வெட்டிப் பிரிப்பதால் கிரிகாமி உருவம் வெளிப்படும். கிரிகாமி பெரும்பாலும் ஒற்றொருமை அல்லது நேர்பு (symmetry) என்னும் தன்மை கொண்டதாக இருக்கும். நுரைபனி படிகத்தைப் போலவோ பல ஒரேமாதிரி பல இதழ்கள் கொண்டபூக்களைப்போலவோ நேர்புத்தன்மை கொண்டதாக இருக்கும். \n\nகிரிகாமி பெருமாலும் ஒரே தாளை மடித்தும் வெட்டியும் செய்யப்படுவது. பல பகுதிகளைத் தனித்தனியாக ஒட்டிச்செய்வதன்று. \n\n\"மோன் கிரி\" என்பது தாளை வெட்டும் கலை.\n\n\n"}
{"id": "255898", "url": "https://ta.wikipedia.org/wiki?curid=255898", "title": "இந்திய தகவல் தொழில்நுட்பக் கழகங்கள்", "text": "இந்திய தகவல் தொழில்நுட்பக் கழகங்கள்\n\nஇந்தியத் தகவல் தொழில்நுட்பக் கழகங்கள் (IIITs) இந்தியாவில் உயர்கல்விக்காக நடத்தப்படும் கல்வி நிறுவனங்களின் குழுக்களாகும், இதன் நோக்கம் தகவல் தொழிநுட்பக் கல்வியை மேம்படுத்துவதாகும். இதில் நான்கு கழகங்கள் இந்திய தகவல் தொழில்நுட்பக் கழகங்கள் மனிதவள மேம்பாட்டு அமைச்சகத்தின் நிதியுதவியால் ஏற்படுத்தப்பட்டு நிர்வகிக்கப்படுகிறது. மேலும் 20 இந்திய தகவல் தொழில்நுட்பக் கழகங்கள் பொது-தனியார் கூட்டாண்மை மாதிரியின் கீழ் ஏற்படுத்த திட்டமிடப்பட்டுள்ளது. இந்தியத் தகவல் தொழில்நுட்பக் கழகங்களில், இளநிலைப் பட்டதாரி மாணவர் சேர்க்கை கூட்டு நுழைவுத் தேர்வு (JEE / GATE) வழியாக நடைபெறுகிறது.\n\nஇந்தியாவிலுள்ள தொழில்நுட்ப கல்விமுறை பரந்த அளவில் இரண்டு வகைகளாக பிரிக்கப்படுகின்றன: \n"}
{"id": "255912", "url": "https://ta.wikipedia.org/wiki?curid=255912", "title": "இந்திய வானூர்தி நிலையங்கள் ஆணையம்", "text": "இந்திய வானூர்தி நிலையங்கள் ஆணையம்\n\nஇந்திய வானூர்தி நிலையங்களின் ஆணையம் (\"Airports Authority of India\", AAI) இந்தியாவில் உள்ள குடியியல் வானூர்தி நிலையங்களையும் ஏடிசி, சிஎன்எஸ் போன்ற வழிகாட்டு வசதிகளையும் இயக்குகின்ற பொறுப்புடைய நடுவண் அரசு அமைப்பாகும். \n\nஇந்த அமைப்பு 125 வானூர்தி நிலையங்களை இயக்குகிறது; இவற்றில் 11 பன்னாட்டு வானூர்தி நிலையங்களும் 8 சுங்கச்சாவடியுள்ள நிலையங்களும் 81 உள்ளூர் நிலையங்களும் படைத்துறை வளாகங்களில் அமைந்துள்ள 25 குடியியல் நிலையங்களும் அடக்கமாகும். இந்திய வான்வெளி முழுமையாகவும் அடுத்துள்ள பெருங்கடல் பகுதிகளிலும் இது வான்வழி போக்குவரத்து மேலாண்மை சேவைகளை வழங்கி வருகிறது. பாதுகாப்பான வான்வழிப் பயணத்திற்காக தன் கட்டுப்பாட்டில் உள்ள அனைத்து வானூர்தி நிலையங்களிலும் 25 மற்ற இடங்களிலும் அமைக்கப்பட்டுள்ள நிலத்தில் அமைந்த கட்டமைப்பையும் மேலாண்மை செய்கிறது.\n\nஇந்திய அரசின் பொதுத்துறை நிறுவனங்களில் சிறு நவரத்தின மதிப்பைப் பெற்ற நிறுவனம் ஆகும்.\n\n\n"}
{"id": "255917", "url": "https://ta.wikipedia.org/wiki?curid=255917", "title": "கஸ்டானியா", "text": "கஸ்டானியா\n\nகஸ்டானியா (Gastonia) என்பது வட கரோலினாவிலுள்ள பெரிய நகரமாகும். 2010இன் மதிப்பீட்டின் படி இங்கு 71,741 மக்கள் வாழ்கின்றனர். இது வட கரோலினாவின் 13வது பெரிய நகரம் ஆகும்.\n"}
{"id": "255935", "url": "https://ta.wikipedia.org/wiki?curid=255935", "title": "இந்திய இரயில்வே வாரியம்", "text": "இந்திய இரயில்வே வாரியம்\n\nஇந்திய இரயில்வே வாரியம் இந்திய இரயில்வேயின் இயக்கத்தை கட்டுப்படுத்தும் மிக உயர்ந்த அமைப்பாகும். இது இந்திய தொடருந்து அமைச்சரின் வழியே இந்திய நாடாளுமன்றத்தின் பொறுப்பில் உள்ளது.\n\nSection::::தற்போதைய உறுப்பினர்கள்.\nஇரயில்வே வாரியத்தின் தற்போதைய உறுப்பினர்கள் :\n"}
{"id": "255936", "url": "https://ta.wikipedia.org/wiki?curid=255936", "title": "ஆர். வாடிப்பட்டி தெற்கு", "text": "ஆர். வாடிப்பட்டி தெற்கு\n\nஆர். வாடிப்பட்டி (தெற்கு)(en:R.Vadipatti (South)) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தேழாவது எண் கொண்ட வருவாய் கிராமம் (கிராம எண்: 57) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் காவலப்பட்டியிலிருந்து தெற்கே சுமார் 2.5 கி.மீ.தூரத்தில் அமைந்து உள்ளது. கொடைக்கானல் மலை அடிவாரம் வரை பரவியுள்ளது. கடல் மட்டத்திலிருந்து 409 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, ஆர். வாடிப்பட்டி (தெற்கு) கிராமத்தில் 25 வீடுகள் உள்ளது. இக்கிராமத்தில் 132 பேர் வசிக்கின்றார்கள். பாலின விகிதம் 51.38 %. இதில் 64 பேர் ஆண்கள்; 68 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255939", "url": "https://ta.wikipedia.org/wiki?curid=255939", "title": "சின்னம்மாபட்டி", "text": "சின்னம்மாபட்டி\n\nசின்னம்மாபட்டி(en:Chinnammapatty) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தொன்பதாவது எண் கொண்ட வருவாய் கிராமம் (கிராம எண்: 59) ஆகும். \nSection::::அமைவிடம்.\nபழனியிலிருந்து 19 கி.மீ தொலைவிலும், பாப்பம்பட்டியிலிருந்துமேற்கே சுமார் 5 கி.மீ. தொலைவில் அமைந்து உள்ளது. கொடைக்கானல் மலை அடிவாரம் வரை பரவியுள்ளது. கடல் மட்டத்திலிருந்து 401 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, சின்னம்மாபட்டி கிராமத்தில் 372 வீடுகள் உள்ளது. இக்கிராமத்தில் 1349 பேர் வசிக்கின்றார்கள். பாலின விகிதம் 51.38 %. இதில் 679 பேர் ஆண்கள்; 664 பேர் பெண்கள். இக்கிராமத்தில் ஆரம்பப் பள்ளி 1மட்டும் உள்ளது.\n\nSection::::முக்கிய பயிர்.\nபுன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255940", "url": "https://ta.wikipedia.org/wiki?curid=255940", "title": "ஆண்டிப்பட்டி (பழனி)", "text": "ஆண்டிப்பட்டி (பழனி)\n\nஆண்டிப்பட்டி(Andipatty) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம் ., பழனி வருவாய் வட்டத்தின் அறுபதாவது எண் கொண்ட வருவாய் கிராமம் (கிராம எண்: 60) ஆகும். \nSection::::அமைவிடம்.\nபழனியிலிருந்து உடுமலைப்பேட்டை செல்லும் (கொழுமம்-வழி) மாநில நெடுஞ்சாலையில் கொழுமத்திலிருந்து தெற்கே சுமார் 5 கி.மீ.தூரத்தில் அமைந்து உள்ளது. கொடைக்கானல் மலை அடிவாரம் வரை பரவியுள்ளது. கடல் மட்டத்திலிருந்து 409 மீட்டர் உயரத்தில் உள்ளது. இந்த கிராமத்தில் குதிரையாறு அணை அமைந்துள்ளது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, ஆண்டிபட்டி கிராமத்தில் 911 வீடுகள் உள்ளது. இக்கிராமத்தில் 3407 பேர் வசிக்கின்றார்கள். பாலின விகிதம் 51.38 %. இதில் 1698 பேர் ஆண்கள்; 1709 பேர் பெண்கள். இக்கிராமத்தில் ஆரம்பப் பள்ளி 3ம் நடுநிலைப் பள்ளி 1ம் உள்ளது.\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது. \n\n\n"}
{"id": "255945", "url": "https://ta.wikipedia.org/wiki?curid=255945", "title": "ரெட்டையம்பாடி", "text": "ரெட்டையம்பாடி\n\nரெட்டையம்பாடி(en:Reddiampadi) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், பழனி வட்டம், பழனி ஊராட்சி ஒன்றியத்தில் இருக்கும் ஒரு வருவாய்க் கிராமம்(ஊர்)., பழனி வருவாய் வட்டத்தின் ஐம்பத்தெட்டாவது எண் கொண்ட வருவாய் கிராமம் (கிராம எண்: 58) ஆகும். \nSection::::அமைவிடம்.\nபழனியிலிருந்து 19 கி.மீ தொலைவிலும், பாப்பம்பட்டியிலிருந்துமேற்கே சுமார் 5 கி.மீ. தொலைவில் அமைந்து உள்ளது. கொடைக்கானல் மலை அடிவாரம் வரை பரவியுள்ளது. கடல் மட்டத்திலிருந்து 401 மீட்டர் உயரத்தில் உள்ளது. \n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி, ரெட்டையம்பாடி கிராமத்தில் 13 வீடுகள் உள்ளது. இக்கிராமத்தில் 71 பேர் வசிக்கின்றார்கள். பாலின விகிதம் 51.27 %. இதில் 35 பேர் ஆண்கள்; 36 பேர் பெண்கள். இக்கிராமத்தில் பள்ளிக்கூடங்களே கிடையாது. .\n\nSection::::முக்கிய பயிர்.\nகுதிரையாறு அணையின் நீர்வள ஆதாரத்தின் ஒரு பகுதியினைக்கொண்டு நெல், கரும்பு, தென்னையும், புன்செய்ப் பயிர்களான சோளம், கம்பு, ஆகியவையும், மக்காச்சோளமும் அதிகமாக பயிரிடப்படுகிறது.\n\n"}
{"id": "255946", "url": "https://ta.wikipedia.org/wiki?curid=255946", "title": "கார்பனைல் புளோரைடு", "text": "கார்பனைல் புளோரைடு\n\nகார்பனைல் புளோரைடு \"(Carbonyl fluoride)\" என்பது COF என்ற மூலக்கூற்று வாய்ப்பாடுடன் கூடிய ஒரு கனிமவேதியியல் சேர்மமாகும் இதனுடன் ஒப்புமை உடைய பொசுசீன் போல இதுவும் நிறமற்றதாகவும் நச்சுத்தன்மையுடனும் காணப்படுகிறது. இம்மூலக்கூறு C2v சீரொழுங்கில் தளவமைப்பு வடிவம் கொண்டுள்ளது.\n\nSection::::தயாரிப்பும் பண்புகளும்.\nபொசுசீனுடன் ஐதரசன் புளோரைடு சேர்த்து கார்பனைல் புளோரைடு தயாரிக்கலாம். மற்றும் கார்பன் ஓராக்சைடுடன் வெள்ளி புளோரைடு சேர்த்து ஆக்சிசனேற்றம் செய்வதாலும் இதைத் தயாரிக்கமுடியும். அதிக அளவு ஆக்சிசனேற்றம் அடைந்தால் கார்பன் நாற்புளோரைடு உருவாகிவிடும் என்றாலும் இம்முறையில் கார்பனைல் புளோரைடு தயாரிப்பதே எளிமையான வழியாகும்.\n\nநிலைப்புத் தன்மையற்றுக் காணப்படும் கார்பனைல் புளோரைடு தண்ணீர் முன்னிலையில் நீராற்பகுப்பு அடைந்து கார்பனீராக்சைடையும் ஐதரசன் புளோரைடையும் கொடுக்கிறது..\n\nSection::::முன்பாதுகாப்பு.\nகார்பனல் புளோரைடு மிகவும் நச்சுத்தன்மை வாய்ந்ததாகும். தொடக்கநிலை எல்லை மதிப்பு ஒரு மில்லியன் பகுதிகளுக்கு 2 பகுதிகள் என்ற அளவைக் கொண்டுள்ளது.\n"}
{"id": "255950", "url": "https://ta.wikipedia.org/wiki?curid=255950", "title": "சிவைஸ் கியன்ட்", "text": "சிவைஸ் கியன்ட்\n\nசிவைஸ் கியன்ட் (\"Seawise Giant\") என்பது முதற்தர எண்ணைத்தாங்கி கப்பலும் உலகிலுள்ள மிக நீண்ட கப்பலுமாக இருந்தது. இதன் பெயர்களாக \"கப்பி கியன்ட்\" (\"Happy Giant\"), \"ஜாகிர் வைக்கிங்\" (\"Jahre Viking\"), \"நொக் நெவில்ஸ்\" (\"Knock Nevis\"), \"ஒப்பமா\" (\"Oppama\"), \"மொண்ட்\" (\"Mont\") ஆகிய பெயர்கள் இருந்தன. இதுவே மிக அதிக எடை கொண்ட கப்பல்களாகக் காணப்பட்டது. முழுச் சுமையுடன் இது எடையும், கப்பல் அழிழ்வளவும் கொண்டு, கப்பல் வகைகளில் இதுவே பாரியதும் ஆகக் காணப்பட்ட இது செல்ல ஆங்கிலக் கால்வாய், சுயஸ் கால்வாய், பனாமாக் கால்வாய் என்பன போதாமல் இருந்தன. ஒட்டு மொத்தமாக, இதுவே கட்டப்பட்ட கப்பல்களில் பெரியதாகவிருந்தது.\n"}
{"id": "255960", "url": "https://ta.wikipedia.org/wiki?curid=255960", "title": "குளோரோயெத்தில் குளோரோபார்மேட்டு", "text": "குளோரோயெத்தில் குளோரோபார்மேட்டு\n\nகுளோரோயெத்தில் குளோரோபார்மேட்டுகள் \"(Chloroethyl chloroformates)\" என்பவை தொடர்புடைய ஒரிணை வேதிச் சேர்மங்களாகும். இதனுடைய மூலக்கூற்று வாய்ப்பாடு CHClO ஆகும்.\n\nஇவை மீமிகை பேரிடர் பொருட்கள் என வகைப்படுத்தப்பட்டுள்ளன\n"}
{"id": "255962", "url": "https://ta.wikipedia.org/wiki?curid=255962", "title": "பிரிலூட் எப்எல்என்ஜி", "text": "பிரிலூட் எப்எல்என்ஜி\n\nபிரிலூட் எப்எல்என்ஜி (\"Prelude FLNG\") என்பது உலகின் முதலாவது மிதக்கும் திரவமாக்கப்பட்ட இயற்கை வாயு இயந்திரத் தொகுதியும் மற்றும் அக்கரையில் (நீரில்) கட்டப்பட்ட மிகப் பாரிய வசதியும் ஆகும். பிரிலூட் சம்சுங் பாரிய தொழிற்சாலை மற்றும் தென் கொரிய டெக்னிப் நிறுவனங்களால் ராயல் டச்சு ஷெல், கோகாஸ், இன்பெக்ஸ் நிறுவனங்களின் ஒத்துழைப்புடன் கட்டப்படுகிறது. இக்கப்பல் நீளம், அகலம் கொண்டு, 260,000 டொன்னுக்கு மேற்பட்ட உருக்கினால் கட்டப்பட்டுள்ளது. \n\nமுழு எடையில், இது 600,000 மேற்பட்ட டொன்கள் கொண்டு, நிமிட்ஸ் வகுப்பு வானூர்தி தாங்கிக் கப்பலைவிட ஐந்து மடங்கு எடை கொண்டது.\n\n"}
{"id": "255975", "url": "https://ta.wikipedia.org/wiki?curid=255975", "title": "பென்சோயில்", "text": "பென்சோயில்\n\nகரிம வேதியியலில் பென்சோயில் (benzoyl) என்பது CHCO-. என்ற மூலக்கூற்று வாய்ப்பாடுடன் கூடிய ஒரு வேதிவினைக்குழுவாகும். பென்சோயில் என்ற வேதிவினைக்குழுவும் பென்சைல் என்ற வேதிவினைக்குழுவும் வெவ்வேறானவைகள் ஆகும். பென்சைல் குழுவின் மூலக்கூறு வாய்ப்பாடு C6H5CH2 ஆகும். \n\nSection::::பென்சோயில் குழுவின் மூலங்கள்.\nபென்சோயில் குளோரைடுதான் பென்சோயில் வேதிவினைக்குழுவிற்கான பிரதானமான ஆதாரமாகும். இச்சேர்மத்தின் உதவியால்தான் பென்சோயில் கீட்டோன்கள், பென்சோயில் அமைடுகள் அல்லது பென்சைமைடுகள், பென்சோயேட்டு எசுத்தர்கள் முதலியன தயாரிக்கப்படுகின்றன. இயற்கையாகத் தோன்றும் பல பென்சோயில் சேர்மங்களுக்கு தையோவெசுத்தர் பென்சோயில் இணைநொதிகள் ஆதாரங்களாக உள்ளன. கதிர்வீச்சுக்குள்ளாகும் பென்சில்(கரிமச்சேர்மம்) சேர்மங்கள் பென்சோயில் தனியுறுப்புகளைத் தருகின்றன. அவை PhCO என்ற வாய்ப்பாட்டால் குறிப்பிடப்படுகின்றன. \n\nSection::::பென்சோயில் சேர்மங்கள்.\nபல கீட்டோன்களில் பென்சோயில் குழுக்கள் காணப்படுகின்றன. அவற்றினுடைய பொது வாய்ப்பாடு CHCO-R, என குறிப்பிடப்படுகிறது. இதற்கு முக்கியமான உதாரணமாக பென்சோபீனோன் சேர்மத்தைக் கூறலாம். \n\nகரிம வேதியியலில் பென்சோயில் எசுத்தர்களும் பென்சோயில் அமைடுகளும் பரவலாகவே காணப்படுகின்றன. கரிமத்தொகுப்பு வினைகளில் பென்சோயில் எசுத்தர்கள் பாதுகாப்புக் குழுக்களாகச் செயல்படுகின்றன நீர்த்த காரக்கரைசலை நீராற்பகுப்பு செய்வதன் மூலம் இவை எளிதாக நீக்கப்படுகின்றன. பென்சோயில்-β-D- குளுக்கோசைடு என்ற இயற்கை பென்சோயில் சேர்மம் பெரணி வகைச் செடிகளில் காணப்படுவதாக அறியப்படுகிறது.\n"}
{"id": "255980", "url": "https://ta.wikipedia.org/wiki?curid=255980", "title": "டோரத்தியா கிளம்ப்கே இராபட்சு", "text": "டோரத்தியா கிளம்ப்கே இராபட்சு\n\nடோரத்தியா கிளம்ப்கே இராபர்ட்சு (ஆகசுட்டு 9, 1861 சான் பிரான்சிஸ்கோவில் – அக்டோபர் 5, 1942 சான் பிரான்சிஸ்கோவில்) ஒரு அமெரிக்க வானியலாளர். இவர் பாரிசு வான்காணகத்தில் அளவைகள் வாரியத்தின் இயக்குநராக இருந்தார். பிறகு இவர் செவாலியே தெ லா லீஜன் டி ஆன்னியூ(ர்)ராகத் தேர்வு செய்யப்பட்டார்.\n\nSection::::வாழ்க்கை.\nடோரத்தியாவின் தந்தை ஜெரார்டு கிளம்ப்கே (1825–1917) ஒருசெருமானியர். இவர் கலிபோர்னியா பொன் தேட்டத்தின்போது 1850 இல் கலிபோர்னியாவுக்கு வந்தவர். பின் இவர் நிலபுல விற்பனையில் வல்லுநராக விளங்கினார். இவர் டோரத்தியா மிதில்டா தோல்லியை மணந்தார். இவர்களுக்கு ஐந்து பெண்களும் இருஆண்களும் பிறந்தனர். டோரத்தியா 1877 இல் பிரான்சின் பாரிசு நகருக்குப் புலம்பெயர்ந்தார். இவரது நான்கு தங்கையரும் செருமனியிலும் சுவிட்சர்லாந்திலும் பள்ளியில் சேர்ந்தனர். மேலும் அவர்கல் அனைவரும் நல்ல பணியில் சேர்ந்தனர்:அன்னா எலிசபெத் கிளம்ப்கே சிறந்த ஓவியர். பிரெஞ்சு விலங்கு ஓவியரானௌரோசா பானியூரின் நண்பர். ஜூலியா நல்ல வயலின் இசைப்பாலர். மதில்டா மர்மோண்டெல்லின் மாணவரும் சிறந்த பல்லிய இசைப்பாளரும் ஆவார். நரம்பியலாளரான ஆகத்தா தன் கணவரான மருத்துவர் யோசாப் யூல்சு திழெரைன் உடன் இணைந்து மருத்துவ மனை நடத்தி பல ஆய்வுரைகளை வெளியிட்டுள்ளார்.\n\nடோரத்தியா பாரிசு பல்கலைக்கழகத்தில் பயின்றார். பின்னர் இசையிலும் தேர்ச்சி பெற்றார். இருந்தாலும் பிறகு இவர் வானியல் துறைக்குத் திரும்பினார். வானியலில் இளவல் பட்டத்தை 1886 இலும் முனைவர் பட்டத்தை இ893 இலும் பெற்றார். பின்னர் 1887 இல் பாரிசு வான்காணகத்தில் பணியில் சேர்ந்தார். இங்கே இவர் குவில்லௌமே பிகௌர்தான், இலிப்போ சுலோஃப், அகியோருடன் பணிபுரிந்தார். பிறகு இவர் முன்னோடி வானொளிப்பட வல்லுநர்களான பௌல் என்றி, பாசுபர் ஃஎன்றி ஆகியோருடனும் பணிசெய்தார். இவ்விருவரும் 34 செ.மீ ஒளிவிலக்கியைப் பயன்படுத்தி சிறுகோள்களையும் கோள்களையும் படம்பிடித்தனர். இங்கே டோரத்தியாவின் பணி விண்மீன் இருப்புகளை அளப்பதும் விண்ணொளிப்படங்களை உருவாக்குவதும் விண்மீன் கதிர்நிரல்களையும் விண்கற்களையும் ஆய்வதும் ஆக இருந்தது\n\nSection::::பணிகள்.\nசர் டேவிட் ஜில் 1886 இல் வானக அட்டவணை ஒன்றை முன்மொழிந்தார். இந்த திட்டம் அன்றைய பாரிசு வான்காணக இயக்குநரான அமேதி மவுசேழ் அவர்களைக் கவரவே அவர் இதற்காக பன்னாட்டு கருத்தரங்கொன்றை பாரிசில் நடத்த விழைந்தார. இதனால் கார்த்தே தூ சீ திட்டம் உருவானது. இத்திட்ட்த்தின் வழியாக 14 ஆம் பொலிவுடைய விண்மீன்கள் உட்பட வான்வெளி முழுவதையும் ஒளிப்படம் எடுக்கக் கருதப்பட்டது. பாரிசு வான்காணகம் இதில் பெரும்பங்காற்ற முடிவு செய்தது. மேலும் கூடியமட்டும் 11 ஆம் பொலிவுடைய விண்மீன்களின் அட்டவணையை உருவாக்க திட்டம் வகுக்கப்பட்டது.\n\nதான் ஒரு பெண்ணாக இருந்தும் 50 ஆடவரின் போட்டிக்கிடையிலும் டோரத்தியா பாரிசு வான்காணக அளவையியல் குழும இயக்குநரானார்.\n\nஇவ்ர்1896 இல் நார்வே கப்பலன நோர்சு கிங்கில், 1896 ஆகத்து 9 இன் சூரிய ஒளிமறைப்பை நோக்கிட, நார்வேவுக்குப் பயணமானார். ஒளிமரைப்பு நோக்கீடு வெற்றிபெறாவிட்டாலும் அவரது வாழ்வில் காதல் இடைமறிக்கலானது. அங்கே இவர் 67 அகவையினரான அய்சக் இராபர்ட்சைச் சந்தித்தார். இராபர்ட் ஒரு தொழிமுனைவோராக இருந்து வானியல் வல்லுனராகியவர். மேலும் அவர் மனைவி இழந்தவராக இருந்துள்ளார். இவர் வானொளிப்படக் கலையில் முன்னொடியாகத் திகழ்ந்தவர். இவர் பாரிசு கார்த்தே தூ சீ கருத்தரங்கில் கலந்துகொள்ள வந்திருந்தார்.இவர் தனி வான்காணகமும் நிறுவியிருந்தார். இதில் 50 செ.மீ ஓலித்தெறிப்பியும் ஒளிப்படக் கருவியும் அமைந்திருந்தன. மேலும் இதில் தாமசு குக்கின் 13 செ.மீ ஒளிவிலக்கியும் இருந்த்து.\n\nவானியலாளர்கள் 1899 இல் இன்று இலியோனிடுகள் எனப்படும் வால்வெள்ளிப் பொழிவு நிகழும் என எதிர்பர்த்தனர். பிரான்சு டோரத்தியா கிள்ம்கேவை வளிமக் குமிழிக்கலனில் பறந்து சென்று இப்பொழிவை ஆய்வு செய்ய தேர்வி செய்தது. ஆனால் அப்பொழிவு எதிர்பார்த்தபடி நிகழவில்லை.\n\nசந்தித்த ஐந்தாண்டுக்ட்குப் பின்னர் அய்சக்கும் டோரத்தியாவும் திருமணம் செய்து கொண்டு சுசெக்சு வீட்டில் தங்கினர். அய்சக்குடன் இருக்க டோர்த்தியா தன் பாரிசு வான்கணகப் பதவியில் இருந்து விலகினார். எர்ழ்செல் ஒண்முகில் பரப்பில் உள்ள அனைத்து 52 பகுதிகளையும் ஒளிப்படம் எடுக்கும் திட்டத்தில் இவர் அய்சக்குக்கு துணைபுரிந்தார். 1904 இல் அய்சக் இறந்துவிடவே அவர்களது திருமணம் சிறிது காலத்துக்குள்ளேயே முடிவுற்றது. அய்சக்கின் வான்காணகமும் கணிசமான சொத்துகளும் டோரத்தியாவுக்கூக் கிடைத்தன.\n\nடோரத்திய சுசெக்சு வீட்டிலேயே தங்கி திட்டமிட்டபடி 52 பகுதிகளையும் ஒளிப்படம் எடுத்தார். பிறகே இவர் தாயுடனும் தங்கை அன்னாவுடனும் தங்க சாட்டௌ உரோசா பெனியூருக்குச் சென்றார். அப்போது தான் எடுத்த அனைத்து ஒளிப்படங்களையும் உடன் கொண்டு சென்றார். பின்னர் பாரிசு வான்காணகத்துக்கு வந்து ஒளிப்படங்களையும் அய்சக்கின் குறிப்புகளையும் 25 ஆண்டுகளாக ஆழ்ந்து ஆய்வு செய்தார். ஆய்வு முடிவுகளை அவ்வப்போது வெளியிட்டு வந்தார். இவர் 1929 இல் \"அய்சக் இராபர்ட்டின் 52 பகுதிகட்கான அட்டவணை, எர்ழ்செல் ஒண்முகில் புலங்களுக்கான வழிகாட்டி\" என்ற நூலை வெளியிட்டார். இந்த நூலுக்காக, இவருக்கு 1932 இல் பிரெஞ்சு அறிவியல் கல்விக்கழகத்தால் பவுல் ஃஎல்பிரான்னர் பரிசு தரப்பட்டது.\n\nபிறகு பல ஆண்டுகளுக்கு உடல்நலமின்றி இருந்து டோரத்திய கிளம்ப்கே 1942 அக்டொபர் 5இல் இறந்தார்.\n\nSection::::தகைமைகள்.\nஇவர் 1934 ஃபிப்ரவரி 22இல் ஃபிரெஞ்சு குடியரசுத் தலைவரால் Chevalier de la Légion d'Honneurஎனும் விருது வழங்கப்பட்டார். விருதுபெற்ற சில நாட்களுக்குள் இவரும் அன்னாவும் சான்ஃபிரான்சிசுகோவுக்கு சென்றனர். பிறகு வாழ்நாள் முழுவதும் அங்கேயே தங்கியிருந்தார். இவர் பாரிசு வான்காணகத்திற்கும் பசிபிக் வானியல் கழகத்திற்கும் கலிஃபோர்னியா பல்கலைக்கழகத்திற்கும் வளரும் வானியலாளர்களுக்குத் தகவளிக்க பெருங்கொடை நல்கினார். சிறுகோள்கள் 339 டோரத்தியா and 1040 கிளம்ப்கே ஆகியவை இவர் நினைவாகப் பெயரிடப்பட்டன. கிளம்ப்கே- இராபட்சு விருது பசிபிக் வானியல் கழகத்தால் இவரது நினைவாக வழங்கப்படுகிறது.\n\n"}
{"id": "255981", "url": "https://ta.wikipedia.org/wiki?curid=255981", "title": "சலிஸ்பரி பேராலயம்", "text": "சலிஸ்பரி பேராலயம்\n\nசலிஸ்பரி பேராலயம் (\"Salisbury Cathedral\", முன்பு ஆசீர்வதிக்கப்பட்ட கன்னி மரியாள் பேராலயம்) என்பது இங்கிலாந்தின் சலிஸ்பரியில் அமைந்துள்ள இங்கிலாந்து திருச்சபை பேராலயமும் ஆரம்ப ஆங்கிலேய கட்டிடக் கலைக்கு முக்கியமானதொரு உதாரணமும் ஆகும். இப்பேராலயத்தின் பிரதான பகுதி 1220 முதல் 1258 வரையான 38 வருடங்களில் நிறைவுற்றது.\n\nஇது உலகின் பழமையான (கி.பி 1386) செயற்படும் கடிகாரத்தைக் கொண்டுள்ளதுடன், மாக்னா கார்ட்டாவின் பழுதற்ற சிறந்த மூலப்பிரதிகள் நான்கையும் கொண்டுள்ளது.\n\n"}
{"id": "255983", "url": "https://ta.wikipedia.org/wiki?curid=255983", "title": "படிகப் பேராலயம்", "text": "படிகப் பேராலயம்\n\nபடிகப் பேராலயம் (\"Crystal Cathedral\") என்பது ஐக்கிய அமெரிக்காவின் கலிபோர்னியா பகுதியில் அமைந்துள்ள ஓர் கிறித்தவ கோயிலாகும். இந்த பிரதிபலிக்கும் கண்ணாடிக் கட்டடம் அமெரிக்க கட்டடக் கலைஞரான பிலிப் ஜான்சன் என்பவரால் வடிவமைக்கப்பட்டு, 1981 இல் நிறைவுற்றது. இதில் 2,736 பேர் இருக்கத்தக்க வசதியுள்ளது. உலகிலுள்ள பெரிய கண்ணாடிக் கட்டடமான இது உலகிலுள்ள பெரிய இசைக்கருவிகளில் ஒன்றான \"ஹசல் ரைட் நினைவு இசைக்கருவியைக்\" கொண்டுள்ளது.\n"}
{"id": "255984", "url": "https://ta.wikipedia.org/wiki?curid=255984", "title": "டானியல் கிர்க்வுட்", "text": "டானியல் கிர்க்வுட்\n\nடானியல் கிர்க்வுட் \"(Daniel Kirkwood)\" (செப்டம்பர் 27, 1814 - ஜூன் 11, 1895) ஒரு அமெரிக்க வானியலாளர்.\n\nஇவர் மேரிலாந்தில் உள்ள ஆர்போர்டு எனும் ஊரில் ஜான் என்பவருக்கும் அகனேசு கிர்க்வுட் என்பவருக்கும் மகனாகப் பிறந்தார். இவர் கணிதவியல் இளவல் பட்டத்தை 1838 இல் பென்னிசில்வேனியாவில் யார்க் நகரில் உள்ள யார்க் கவுண்டிக் கல்விக்கழகத்தில் இருந்து பெற்றார். அங்கு ஐந்து ஆண்டுகளுக்குக் கல்வி கற்பித்தார். பிறகு பென்னிசிவேனியாவில் உள்ள இலங்காசயரில் அமைந்த இலங்காசயர் உயர்நிலைப் பள்ளியின் முதல்வரானார்.அங்கே ஐந்தாண்டுகள் கல்வி கற்பித்த்தும் பென்னிசில்வேனியாவில் உள்ள போட்சுவில்லிக் கல்விக்கழகத்தின் முதல்வரானார். இவர் 1851 இல் தெலாவேர் பல்கலைக்கழகத்தில் கணிதவியல் பேராசிரியர் ஆனார். பின்னர் 1856 இல் புளூமிங்டனில் உள்ல இந்தியானா பல்கலைக்கழகத்தில் கணிதவியல் பேராசிரியர் ஆனார். இங்கு இவர் ஓய்வுபெற்ற 1886 ஆம் ஆண்டுவரை, 1865–1867 ஆகிய இரண்டாண்டுகள் தவிர,பணிபுரிந்தார். இவ்விரண்டாண்டுகளில் பென்னிசில்வேனியாவில் கானன்சுபர்கில் உள்ள ஜெஃபெர்சன் கல்லூரியில் பணிபுரிந்தார்.\n\nSection::::வானியற்பணிகள்.\nஇவரது கணிசமான பங்களிப்புகள் சிறுகோள்கள் வட்டணை ஆய்வுவழி கிடைத்தனவாகும். அவர்காலத்தில் வேகமாகக் கண்டுபிடிக்கப்பட்டுவந்த சிறுகோள்களை அவை சூரியனில் இருந்து அமையும் தொலைவுப்படி வரிசைப்படுத்தி, அவற்றின் இடையே பல இடைவெளிகள் அமைவதைச் சுட்டிக் கட்டினார்’ இந்த இடைவெளிகள் இப்போது கிர்க்வுட் சந்துகள் என அழைக்கப்படுகின்றன. இந்தச் சந்துகளின் உருவாக்கத்தை இவர் வியாழன் வட்டணையின் ஒத்திசைவுகளுடன் உறவுபடுத்தினார். மேலும் இவர் காரிக்கோள் நிலாக்கள் சுற்றிவரும் வட்டணைகளின் ஒத்திசைவுகளின் விளைவால்தான் காரிக்கோள் வலயங்களின் காசினிப் பிரிவினை (காசினிச் சந்து) ஏற்படுவதாகவும் முன்மொழிந்தார். இவரே முதன்முதலாக வால்வெள்ளிகளில் இருந்து பிரிந்த சிதிலங்களே விண்கற்களாகப் பொழிகின்றன எனவும் திட்டவட்டமாகக் கூறினார்.\n\nஇவர் கோள்களின் தொலைவுக்கும் அவற்றின் சுழற்சி காலத்துக்கும் இடையில் உள்ள உறவை இனங்கண்டார். இது கிர்க்வுட் விதி எனப்படுகிறது. இந்தக் கண்டுபிடிப்பு வானியலாளர்களிடையே இவருக்குப் பன்னாட்டுப் புகழை ஈட்டித் தந்தது. சியர்சு கூக் வாக்கர் இவரை அமெரிக்க கெப்ளர் எனப் புகழ்ந்தார். மேலும் இவ்விதி மிகப் பரவலாக ஏற்கப்பட்ட சூரிய ஒண்முகில் கோட்பாட்டையும் நிறுவியது எனப் போற்றினார். பின்னர் கோள்சுழற்சிக் கால அளவைகள் இவ்வுறவைப் பொய்ப்பித்த்தால் இவ்விதி வழக்கிழந்தது.\n\nSection::::இறப்பு.\nஇவர் தன் 77 ஆம் அகவையில் 1891 இல் சுட்டான்ஃபோர்டு பல்கலைக்கழகத்தில் வானியல் விரிவுரையாளராகப் பணிபுரிந்துள்ளார். இவர் கலிபோர்னியாவைச் சார்ந்த இரிவர்சைடில் 1895 இல் இயற்கை எய்தினார்.\n\nSection::::தகைமைகள்.\nஇவர் மூன்று நூல்கள் உட்பட 129 வெளியீடுகளை எழுதி வெளியிட்டுள்ளார். 1951 AT சிறுகோள் இவரது நினைவாக 1578 கிர்க்வுட் எனப் பெயரிடப்பட்டுள்ளது. நிலாவின் மொத்தற் குழிப்பள்ளம் ஒன்றும் கிர்க்வுட் குழிப்பள்ளம் எனப் பெயரிடப்பட்டுள்ளது. மேலும் இந்தியானா பல்கலைக்கழகத்தின் ஆய்வகமொன்றும் கிர்க்வுட் ஆய்வகம் எனப் பெயரிடப்பட்டுள்ளது. இவர் இந்தியானாவைச் சேர்ந்த புளூமிங்டன் கல்லறையில் புதைக்கப்பட்டார். அந்த வளாகமும் கிர்க்வுட் வளாகம் எனப் பெயரிடப்பட்டுள்ளது.\n\nகிர்க்வுட் அமெரிக்க ஒன்ரிய நாடுகளின் உள்ளூராட்சிச் செயலராகவிருந்த சாமுவேல் ஜோர்டான் கிர்க்வுட்டின் உறவினர். பின்னவர் ஜேம்சு ஏ. கார்ஃபீல்டு, செசுட்டர் ஏ. ஆர்த்தர் ஆகிய மெரிக்க்க் குடியரசுத் தலைவர்களின் கீழ் செயலராகப் பணிபுரிந்தவராவார்.\n\n\n"}
{"id": "255991", "url": "https://ta.wikipedia.org/wiki?curid=255991", "title": "அம்ரிப் பண்பாடு", "text": "அம்ரிப் பண்பாடு\n\nஅம்ரிப் பண்பாடு என்பது, பாக்கித்தானில் உள்ள சிந்து, பலூச்சித்தான் ஆகிய மாகாணங்களில் காணும் அம்ரி தொல்லியல் களங்களுக்கு உரிய பண்பாடு ஆகும். பெரும்பாலும் பலூச்சித்தானிலும், கீழ் சிந்துவிலும் வெளிப்படுத்தப்பட்ட, குறைந்தது 160 குடியிருப்புக்கள் அம்ரிப் பண்பாட்டுக்கு உரியவை. இவை, பழைய ஆற்று வழிகளையும், தற்போதைய ஆற்று வழிகளையும் அண்டிய பகுதிகளில் பரவிக் காணப்படுகின்றன. இக்குடியிருப்புக்கள் வேறுபட்ட அளவுகளையும், வடிவங்களையும் கொண்டவை. சிலவேளைகளில் இவை பிற்காலக் குடியிருப்புக்களுக்குக் கீழேயுள்ள மண்ணடுக்குகளில் காணப்படுகின்றன. இவற்றுள், தார்ரோ குன்றுகளில் குச்சோ நகருக்கு அண்மையில் அமைந்துள்ள களம் கீழ் சிந்துப் பகுதியிள் உள்ளவற்றுள் மிகவும் புகழ்பெற்றது. \n"}
{"id": "255992", "url": "https://ta.wikipedia.org/wiki?curid=255992", "title": "நீலவால் பஞ்சுருட்டான்", "text": "நீலவால் பஞ்சுருட்டான்\n\nநீலவால் பஞ்சுருட்டான் ( blue-tailed bee-eater (Merops philippinus) என்பது ஒருவகைப் ஈப்பிடிப்பான் பறவையாகும். இது குளம் குட்டை போன்றவற்றின் கரைகளில் காணப்படும். இது தென்கிழக்காசியாவிலும், இந்தியாவிலும் காணப்படுகிறது.\nSection::::விளக்கம்.\nஇப்பறவை பச்சைப் பஞ்சிட்டானைவிட உருவத்தில் பெரியது. இதன் கண்வழியே கருப்புக்கோடு ஒன்று ஒடும். தொண்டை பழுப்பு நிறத்தில் இருக்கும். வால் நீலநிறத்தில் இருக்கும்.\n"}
