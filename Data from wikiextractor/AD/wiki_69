{"id": "324682", "url": "https://ta.wikipedia.org/wiki?curid=324682", "title": "சூ யூக்வாங்", "text": "சூ யூக்வாங்\n\nசூ யூக்வாங் (Zhou Youguang 13, சனவரி 1906–14, சனவரி 2017) சீன நாட்டின் மொழியறிஞர்,  சீன மொழி வல்லுநர், பொருளியலாளர் மற்றும் வங்கியாளர் என அறியப்படுகிறார். இவர் 111 ஆண்டுகள் வாழ்ந்தவர்.\n\nSection::::வாழ்க்கைக்குறிப்பு.\nசீனாவில்  மக்களிடையியே  கல்வி அறிவைப் பரவலாக்கவும் சீன மொழியைக் கற்பதற்கு எளிமையாக்கவும் சீனமொழியைச் சீர்திருத்தம் செய்யவும் சூ யூக்வாங்கை சீன அரசு ஒரு குழுவின் தலைவராக அமர்த்தியது.\n\nமாண்டரின் சீன மொழியை ரோமன் வடிவத்தில் கொண்டுவந்தார்.  பின்யின் என்ற முறை அமுலுக்கு வர காரண கர்த்தாவாக இருந்தார்.பின்யின் என்பது சீர்தரம் செய்யப்பட்ட மாண்டரின் சீன மொழியின் ஒலிக்கும் முறையை ரோமன் எழுத்துக்களைக் கொண்டு  பயன்படுத்துதல் ஆகும். ரோமன் எழுத்துக்கள் சீன மொழியின் ஒலிப்புகளைத் தருவதற்காக சூ யூக்வாங் பயன்படுத்தினார். பின்யின் முறை சீனமொழியை ஆங்கிலப்படுத்துவதன்று. இந்தத் திருந்திய முறையைச் சீன அரசு 1958 இல் ஏற்றுக்கொண்டது\n\n1982 இல் சீர்தரத்துக்கான அனைத்துலக நிறுவனம் இந்தச் சீர்திருத்தத்தை ஏற்றுக் கொண்டது.  1986 இல் ஐக்கிய நாட்டு சபையும் \nஏற்றுக் கொண்டது.\n\nசூ யூக்வாங் பத்து நூல்கள் அளவுக்கு எழுதினார். அவற்றில் சில சீன அரசினால் தடை செய்யப்பட்டது.\n\nSection::::புத்தகங்கள்.\nசூ யூக்வாங் நாற்பதுக்கும் மேற்பட்ட நூல்களை எழுதி உள்ளார், அவற்றில் சில சீன அரசாங்கத்தால் தடை செய்யப்பட்டு சில புத்தங்கள் அவருடைய நூறாவது வயதிற்கு பிறகு 2005 ஆம் ஆண்டு வெளியிடப்பட்டுள்ளது.\n"}
{"id": "324683", "url": "https://ta.wikipedia.org/wiki?curid=324683", "title": "பாதரச நைட்ரைடு", "text": "பாதரச நைட்ரைடு\n\nபாதரச நைட்ரைடு \"(Mercury nitride)\" பாதரச நேர்மின் அயனிகளும் நைட்ரிடோ எதிர்மின் அயனிகளும் சேர்ந்து உருவாகும் வேதியல் சேர்மங்களாகும். Hg3N2, போன்ற விகிதவியல் அளவு இரட்டை பாதரச நைட்ரைடுகள் சரியாக வரையறுக்கப்படவில்லை. சாதாரண நிபந்தனைகளில் குறுகிய கட்டத்தில் இவை நிலைப்புத்தன்மையுடன் உள்ளன. [Hg2N](NO3) என்ற அணைவு வடிவத்தில் ஒரு பாதரச நைட்ரைடு அறியப்பட்டுள்ளது. இந்தச் சிவப்பு நிற திண்மம் வலைக் கட்டமைப்பை ஏற்கிறது, நைட்ரேட்டு ஈந்தணைவிகளால் பிணைக்கப்பட்ட NHg4 நான்முகங்களால் இவ்வலைக் கட்டமைப்பு ஆக்கப்பட்டுள்ளது\n"}
{"id": "324686", "url": "https://ta.wikipedia.org/wiki?curid=324686", "title": "பட்டீஸ்வரம் கோதண்டராமசுவாமி கோயில்", "text": "பட்டீஸ்வரம் கோதண்டராமசுவாமி கோயில்\n\nபட்டீஸ்வரம் கோதண்டராமசுவாமி கோயில் தஞ்சாவூர் மாவட்டத்தில் உள்ள வைணவக் கோயிலாகும். \n\nSection::::அமைவிடம்.\nஇக்கோயில் தஞ்சாவூர் மாவட்டம் கும்பகோணம் வட்டத்தில் பட்டீஸ்வரத்தில் அமைந்துள்ளது. இவ்வூர் கதிர்வேய்ந்த மங்கலம் என்றும் அழைக்கப்படுகிறது. \n\nSection::::இறைவன், இறைவி.\n இக்கோயிலின் மூலவராக கோதண்டராமர் உள்ளார். இறைவி சீதை ஆவார். இக்கோயில் மூன்று நிலை ராஜ கோபுரத்தைக் கொண்டு அமைந்துள்ளது. அடுத்து முன் மண்டபம் காணப்படுகிறது. அங்கு கருடாழ்வார், கொடி மரம், மடப்பள்ளி ஆகியவை உள்ளன. இங்குள்ள மண்டபம் வௌவால் நத்தி மண்டப முறைப்படி அமைந்துள்ளது. துவார பாலகர்களாக ஜயன், விஜயன் உள்ளனர். கருவறையில் கோதண்டராமர், சீதை, லட்சுமணர், ஆஞ்சநேயருடன் காணப்படுகிறார். கருவறை கிழக்கு நோக்கி உள்ளது. இக்கோயிலில் ராமானுஜர், மணவாள மாமுனிகள் சன்னதிகள் உள்ளன. \n\nSection::::வரலாறு.\nசாலியர் என்ற மகரிஷி நெசவுத்தொழில் செய்து வந்தார். அத்தொழிலில் பட்டுப்புழுக்களைக் கொன்ற தோஷம் உள்ளதாக அவர் கருதினார். ராமனை வேண்டி தம் தோஷம் நீங்க வழிவகை செய்யும்படி கேட்டுக்கொண்டார். அவருடைய குறையைக் கேட்ட ராமர் இத்தலத்தில் தங்கியிருந்து அவருடைய தோஷத்தைப் போக்கினார். ராமர், ராவணனைக் கொன்றதால் வீர ஹத்தி தோஷமும், பிரம்மஹத்தி தோஷமும், படையினரைக் கொன்றதால் இதர தோஷங்களையும் பெற்றார். ராமேஸ்வரத்தில் பிரம்மஹத்தி தோஷம் நீங்குவதற்காகவும், வேதாரண்யத்தில் வீரஹத்தி தோஷம், சாயஹத்தி தோஷம் நீங்குவதற்காகவும், இதர தோஷம் நீங்குவதற்காகவும் இத்தலத்தில் கோமகமல புஷ்கரணி ஏற்படுத்தி சிவனை வழிபட்டதாகக் கூறுவர். \n\nSection::::திருவிழாக்கள்.\nராம நவமி, அனுமன் ஜெயந்தி, மார்கழி மாத வழிபாடு, நவராத்திரி போன்றவை இக்கோயிலில் நடைபெறும் திருவிழாக்களாகும். \n\nSection::::குடமுழுக்கு.\nஇக்கோயிலில் 11 பிப்ரவரி 1976இல் குடமுழுக்கு நடைபெற்றதற்கான கல்வெட்டு காணப்படுகிறது.\n"}
{"id": "324696", "url": "https://ta.wikipedia.org/wiki?curid=324696", "title": "இலித்தியம் மாலிப்டேட்டு", "text": "இலித்தியம் மாலிப்டேட்டு\n\nஇலித்தியம் மாலிப்டேட்டு \"(Lithium molybdate)\" என்பது LiMoO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். முக்கியமாக இது தொழில்துறை குளிரூட்டிகளில் பல வகையான வினைத்தடுப்பானாக பயன்படுத்தப்படுகிறது.\n\nSection::::பயன்கள்.\nதொழிற்சாலை மைய குளிரூட்டி அமைப்புகளில் இலித்தியம் புரோமைடை ஈர்க்கும் கருவிகளில் அரிமானத் தடுப்பியாக இலித்தியம் மாலிப்டேட்டு பயன்படுத்தப்படுகிறது. நிறமற்ற ஒளிபுகும் நீர்மமாகவும், வெண்மை நிறப் படிகத் தூளாகவும் இச்சேர்மம் தயாரிக்கப்படுகிறது. இரு வடிவங்களிலும் நச்சுப் பொருளாக இது வகைப்படுத்தப்படவில்லை.\n\nகடுங்குளிர் ஃபோனான் – மினுமினுப்பு உணரிகளில் Li2MoO4 படிகங்கள் பயன்படுகின்றன. இங்கு இவை சில அரிய அணுக்கரு செயல்முறைகளை ஆராய்வதற்குப் பயன்படுகின்றன. குறையிழப்பு மின்கடத்தாப் பண்புகள் காரணமாக Li2MoO4 பீங்கானை வானலை வாங்கிகளில் பயன்படுத்த ஆய்வுகள் மேற்கொள்ளப்பட்டு வருகிறது. இவற்றின் மூலம் மரபார்ந்த சிட்டங்கட்டல் முறைக்குப் பதிலாக அறைவெப்பநிலையில் அடர்த்தல் முறைக்கு சாத்தியமுள்ளதாக நம்பப்படுகிறது\n"}
{"id": "324700", "url": "https://ta.wikipedia.org/wiki?curid=324700", "title": "சினாக்", "text": "சினாக்\n\nசினாக் \"(Zinag)\" என்பது துத்தநாகம், அலுமினியம், வெள்ளி ஆகிய மூன்று உலோகங்களைப் பயன்படுத்தி தயாரிக்கப்படும் ஒரு கலப்புலோகமாகும். இக்கலப்புலோகத்தின் இயைபு மிகச்சிறந்த எந்திரவியல் மற்றும் அரிமான எதிர்ப்பு பண்புகளைக் கொடுக்கிறது. குறைந்த அடர்த்தி கலப்புலோகமான இச்சேர்மம் இயங்கூர்திப் பரப்புகளில், விண்வெளி மருத்துவம், கட்டுமானத் தொழிற்துறை போன்றை பல்வேறுபட்ட செயல்முறைகளில் பயன்படுத்தப்படுகிறது. வெள்ளி உலோகத்தை இதனுடன் சேர்த்து மீநெகிழ்வுப் பண்புகளை அடையலாம். அளிக்கிறது. இதனால் எந்திரவியல் பண்புகளை இழக்காமல் உருக்குலைகிறது. \n\nஇக்கலப்புலோகத்தின் மூலமாக சினாக்கிசதோ செயன்முறையில் உலோக நுரைகள் தயாரிக்க முடியும். \n"}
{"id": "324702", "url": "https://ta.wikipedia.org/wiki?curid=324702", "title": "திருவாரூர் யக்ஞேயசுவரர் கோயில்", "text": "திருவாரூர் யக்ஞேயசுவரர் கோயில்\n\nதிருவாரூர் யக்ஞேயசுவரர் கோயில் திருவாரூர் மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் திருவாரூர் மாவட்டத்தில் திருவாரூரில் அமைந்துள்ளது. \n\nSection::::இறைவன், இறைவி.\nஇக்கோயிலின் மூலவராக கிழக்கு நோக்கிய நிலையில் யக்ஞேயசுவரர் உள்ளார். இறைவி உத்ரவேதி தெற்கு நோக்கிய நிலையில் காணப்படுகிறார். சிவனும், பார்வதியும் கைலாசத்தில் வடக்கு திசையில் உள்ளனர். உத்திரம் என்றால் வடக்கு, வேதி என்றால் தேவி என்ற நிலையில் உத்ரதேவியாக இறைவி உள்ளார். திருவாரூர் தியாகராசர் கோயிலுக்கான தீர்த்தமான கமலாலயமே இக்கோயிலின் தீர்த்தம் ஆகும். \n\nSection::::அமைப்பு.\nவழக்கமாக கோயில்களின் பிரதான வாயில் மூலவருக்கு எதிரே காணப்படும். ஆனால் இக்கோயிலின் பின் புறத்தில் மேற்குத் திசையில் காணப்படுகிறது. திருச்சுற்றில் பைரவர், சனீசுவரர், சூரியன், சண்டிகேசுவரர் உள்ளனர். அருகில் நவக்கிரக சன்னதி உள்ளது. திருச்சுற்றில் கைலாசநாதர் 16 பட்டைகளுடன் காணப்படுகிறார். ஐந்து தலையைக் கொண்டிருந்த பிரம்மா, சிவனுக்கு இணையாக தன்னை எண்ணிக்கொண்டு கர்வம் அடைந்தார். அவரது கர்வத்தை அடக்கும் நிலையில் சிவன் பிரம்மாவின் ஒரு தலையைக் கொய்தார். தவறை உணர்ந்த பிரம்மா அதனைச் சரிசெய்ய இத்தலத்தைத் தேர்ந்தெடுத்து ருத்ர யாகம் என்ற பெயரில் யாகத்தை நடத்தினார். அவரது வேண்டுகோள் நிறைவேறவே, மீண்டும் படைக்கும் ஆற்றலை சிவன் மூலமாகப் பெற்றார். ஆதலால் இத்தல இறைவன் யக்யேசுவரர் என்றும் யாகநாதர் என்றும் அழைக்கப்படுகிறார். \n\nSection::::திருவிழாக்கள்.\nசிவராத்திரி, கார்த்திகை போன்றவை இக்கோயிலில் நடைபெறும் திருவிழாக்களாகும். \n"}
{"id": "324705", "url": "https://ta.wikipedia.org/wiki?curid=324705", "title": "ரங்க்பூர் மாவட்டம்", "text": "ரங்க்பூர் மாவட்டம்\n\nரங்க்பூர் மாவட்டம் (Rangpur Zila) (, தெற்காசியா நாடான வங்காள தேசத்தின் வடக்குப் புறத்தில், ரங்க்பூர் கோட்டத்தில் அமைந்துள்ளது. isஇம்மாவட்டத்தின் நிர்வாகத் தலைமையிடம் ரங்க்பூர் நகரம் ஆகும்.\n\nSection::::புவியியல்.\n2370 சதுர கிலோ மீட்டர் பரப்பளவு கொண்ட ரங்க்பூர் மாவட்டம், வங்காள தேசத்தின் ஏழு கோட்டங்களில் ஒன்றான ரங்க்பூர் கோட்டத்தில் அமைந்தள்ளது. \n\nரங்க்பூர் மாவட்டதின் வடக்கில் நீல்பமாரி மாவட்டம், தெற்கில் கைபந்தா மாவட்டம், கிழக்கில் குரிகிராம் மாவட்டம், மற்றும் மேற்கில் தினாஜ்பூர் மாவட்டம் எல்லைகளாக அமைந்துள்ளது.\n\nஇம்மாவட்டத்தில் பாயும் டீஸ்டா ஆறு வேளாண்மைக்கு நீர் ஆதாரமாக உள்ளது. இம்மாவட்டத்தின் தட்ப வெப்பம் குறைந்த பட்சம் 11 டிகிரி செல்சியசும், அதிக பட்ச வெப்பம் 32 டிகிரி செல்சியசுமாக உள்ளது. ஆண்டின் சராசரி மழைபொழி 2391 மில்லி மீட்டராக உள்ளது.\n\nSection::::வரலாறு.\nஅக்பரின் படைத் தலைவரான இராஜ மான் சிங் 1575-இல் ரங்க்பூர் மாவட்டத்தைக் கைப்பற்றி முகலாயப் பேரரசுடன் இணைத்தார். கிழக்கிந்திய கம்பெனி ஆட்சியின் போது ரங்க்பூர் மாவட்டத்திலும் துறவிகளின் கலகம் நடைபெற்றது.\n\nSection::::ஆட்சிப் பகுதிகள்.\nரங்க்பூர் மாவட்டத்தை நிர்வாக வசதிக்காக எட்டு துணை மாவட்டங்களாக பிரிக்கப்பட்டுள்ளது. அவைகள் பதர்கஞ்ச், கங்காச்சாரம், கௌனியா, மிதாபுக்குர், பீர்கச்சா, பீர்கஞ்ச், ரங்க்பூர் சதர், தாராகஞ்ச் ஆகும்.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, ரங்க்பூர் மாவட்டத்தின் மொத்த 28, 81,086 ஆகும். அதில் ஆண்கள் 50.91% ஆகவும், பெண்கள் 49.09% ஆகவும் உள்ளனர். மக்கள் தொகையில் இசுலாமியர்கள் 1,866,178 ஆகவும், இந்துக்கள் 88,966 ஆகவும், கிறித்தவர்கள் 5,182 ஆகவும், பிறர் 2,880 ஆகவும் உள்ளனர். எழுதப் படிக்கத் தெரிந்தவர்கள் 1,189,363 ஆக உள்ளனர். வேளாண் துறையில் 530,298 பேரும், தொழில் துறையில் 61,398 பேரும், சேவைத் துறையில் 254,646 பேரும் பணி செய்கின்றனர். ரங்க்பூர் மாவட்டத்தில் பெரும்பாலோர் ரங்க்புரி மொழி மற்று வங்காள மொழிகளும், சிறுபான்மையோர் சாந்தல் மொழியையும் பேசுகின்றனர். இம்மாவட்டத்தின் முக்கியப் பொருளாதாரம் வேளாண்மையைச் சார்ந்து உள்ளது.\n\nSection::::கல்வி.\nரங்க்பூர் மாவட்டத்தில் பேகம் ரோகெய பல்கலைக்கழகம், ரங்க்பூர் மருத்துவக் கல்லூரி, கார்மைக்கேல் கல்லூரிரங்க்பூர் இராணுவக் கல்லூரி, பாசறை பொதுப் பள்ளி, ரங்க்பூர் அரசுக் கல்லூரி மற்றும் ரங்க்பூர் காவல்துறை பள்ளி & கல்லூரி மற்றும் ரங்க்பூர் மாவட்டப் பள்ளிகள் உள்ளது. மேலும் இம்மாவட்டத்தில் 282 உயரநிலைப் பள்ளிகளும், 722 அரசு தொடக்கப் பள்ளிகளும், 38 இளையோர் உயர்நிலைப் பள்ளிகளும், 193 அரசு சாரா தொண்டு நிறுவனங்கள் நடத்தும் பள்ளிகளும், 370 இசுலாமிய சமயம் சார்ந்த மதராசா பள்ளிகளும் உள்ளது.\n\nSection::::நாடாளுமன்றத் தொகுதிகள்.\nவங்காள தேச நாடாளுமன்றத்தின் ரங்க்பூர் ஒன்று முதல் ஆறு வரையான தொகுதிகள் இம்மாவட்டத்தில் உள்ளது.\n\n\nSection::::வெளி இணைப்புகள்.\n "}
{"id": "324709", "url": "https://ta.wikipedia.org/wiki?curid=324709", "title": "ஆங்கரை மருதாந்த நாதேசுவரர் கோயில்", "text": "ஆங்கரை மருதாந்த நாதேசுவரர் கோயில்\n\nஆங்கரை மருதாந்த நாதேசுவரர் கோயில் திருச்சி மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் திருச்சி மாவட்டத்தில் லால்குடி வட்டத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக மருதாந்த நாதேசுவரர் உள்ளார். இறைவி சுந்தர காஞ்சனி ஆவார்.\n\nSection::::அமைப்பு.\nகிழக்கு நோக்கி அமைந்துள்ள இக்கோயிலில் தட்சிணாமூர்த்தி, விநாயகர், தண்டபாணி, சுப்பிரமணியர், கஜலட்சுமி சன்னதிகள் உள்ளன. ஒரே திருச்சுற்று கொண்ட இக்கோயிலில் துர்க்கையம்மன், சண்டிகேசுவரர், நவக்கிரக சன்னதிகள் உள்ளன. கோயிலின் தெற்கு வாயிலே பயன்பாட்டில் உள்ளது. இறைவி சன்னதி தெற்கு நோக்கிய நிலையில் உள்ளது. இறைவனையும், இறைவியையும் ஒரே சுற்றாகச் சுற்றி வரும் வகையில் சன்னதிகள் அமைந்துள்ளது. 1968இல் இக்கோயிலின் குடமுழுக்கு நடைபெற்றது.\n\nSection::::திருவிழாக்கள்.\nதமிழ்ப்புத்தாண்டு, வைகாசி விசாகம், ஆடிக் கார்த்திகை,விநாயகர் சதுர்த்தி, கந்த சஷ்டி, நவராத்திரி, திருக்கார்த்திகை, பங்குனி உத்திரம் போன்றவை இக்கோயிலில் நடைபெறும் திருவிழாக்களாகும்.\n"}
{"id": "324711", "url": "https://ta.wikipedia.org/wiki?curid=324711", "title": "திருவேங்கைவாசல் வியாக்ரபுரீசுவரர் கோயில்", "text": "திருவேங்கைவாசல் வியாக்ரபுரீசுவரர் கோயில்\n\nதிருவேங்கைவாசல் வியாக்ரபுரீசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் புதுக்கோட்டை மாவட்டத்தில் அன்னவாசல் வட்டத்தில் திருவேங்கைவாசல் என்னுமிடத்தில் அமைந்துள்ளது. திருவேங்கைபதி என்றும் இவ்வூர் அழைக்கப்படுகிறது. \n\nSection::::இறைவன், இறைவி.\nஇக்கோயிலின் மூலவராக வியாக்ரபுரீசுவரர் உள்ளார். வியாக்ரம் என்றால் புலி என்று பொருளாகும். இறைவி பார்வதி தேவி ஆவார். கோயிலின் மரம் வன்னி ஆகும். \n\nSection::::அமைப்பு.\nமேற்கு நோக்கிய நிலையில் உள்ள மூலவரின் மீது மாலை நேரத்தில் சூரிய ஒளி விழுகிறது. மூலவருக்கு எதிராக கணபதி காணப்படுகிறார். அம்மன் சன்னதி தனியாக உள்ளது. விநாயகர், முருகன், தட்சிணாமூர்த்தி, ராஜ கணபதி, கஜலட்சுமி,பைரவர், பெருமாள், சூரியன், சனீசுவரன் ஆகியோர் இக்கோயிலில் உள்ளனர். தட்சிணாமூர்த்தி அர்த்தநாரீசுவர தட்சிணாமூர்த்தியாக வித்தியாசமான கோலத்தில் உள்ளார். கோயிலின் திருச்சுற்றில் எண்கோண வடிவில் வித்தியாசமான அமைப்பில் முருகன் சன்னதி உள்ளது. முருகன் ஒரு காலை மடித்து, மற்றொரு காலை அமர்ந்துள்ளார். முருகனுக்கு அருகே வேலோ, மயிலோ காணப்படவில்லை. நவக்கிரக சன்னதி இல்லாத இக்கோயிலில் ஒரு சன்னதியில் ஒன்பது விநாயகர்கள் உள்ளனர். சிவன் சன்னதியிலிருந்து தேரடி விநாயகர் சன்னதியையும், முருகன் சன்னதியிலிருந்து கால பைரவர் சன்னதியையும்,பெருமாள் சன்னதியிலிருந்து மகாலட்சுமி சன்னதியையும் காணும் வகையில் சன்னதிகள் அமைந்துள்ளன. \n\nSection::::வரலாறு.\nஒரு முறை காமதேனு தாமதமாகச் சென்றதால் இந்திரனின் சாபத்திற்கு உள்ளானார். காமதேனு தன்னுடைய சாபம் நீங்குவதற்காக கபில முனிவரிடம் கருத்து கேட்க அவர் இரு காதுகளிலும் கங்கை நீரை நிரப்பி சிவனை வழிபட்டால் சாபம் நீங்கும் என்று கூறினார். இந்த முறையை தொடர்ந்து செய்து வந்த காமதேனுவின் பக்தியை சோதிக்க சிவன் புலி உருவில் வந்து காமதேனுவைக் கொல்லப் போவதாகக் கூறினார். சிவ பூசை முடித்து வந்தபின் தன்னைக் கொல்லலாம் என்று காமதேனு கூறவே, சிவன் காமதேனு மீது பாய்வது போலப் பாய்ந்து சென்று தேவியுடன் காட்சி தந்து சாபத்திற்கு விமோசனம் தந்தார். சாப விமோசனம் அடைந்த காமதேனு தன்னைப் போலவே அனைவருக்கும் அருள வேண்டும் என்று கேட்க, காமதேனுவின் ஆவலை பூர்த்தி செய்தார் சிவபெருமான். \n\nSection::::திருவிழாக்கள்.\nமகா சிவராத்திரி, மார்கழி திருவாதிரை,திருக்கார்த்திகை, பங்குனி உத்திரம் போன்றவை இக்கோயிலில் நடைபெறும் திருவிழாக்களாகும். \n"}
{"id": "324714", "url": "https://ta.wikipedia.org/wiki?curid=324714", "title": "இமாம் அபூதாவூத்", "text": "இமாம் அபூதாவூத்\n\nஅபூதாவூத் சுலைமான் இப்னு அல் அஸ்ஹத் அல் அஜ்தி அஸ் சிஸ்தானி (Abu Dawud Sulaymān ibn al-Ash‘ath al-Azdi as-Sijistani ), பொதுவாக இமாம் அபூதாவூத் என அழைக்கப்படுகிறார். இவர் பாரசீக இஸ்லாமிய அறிஞர், குறிப்பாக முஹதீத் ( ஹதீஸ் கலை அறிஞர் ) ஆவார். ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இவர் தொகுத்த சுனன் அபூதாவூத் ஹதீஸ் நூல் மிகவும் நம்பகமான ஹதீஸ் தொகுப்பாக கருதப் படுகிறது..\n\nSection::::பிறப்பு.\nசிஸ்தான் என்ற ஊரிலே இ.நா 202வது ( கி.பி. 817 ) வருடத்தில் பிறந்தார். சஜஸ்தான் என்ற நகரில் பிறந்தமையால் அபூதாவூத் சஜஸ்தானீ என்று அழைக்கப்படுகிறார். அஷ்அஸ் என்பவர் இவர்களின் தகப்பனாராவார். இவரது இயற்பெயர் சுலைமான்.\nSection::::கல்வி.\nஇமாம் அபூதாவூத் சிறுவயதிலேயே பத்திசாலியாகவும் திகழ்ந்தார். ஹதீஸ் துறையில் துரிதமாகச் செயல்பட்டதால் அறிஞர்களைச் சந்திக்கும் வாய்ப்பு இமாம் அபூதாவூதிற்குக் கிடைத்தது. ஹதீஸ் துறையிலும் மார்க்கச் சட்டத் துறையிலும் பெரும் பங்கு வகித்தார்.\n\nSection::::ஹதீஸ் தொகுப்பு.\nஅவர் மொத்தம் 21 புத்தகங்களை எழுதியுள்ளார். மிக முக்கியமான சில:\n\nSection::::கல்விக்காகப் பயணித்த ஊர்கள்.\nதன்னுடைய 18 வது வயதிலே கல்விக்காக பல ஊர்களுக்குப் பயணிக்க ஆரம்பித்தார். ஈராக், கூஃபா, பசுரா , ஷாம், ஜஸீரா, ஹிஜாஸ், எகிப்து, ஹுராஸான், சஜஸ்தான், ரய் ஆகிய ஊர்களுக்குப் பயணம் செய்துள்ளார்.\n\nSection::::ஆசிரியர்கள்.\nஇமாம் அஹ்மத், அலீ பின் மதீனி, யஹ்யா பின் மயீன், முஹம்மத் பின் பஷ்ஷார் மற்றும் பலர்.\nSection::::இவரது மாணவர்கள்.\nஇமாம் திர்மிதி, இமாம் நஸாயீ, இப்னு அபித்துன்யா, அபூ உவானா, இப்ராஹிம் பின் ஹம்தான் மற்றும் பலர்.\n\nSection::::இறப்பு.\nஇமாம் அபூதாவூத் 73 ஆம் வயதில் பசுரா நகரில் 11 ம் தேதி ஷவ்வால் மாதம் இ.நா 275 ( கி.பி. 888) இல் இறந்தார்.\n"}
{"id": "324716", "url": "https://ta.wikipedia.org/wiki?curid=324716", "title": "எப்பிகிராபியா செய்லானிக்கா", "text": "எப்பிகிராபியா செய்லானிக்கா\n\nஎப்பிகிராபியா செய்லானிக்கா (Epigraphia Zeylanica) என்பது, ஒழுங்கற்ற கால இடைவெளிகளில் வெளியிடப்படும், பண்டைய இலங்கையின் கல்வெட்டுக்கள், பிற பதிவுகள் தொடர்பான ஒரு தொடர் வெளியீடு ஆகும். இது ஆங்கில மொழியில் வெளிவருகின்றது. 1904ல் தொடங்கப் பட்ட இந்த வெளியீட்டில் கல்வெட்டுக்கள் தொடர்பிலான தனிக் கட்டுரைகள், குறிப்புக்கள் போன்றவற்றுடன் ஒரே நூலாசிரியரின் நூல்களும் உள்ளடக்கங்களாக அமைந்தன. 20 ஆம் நூற்றாண்டில் இலங்கையில் பண்டைக்கால வரலாற்றுக்கும், பழங்காலக் கல்வெட்டுப் பதிவுகளுக்குமான ஒரு முக்கிய மூலமாகச் செயற்பட்டது. 2001 ஆம் ஆண்டு வரை இதன் 8 தொகுதிகள் வெளிவந்துள்ளன.\n\n"}
{"id": "324721", "url": "https://ta.wikipedia.org/wiki?curid=324721", "title": "அரவிந்தர் ஆசிரமம்", "text": "அரவிந்தர் ஆசிரமம்\n\nஅரவிந்தர் ஆசிரமம் \"(Aurobindo Ashram)\" இந்தியாவின் குசராத்து மாநிலத்தில் இருக்கும் வடோதரா நகரத்தில் உள்ள தாண்டியா பசாரில் அமைந்துள்ளது. இதுவே தெற்குப் பகுதியில் பிரபலமாக இருந்த முதலாவது ஆசிரமமாகும். \n\nசிறீ அரவிந்தரின் நினைவுச் சின்னம் இங்கே அமைந்துள்ளது. அனைவரும் தியானம் செய்வதற்காக இவ்வாசிரமம் திறந்தே உள்ளது. இங்கு ஒரு நூலகம்,படிப்பு அறை மற்றும் விற்பனை மையம் முதலியவை உள்ளன. இங்கே அரவிந்தரும் அன்னையும் எழுதிய நூல்கள் அனைத்தும் விற்பனைக்குக் கிடைக்கும்.\n\nSection::::வரலாறு.\n1894-1906 காலத்தில் சிறீ அரவிந்தர் பரோடாவில் தங்கியிருந்த சமயத்தில் இப்பங்களாவில் குடியிருந்தார். அப்போது ஆங்கிலப் பேராசிரியராகவும், தற்பொழுது மகாராசா சாயாசிராவ் பல்கலைக்கழகமாக உள்ள பரோடா கல்லூரியின் துணை முதல்வராகவும் இருந்த பரோடாவின் மகாராசா மூன்றாம் எச்.எச். சாயாசி இராவ் கெயிக்வாட்டின் தனிச் செயலராக அரவிந்தர் இருந்தார். பால கங்காதர திலகர், பிபின் சந்திர பால், சகோதரி நிவேதிதை, சகாரம் கணேசு தியுவேசுகர் மற்றும் சில மராத்தி யோகிகள் முதலியவர்கள் இப்பங்களாவை பார்வையிட்டுள்ளனர். அரவிந்தரின் மனைவி மிர்ணாளி தேவி, சகோதரி சரோசினி தேவி மற்றும் இளைய சகோதரரும் பிரபலமான சுதந்திரப் போராட்ட வீரருமான பாரிந்தர் குமார் கோசு முதலியவர்கள் அடிக்கடி இங்கு வந்து செல்வார்கள். இப்பங்களாவில் 23 பெரிய மற்றும் சிறிய அறைகளும், 55000 சதுர அடிகளில் திறந்தவெளியும் இப்பங்களாவைச் சூழ்ந்துள்ளன<ref>Bunglow Details |title = Facebook Site Profile |url=http://sriaurobindoashram.com/Content.aspx?ContentURL=_StaticContent/SriAurobindoAshram/-04%20centers/India/Gujarat/Vadodara/default.htm}} \n"}
{"id": "324729", "url": "https://ta.wikipedia.org/wiki?curid=324729", "title": "கலாலி, வடோதரா", "text": "கலாலி, வடோதரா\n\nகலாலி \"(Kalali)\" இந்திய நகரமான வடோதராவிற்கு தென்மேற்கில் அமைந்துள்ள துணைநகரமாகும். விசுவாமித்திரி நதியின் கரையில், வடோதரா இரயில்வே நிலையத்திற்கு 5 கிலோமீட்டர் தொலைவில் இந்நகரம் அமைந்துள்ளது. இப்பகுதியில் உள்ள மக்கள் முக்கியமாக இந்துக்களாக உள்ளனர். கலாலிக்கு அருகில் அகோடா, அட்லாதரா, பில், டால்சட், சபாத் போன்ற பகுதிகள் அருகிலுள்ள பிற நகரங்களாகும். ஒரு தொடக்கப்பள்ளி, சில தனியார் பள்ளிகள், தில்லி பொதுப் பள்ளி, குசராத்து பொதுப் பள்ளி, முதலிய கல்வி நிலையங்கள் இங்கு அமைந்துள்ளன. சிறீ சிராப் அறக்கட்டளை நிர்வகிக்கும் சிறீ இராம கிருட்டிண பரமகம்சர் மருத்துவமனை ஒன்றும் இங்கு அமைந்துள்ளது. சுவாமிநாராயணன் சம்பிரதாயினைச் சேர்ந்த மறைந்த சிறீ கோபாலானந்து சுவாமி கலாலியில் சுவாமிநாராயணன் கோவிலைக் கட்டினார். \n"}
{"id": "324733", "url": "https://ta.wikipedia.org/wiki?curid=324733", "title": "கோட்டகமைக் கல்வெட்டு", "text": "கோட்டகமைக் கல்வெட்டு\n\nகோட்டகமைக் கல்வெட்டு என்பது இலங்கையின் கேகாலை மாவட்டத்தில் கம்பளைக்கு அண்மையில் உள்ள கோட்டகமை என்னும் இடத்தில் கண்டெடுக்கப்பட்ட ஒரு தமிழ்க் கல்வெட்டு ஆகும். 14 ஆம் நூற்றாண்டைச் சேர்ந்ததாகக் கருதப்படும் இந்தக் கல்வெட்டு அக்காலத்தில் யாழ்ப்பாணத்தை ஆண்ட ஆரியச்சக்கரவர்த்தி வம்ச அரசன் ஒருவன் போரொன்றில் பெற்ற வெற்றியைக் குறிக்க எழுதுவிக்கப்பட்டது.\n\nSection::::உள்ளடக்கம்.\nஇக்கல்வெட்டு நான்கு வரிகளைக் கொண்ட ஒரு பாடல் வடிவில் எழுதப்பட்டுள்ளது. இப்பாடல் சிங்கையாரிய மன்னனின் பெருமை பேசுவதாக அமைந்துள்ளது. பாடல் தொடங்குவதற்கு முன் மேல் வரிசையில் \"செது\" என்னும் யாழ்ப்பாண மன்னர்களின் அடையாளச் சொல் காணப்படுகிறது. இதை, இக்கல்வெட்டு யாழ்ப்பாண அரசனின் ஆணையின்படியே வெட்டப்பட்டது என்பதற்குச் சான்றாகக் காட்டுகின்றனர். கல்வெட்டின் உள்ளடக்கம் அதில் இருக்கும் ஒழுங்கின்படி பின்வருமாறு:\n\n\"செது\nகங்கணம்வேற்கண்ணினையாற்காட்டினார்\nகாமர்வளைப்பங்கயக்கைமேற்றிலதம்பாரித்தார்\nபொங்கொலிநீர்சிங்கைநகராரியனைச்செரா\nவனுரேசர்தங்கள்மடமாதர்தாம்\"\n\nஇங்கே சொற்களிடையே இடைவெளி இல்லாமலும் அடிகள் முறையாகப் பிரிக்கப்படாமலும் உள்ளது. ஆய்வாளர்கள் இதைப் பின்வருமாறு ஒழுங்குபடுத்தியுள்ளர்கள்:\n\n\"சேது\nகங்கணம் வேற்கண்ணினையாற் காட்டினார் காமர்வளைப் \nபங்கயக்கை மேற்றிலதம்பாரித்தார் பொங்கொலிநீர்\nசிங்கைநகராரியனைச் சேராவனுரேசர்\nதங்கள்மடமாதர் தாம்\"\n\n\"சிங்கையாரியனுக்கு அடங்காத சிங்களத் தலைவர்களுடைய மனைவிமார் கண்ணீர் விட்டுத் தமது நெற்றியில் இருந்த பொட்டை அழித்தனர்\" என்பது இதன் பொருள். இது சிங்கையாரியன் சிங்கள நாட்டில் நடந்த போரில் வெற்றி பெற்றதைக் குறித்துக் காட்டுகிறது. சிங்கையாரியன் என்பது 13 ஆம் நூற்றாண்டுக்குப் பின்னர் யாழ்ப்பாணத்தை ஆண்ட அரச வம்சத்தைச் சேர்ந்த அரசர்களுக்கான பொதுப் பெயர் என்பதால், இக்கல்வெட்டில் இருந்து குறிப்பாக எந்த யாழ்ப்பாண அரசன் வெற்றி பெற்றவன் என்பதை அறிய முடியாது.\n\nSection::::காலம்.\nஇக்கல்வெட்டை ஆய்வு செய்த காட்ரிங்டன், எழுத்தமைதியில் அடிப்படையில் அது 15 ஆம் நூற்றாண்டைச் சேர்ந்ததாக இருக்கவேண்டும் என்றும், 6 ஆம் பரக்கிரமபாகுவின் காலத்தில் விசயநகரப் படையெடுப்புக்குப் பின்னர் ஆரியச்சக்கரவர்த்திக்கு இவ்வாறான ஒரு வெற்றி கிடைத்திருக்கக்கூடும் எனவும் கூறுகிறார். எழுத்தமைதியின் அடிப்படையில் காலத்தைக் கணிப்பது துல்லியமானது அல்ல என்றும், 1344 ஐச் சேர்ந்த இலங்காதிலகக் கல்வெட்டும் இது போன்ற எழுத்தமைதி கொண்டதே என்றும் சுட்டிக்காட்டிய பத்மநாதன், இதுவும் 14 ஆம் நூற்றாண்டைச் சேர்ந்ததாக இருக்கலாம் என்று கூறுகிறார்.\n\nSection::::பின்னணி.\n14ம் நூற்றாண்டின் நடுப்பகுதியளவில் இலங்கையில் இருந்த அரசுகளில் யாழ்ப்பாண அரசு வலிமை பொருந்தியதாக இருந்தது. அக்காலத்தில் கம்பளை சிங்கள அரசின் தலைமையிடமாக விளங்கியது. உள் பிரச்சினைகளால் சிங்கள அரசு வலிமை குன்றியிருந்ததால், அதன் ஆட்சிப்பகுதி முழுவதிலும் முழுமையான கட்டுப்பாட்டை வைத்திருக்க முடியவில்லை. பராக்கிரமபாகுவின் மருமகன் கம்பளையிலும், முதலமைச்சர் அழகக்கோனார் இறைகமையிலும் இருந்தனர். யாழ்ப்பாண அரசர்கள் இவர்களிடம் இருந்து திறையும் பெற்றுவந்தனர். 1340களை அண்டி ஒரு அரசாகவே செயற்பட்டுவந்த அழகக்கோனார் இப்போது கோட்டே இருக்கும் பகுதியில் ஒரு கோட்டையைக் கட்டி அதைப் பலப்படுத்தினான். ஆயுதங்களையும் படைகளையும் திரட்டிப் போதிய வலிமை பெற்ற பின்னர் திறை கொடுக்க மறுத்து, யாழ்ப்பாணத்தில் இருந்து திறைபெறச் சென்ற தூதுவர்களைப் பிடித்துத் தூக்கில் இட்டான். யாழ்ப்பாண அரசன் சிங்கள அரசின் மேல் போர்ப்பிரகடனம் செய்து, நிலம் வழியாகவும், கடல் வழியாகவும் இரண்டு பிரிவுகளாகப் படைகளை அனுப்பினான். நிலம் வழியாகச் சென்ற படை மாத்தளையை அடைந்தது. சிங்கள அரசன் கம்பளையில் இருந்து தப்பிச் சென்றான். கடல் வழியாக வந்த படைகள் கொழும்பிலும், பாணந்துறையிலும் இறங்கின. சிங்கள நூலான இராசவழி, கடல்வழியாக வந்து இறங்கிய யாழ்ப்பாணப் படைகளை அழகக்கோனாரின் படைகள் எதிர்த்துப் போரிட்டுத் தோல்வியுறச் செய்ததுடன், பாணந்துறையில் நின்ற யாழ்ப்பாணக் கப்பல்களையும் எரித்துவிட்டன என்றும், மக்கள் ஒன்றிணைந்து மாத்தளையில் இருந்த யாழ்ப்பாணப் படைகளையும் தோற்கடித்தனர் என்றும் கூறுகிறது.\n\nகோட்டகமைக் கல்வெட்டின் உள்ளடக்கம் சிங்கள நூல்களின் கூற்றில் ஐயத்தை ஏற்படுத்துகிறது. மேற்குறித்த போரில் சிங்களப் படைகள் பெற்ற வெற்றி இராஜாவளியால் மிகைப்படுத்தப்பட்டது என்றே தெரிகிறது. யாழ்ப்பாணப் படைகள் சில இடங்களிலாவது வெற்றி பெற்றிருக்காவிட்டால் இவ்வாறான கல்வெட்டைப் பொறித்திருக்க முடியாது என்று சில ஆய்வாளர்கள் கூறுகின்றனர். கம்பளைக்கு அருகில் உள்ள ஒரு இடத்தில் யாழ்ப்பாணத்து அரசன் தான் பெற்ற வெற்றியைப் பதிவு செய்திருப்பதால், சிங்கையாரியனின் படைகள் மலைநாட்டுப் பகுதிக்குள் ஊடுருவிக் கம்பளை வரை சென்று அதன் அரசனையும் தோல்வியுறச் செய்திருக்கக்கூடும்.\n\nSection::::சிங்கையாரியனின் அடையாளம்.\nமடவலை என்னும் இடத்தில் கண்டெடுக்கப்பட்ட சிங்களக் கல்வெட்டொன்று மூன்றாம் விக்கிரமபாகுவுக்கும் மார்த்தாண்டம் பெருமாள் என்பவனுக்கும் இடையில் சிங்களநாட்டில் யாழ்ப்பாண அரசு சார்பில் வரி வசூலிப்பதற்கு ஆட்களை நியமிப்பது தொடர்பான ஒப்பந்தம் பற்றியது. இங்கே குறிப்பிடப்பட்ட மார்த்தாண்டம் பெருமாள், யாழ்ப்பாணத்து இளவரசனான மார்த்தாண்டன் எனத் தெரிகிறது. இவனே பின்னர் மார்த்தாண்ட சிங்கையாரியன் என்னும் பெயரில் யாழ்ப்பாண அரசனானவன். ஒப்பந்தம் செய்யப்பட்ட காலத்தில் தந்தையான வரோதய சிங்கையாரியன் யாழ்ப்பாணத்தின் அரசனாக இருந்தான். இந்த ஒப்பந்தமும், கோட்டகமைக் கல்வெட்டும் முன் குறித்த போரின் தொடர்ச்சியாகவே இடம்பெற்றிருக்க வேண்டும். எனின், கோட்டகமைக் கல்வெட்டில் குறிக்கப்படும் சிங்கையாரியன், வரோதய சிங்கையாரியனே எனலாம்.\n\nSection::::கோட்டகமைக் கல்வெட்டும் வேறு ஆய்வு முடிவுகளும்.\nஇக்கல்வெட்டில் \"பொங்கொலிநீர் சிங்கை நகர்\" என வரும் தொடரை, சிங்கை நகரும் நல்லூரும் ஒரே நகரம் அல்ல என்று காட்டுவதற்குச் சில ஆய்வாளர்கள் பயன்படுத்துகின்றனர். \"பொங்கொலிநீர்\" என்னும் சொல் அலை எறிந்து ஒலிக்கும் கடலைக் குறிக்கின்றது என்றும், எனவே சிங்கை நகர் கடற்கரையோரத்தில் இருந்திருக்கவேண்டும் என்றும் அவர்கள் கருதுகின்றனர். நல்லூர் கடலோரம் அமையாததால், நல்லூருக்கு முன்னர் சிங்கை நகர் என்னும் வேறொரு நகரம் யாழ்ப்பாண இராச்சியத்தின் தலைநகரமாக இருந்தது என்பது அவர்கள் கருத்து. எனினும் இதில் ஒருமித்த கருத்து இல்லை.\n"}
{"id": "324736", "url": "https://ta.wikipedia.org/wiki?curid=324736", "title": "கராச்சியா", "text": "கராச்சியா\n\nகராச்சியா \"(Karachiya)\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகைக் கணக்கெடுப்பின் படி கராச்சியா நகரத்தின் மக்கள்தொகை 7,732 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். கராச்சியா நகரத்தின் எழுத்தறிவு சதவீதம் 72% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 61% நபர்கள் பெண்களாவர். கராச்சியா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.\n"}
{"id": "324739", "url": "https://ta.wikipedia.org/wiki?curid=324739", "title": "ஜான் பிளேம்சுடீடு", "text": "ஜான் பிளேம்சுடீடு\n\nஜான் பிளேம்சுடீடு (John Flamsteed) FRS (19 ஆகத்து 1646 - 31 திசம்பர் 1719) ஓர் ஆங்கிலேய வானியலாளரும் முதல் அரசு வானியலாளரும் ஆவார். இவர் 3000 விண்மீன்களுக்கு மேலாகப் பட்டியலிட்டார்.\n\nSection::::வாழ்க்கை.\nபிளேசுடீடு இங்கிலாந்தில் உள்ள டெர்பிசயரின் டென்பையில் பிறந்தார். இவரது தந்தi சுட்டீபன் பிளேம்சுடீடு. இவரது தாயார் மேரிசுபாடுமன். இவர் டெர்பையில் உள்ள இலவசப் பள்ளியில் படித்தார். பிறகு டெர்பையின் புனித பீட்டர் பேராயத்தின் டெர்பை பள்ளியில் கல்விகற்றார். இவரதுப் தந்தயார் இப்பள்ளிக்கு அருகில் அரைவை ஆலை வைத்திருந்தார். அப்போது பெரும்பாலான பள்ளி ஆசிரியர்கள் தூய்மைவாதிகளாக இருந்தனர். அன்றைய இலக்கியம் படிக்க தேவையான இலத்தீனில் பிளேம்சுடீடு நல்ல புலமை பெற்றிருந்தார். வரலாற்றில் ஆர்வம் கொண்டிருந்தார். பள்ளிக்கல்வியை இவர் 1662 மேவில் முடித்துள்ளார்.\n\nஇவருக்கு டெர்பை பள்ளி ஆசிரியர் கேம்பிரிட்ஜில் உள்ள இயேசு கல்லூரிக்கு பரிந்துரை செய்திருந்தும் தொடர்ந்த உடல்நலமின்மையால் சில ஆண்டுகள் காலந்தாழ்த்தி சேர வேண்டியதாயிற்று. இந்நிலையில் இவர் தந்தையாரின் வணிகத்துக்கு உதவி செய்துள்ளார். இவரது தந்தையார் இவருக்கு எண்ணியலில் பயிற்சி தந்துள்ளார். பதின்ம எண் பயிற்சியும் அளித்துள்ளார். இது இவருக்கு கணிதவியலிலும் வானியலிலும் மிகுந்த ஆர்வத்தைத் தந்துள்ளது. இவர் 1662 ஜூலையில் பதின்மூன்றாம் நூற்றாண்டு யொகான்னசு தெ சாக்ரொபோசுகோ அவர்களின் \"De sphaera mundi\"எனும் நூலை ஆர்வமுடன் படிக்கத் தொடங்கியுள்ளார்..இவர் 1662 செப்டம்பர் 12 இல் முதல்சூரிய ஒளிமறைப்பை நோகியுள்ளார். 1663 தொடக்கத்தில் தாமசு பேல் அவர்களின் . \"The Art of Dialling\" எனும் நூலை படித்தார். இது இவருக்குச் சூரியக்கடிகையில் ஆர்வத்தைத் தூண்டியுள்ளது. இவர் 1663 கோடையில், இவர் விங்கேட் அவர்களின் \"Canon\" எனும் ந்நுலையும் வில்லியம் ஆகுடிரெடின் \"Canon\" எனும் நூலையும் தாமசு சுட்டிரப்பின் \"Art of Dialling\" எனும் நூலையும் படித்துள்ளார். அத்ர்ர்நேரத்தில் தாமசு சுட்டிரீட்டின் \"Astronomia Carolina, அல்லது வான்கோள இயக்கங்களுக்கான புதிய கோட்பாடு\" எனும் நூலும் கரோலின் அட்டவணைகளும் இவருக்குக் கிடைத்துள்ளது). இவர் தம் சூழலில் இருந்த வானியலாளர்களோடு தொடர்பு வைத்திருந்தார். இவரில் வில்லியம் இலிட்ச்போர்டும் அடங்குவார். இலிட்ச்போர்டின் நூலகத்தில் ஜான் காடுபரியின் வானியல் அட்டவணைகள் உள்ள கணிய நூலும் செருமையா அராக்சு அவர்களின் வானியல் அட்டவணைகளும் இருந்தன. செருமையா தன்22 ஆம் அகவையிலேயே 1641 இல் இறந்துவிட்டார். நியூட்டனைப் போலவே இவரும் செருமையா அராக்சு அவர்களின் நூலைப் பெரிதும் உயர்வாக்க் கருதியுள்ளார்.\n\n\n"}
{"id": "324743", "url": "https://ta.wikipedia.org/wiki?curid=324743", "title": "கோபால்கஞ்ச் மாவட்டம், வங்காளதேசம்", "text": "கோபால்கஞ்ச் மாவட்டம், வங்காளதேசம்\n\nகோபால்கஞ்ச் மாவட்டம் (Gopalganj district) () தெற்காசியாவின் தெற்கு வங்காளதேசத்தின் டாக்கா கோட்டத்தில் அமைந்துள்ளது. இம்மாவட்டம் வங்காள தேசத்தின் மாவட்டங்களில் அறுபத்தி நான்கு மாவட்டங்களில் ஒன்றாகும். 1,490 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 11,72,415 ஆகும். இம்மாவட்டத்தின் நிர்வாகத் தலைமையிடம் கோபால்கஞ்ச் நகரம் ஆகும். \nஇம்மாவட்டத்தின் வடக்கில் பரித்பூர் மாவட்டம், தெற்கில் பிரோஜ்பூர் மாவட்டம் மற்றும் பேகர்ஹாட் மாவட்டமும், கிழக்கில் மதாரிபூர் மாவட்டம் மற்றும் பரிசால் மாவட்டங்களும் மற்றும் மேற்கில் நராயில் மாவட்டம் எல்லைகளாக உள்ளது. கோபால்கஞ்ச் மாவட்டத்தின் நிர்வாக வசதிக்காக ஐந்து துணை மாவட்டங்களாகப் பிரிக்கப்பட்டுள்ளது. \n\nSection::::மாவட்ட நிர்வாகம்.\nSection::::துணை மாவட்டங்கள்.\n1468.74 சதுர கிலோ மீட்டர் பரப்பளவு கொண்ட கோபால்கஞ்ச் மாவட்டத்தை நிர்வாக வசதிக்காக கோபால்கஞ்ச், கோடலிபரா, காசியானி, முக்சுத்பூர் மற்றும் துங்கிபரா என ஐந்து துணை மாவட்டங்களாகப் பிரிக்கப்பட்டுள்ளது. \nSection::::உள்ளாட்சி அமைப்புகள்.\nமேலும் இம்மாவட்டத்தில் கோபால்கஞ்ச், துங்கிபரா, கோடலிபரா மற்றும் முக்சுத்புர் என நான்கு நகராட்சி மன்றங்களும், அறுபத்தி எட்டு ஊராட்சி ஒன்றியங்களும், 889 கிராமங்களும் உள்ளது. \n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, கோபால்கஞ்ச் மாவட்டத்தின் மொத்த மக்கள் தொகை 11,72,415 ஆகும் அதில் ஆண்கள் 8,77,868 மற்றும் பெண்கள் 5,94,547 ஆகவும் உள்ளனர். பாலின விகிதம் நூற்ய் ஆண்களுக்கு, 97 பெண்கள் என்ற அளவில் உள்ளது. மக்கள் தொகை அடர்த்தி ஒரு சதுர கிலோ மீட்டருக்கு 798 நபர்கள் வீதம் உள்ளனர். எழுத்தறிவு விகிதம் 58.10% ஆகும். அஞ்சல் சுட்டு எண் 8100 ஆகும். இம்மாவட்டம் மூன்று நாடாளுமன்ற தொகுதிகளைக் கொண்டுள்ளது. ஆண்டு சராசரி மழை அளவு 2105 மில்லி மீட்டராகும். சராசரி தட்ப வெப்பம் 25.50˚ செல்சியஸ் ஆகும். \nSection::::பொருளாதாரம்.\nமதுமதி, பழைய குமார், ககோர், பாகியார், பில்ருத், காளிகங்கா, தோங்கிகால், திக்னார், பக்டா, குசியாரா, மதுப்பூர், சியால்டா மற்றும் சந்தா ஆறுகள் இம்மாவட்டத்தில் பாய்வதால் நெல், கரும்பு, சணல், எண்ணெய் வித்துக்கள், காய்கறிகள், பழத்தோட்டங்கள் அதிக அளவில் பயிரிடப்படுகிறது.\n\nSection::::கல்வி நிலையங்கள்.\nகோபால்கஞ்ச் மாவட்டம் இருபத்தி ஒன்று கல்லூரிகளையும், 181 உயர்நிலைப் பள்ளிகளையும், 790 துவக்கப் பள்ளிகளையும் கொண்டுள்ளது. பிற முக்கிய கலை, அறிவியல், தொழில் நுட்பம் மற்றும் சமயக் கல்வி மையங்கள்: வங்கபந்து சேக் முஜிபுர் ரகுமான் அறிவியல் மற்றும் தொழில் நுட்ப பல்கலைக்கழகம், வங்கபந்து பல்கலைக்கழக கல்லூரி, கௌஹார்தங்கா மதராசா, சேக் பசிலாதுன்னிசா அரசு பெண்கள் கல்லூரி, ஹாஜி லால் மியா நகரக் கல்லூரி, எஸ். எம். மாடல் அரசு உயர்நிலைப் பள்ளி, சேக் ரஸ்சல் ஆதரவற்றோர் குழந்தைகள் பயிற்சி மற்றும் மறுவாழ்வு மையம், வங்கபந்து ஏழ்மை ஒழிப்பு பயிற்சி வளாகம், சேக் ஹசினா மகளிர் பள்ளி மற்றும் கல்லூரி ஆகும்.\n\nSection::::போக்குவரத்து.\nநாட்டின் தலைநகரம் டாக்காவிலிருது ஐந்து மணி நேர பேருந்து பயண தூரத்தில் கோபால்கஞ்ச் உள்ளது. டாக்கா – குல்னா நெடுஞ்சாலை கோபால்கஞ்ச் வழியாக செல்வதால் நாட்டின் பிற மாவட்டங்கள் சாலை வழியாக இணைக்கப்படுகிறது. மேலும் ஆறுகள் வழியாக பெரிய படகுகள் பயணிகளையும், சரக்குகளையும் ஏற்றி செல்கிறது.\n\nSection::::சமயம்.\nகோபால்கஞ்ச் மாவட்டம் 356 தொழுகைப் பள்ளிவாசல்களும், 359 இந்துக் கோயில்களும், 250 கிறித்தவ தேவாலயங்களும் கொண்டுள்ளது.\n\n"}
{"id": "324746", "url": "https://ta.wikipedia.org/wiki?curid=324746", "title": "ரேனோலி", "text": "ரேனோலி\n\nரேனோலி \"(Ranoli)\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகைக் கணக்கெடுப்பின் படி ரேனோலி நகரத்தின் மக்கள்தொகை 11,057 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். ரேனோலி நகரத்தின் எழுத்தறிவு சதவீதம் 74% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 60% நபர்கள் ஆண்கள் மற்றும் 40% நபர்கள் பெண்களாவர். கராச்சியா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.\n"}
{"id": "324749", "url": "https://ta.wikipedia.org/wiki?curid=324749", "title": "நந்தேசரி ஐ.என்.ஏ", "text": "நந்தேசரி ஐ.என்.ஏ\n\nநந்தேசரி ஐ.என்.ஏ \"(Nandesari INA )\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு நகரமும் தொழிற்சாலைப் பகுதியுமாகும்.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகைக் கணக்கெடுப்பின் படி நந்தேசரி ஐ.என்.ஏ நகரத்தின் மக்கள்தொகை 2,815 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். நந்தேசரி ஐ.என்.ஏ நகரத்தின் எழுத்தறிவு சதவீதம் 73% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 78% நபர்கள் ஆண்கள் மற்றும் 67% நபர்கள் பெண்களாவர். நந்தேசரி ஐ.என்.ஏ நகர மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும்.\n"}
{"id": "324752", "url": "https://ta.wikipedia.org/wiki?curid=324752", "title": "இரால்ப் ஆழ்சர் ஆல்ப்பர்", "text": "இரால்ப் ஆழ்சர் ஆல்ப்பர்\n\nSection::::இளமையும் கல்வியும்.\nஆல்ப்பர் பேலோருசியா, விதப்சுக் எனும் இடத்தில் இருந்து புலம்பெயர்ந்த யூதரான சாமுவேல் ஆல்ப்பரின் மகன் ஆவார். இவரது தாயார் உரோசு ஆவார். தாயார் வயிற்றுப் புற்றால் 1938 இல் இறந்துவிட்டார்.எனவே தந்தையார் மறுமணம் செய்து கொண்டார். இவர் தியோடோர் உரூசுவெல்ட் உயர்நிலைப்பள்ளிப் படிப்பை தம் 15 ஆம் அகவையில் முடித்தார். இவர் பள்ளி இளம் அலுவலர் பயிற்சிச் சாரணப்படையின் படைமேலராகவும் கட்டளையாளராகவும் விளங்கினார். இவர் பள்ளியில் அரங்கு மேலாளராக இரண்டு ஆண்டுகள் இருந்துள்ளார். இது குடுமப வருவாய்க்குப் பெரிது உதவியுள்ளது. இவர் அப்போது குறுக்கெழுத்துப் பயிற்சியும் பெற்றுள்ளார். 1937 இல், இவர் அமெரிக்க புவி இயற்பியலொன்றியத்தின் இயக்குநருக்குக் குறுக்கெழுத்தாளராகப் பணிபுரிந்துள்ளார்.\n\n"}
{"id": "324759", "url": "https://ta.wikipedia.org/wiki?curid=324759", "title": "நந்தேசரி", "text": "நந்தேசரி\n\nநந்தேசரி \"(Nandesari )\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும்.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகைக் கணக்கெடுப்பின் படி நந்தேசரி நகரத்தின் மக்கள்தொகை 7,259 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். நந்தேசரி நகரத்தின் எழுத்தறிவு சதவீதம் 72% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 62% நபர்கள் பெண்களாவர். நந்தேசரி நகரத்தின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.\nநந்தேசரி நகரம் வேதிச் தொழிற்சாலைகள் நிறைந்த நகரமாகும். குசராத்தின் முதலாவது கற்காரை சாலைகள் அமைக்கப்பட்ட நகரமாக இது உள்ளது.\n"}
{"id": "324763", "url": "https://ta.wikipedia.org/wiki?curid=324763", "title": "மைமன்சிங் மாவட்டம்", "text": "மைமன்சிங் மாவட்டம்\n\nமைமன்சிங் மாவட்டம் (Mymensingh district) () தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலமையிட நகரம் மைமன்சிங் நகரம் ஆகும். \n\nSection::::மாவட்ட எல்லைகள்.\nஇம்மாவட்டத்தின் வடக்கில் இந்தியாவின் மேகாலயா மாநிலத்தின் காரோ மலைகளும், தெற்கில் காஜிப்பூர் மாவட்டமும், கிழக்கில் நேத்திரகோணா மாவட்டம் மற்றும் கிஷோர்கஞ்ச் மாவட்டங்களும், மேற்கில் செர்பூர் மாவட்டம், ஜமால்பூர் மாவட்டம் மற்றும் தங்கயில் மாவட்டம் எல்லைகளாக உள்ளது.\n\nSection::::நிர்வாகம்.\nமைமன்சிங் மாவட்டம் 1787-இல் நிறுவப்பட்டது. நிர்வாக வசதிக்காக இம்மாவட்டம் பாலுக்கா, திரிஷால், ஹலுகாட், முக்தாகச்சா, தோபௌரா, புல்பாரியா, கப்பர்கான், கௌரிப்பூர், ஈஸ்வர்கஞ்ச், நந்தாய்ல், புல்பூர், தாரகந்தா என பனிரெண்டு துணை மாவட்டங்களாகப் பிரிக்கப்பட்டுள்ளது\n\nSection::::உள்ளாட்சி அமைப்புகள்.\nமேலும் வலுக்கா, கௌரிபூர், முக்தாகாச்சா, நந்தயில், புல்பாரியா, ஈஸ்வர்கஞ்ச், புல்பூர், கப்பர்கான், மைமன்சிங் சதர் மற்றும் திரிஷல் என பத்து நகராட்சி மன்றங்கள் உள்ளது. மேலும் மைமன்சிங் மாவட்டத்தில் 146 ஊராட்சி ஒன்றியங்களும், 2,692 கிராமங்களும் கொண்டுள்ளது.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, மைமன்சிங் மாவட்ட மக்கள் தொகை 51,10,272 ஆக உள்ளது. அதில் ஆண்கள் 25,39,124 ஆகவும் மற்றும் பெண்கள் 25,71,148 ஆகவும் உள்ளனர். பாலின விகிதம் நூறு ஆண்களுக்கு 99 பெண்கள் என்ற விகிதத்தில் உள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பில் 1163 வீதம் உள்ளனர். எழுத்தறிவு 43.50% ஆகும்.\n\nமைமன்சிங் மாவட்ட அஞ்சல் சுட்டு எண் 2200 ஆகும். இம்மாவட்டத்தில் பதினொன்று நாடாளுமன்ற மக்களவைத் தொகுதிகள் உள்ளது. \n\nSection::::புவியியல்.\n4363.48 சதுர கிலோ மீட்டர் பரப்பளவு கொண்ட மைமன்சிங் மாவட்டத்தின் வடக்கில் காரோ மலைக் காடுகளும், தெற்கில் சமவெளிகளும் கொண்டது. மாவட்டத்தின் சராசரி தட்ப வெப்பம் 12 முதல் 33 ° செல்சியசும், சராசரி ஆண்டு மழைப் பொழி 2,174 மில்லி மீட்டர் ஆகும். இம்மாவட்டத் தலைமையிட நகரமான மைமன்சிங் பழைய பிரம்மபுத்திரா ஆற்றின் கரையில் உள்ளது.\n\nSection::::பொருளாதாரம்.\nமைமன்சிங் மாவட்டத்தில் பழைய பிரம்மபுத்திரா ஆறு, பனார் ஆறு, தானு ஆறு, கங்ஷா ஆறு, ஜெனாய் ஆறு, தாளேஷ்வரி ஆறு மற்றும் மொஹாரி முதலிய ஆறுகள் பாய்வதால் நெல், சணல், கோதுமை, கரும்பு, தானியங்கள், வெற்றிலை, கத்தரிக்காய், காளிபிளவர், காய்கறிகள் மற்றும் எண்ணெய் வித்துக்கள் பயிரிடப்படுகிறது. \n\nSection::::மைமன்சிங் நகரம்.\nபிரம்மபுத்திரா ஆற்றின் மேற்கு கரையில் உள்ள மைமன்சிங் நகரத்தில் வங்காள தேச வேளாண்மைப் பல்கலைக்கழகம் உள்ளது. மேலும் ஜாதிய கபி காஜி நஸ்ரூல் இசுலாம் பல்கலைக்கழகம், மைமன்சிங் பொறியியல் கல்லூரி, ஆசிரியர் பயிற்சி கல்லூரி, ஆனந்த மோகன் கல்லூரி மற்றும் இரண்டு மருத்துவக் கல்லூரிகளும் உள்ளது.\n"}
{"id": "324766", "url": "https://ta.wikipedia.org/wiki?curid=324766", "title": "வெங்கனூர் விருத்தகிரீசுவரர் கோயில்", "text": "வெங்கனூர் விருத்தகிரீசுவரர் கோயில்\n\nவெங்கனூர் விருத்தகிரீசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் பெரம்பலூர் மாவட்டத்தில் வேப்பந்தட்டை வட்டத்தில் வெங்கனூர் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக விருத்தகிரீசுவரர் உள்ளார். இறைவி பாலாம்பிகை மற்றும் விருத்தாம்பிகை ஆவார். கோயிலின் மரம் வன்னி ஆகும். மணிமுத்தா நதியின் கிளையான ஸ்வேதா நதி இக்கோயிலின் தீர்த்தமாகும்.\n\nSection::::அமைப்பு.\nகருவறை பிரணவ மந்திரமான ஓம் என்ற வடிவில் அமைந்துள்ளது. மூலவர் சுயம்புவானவர். திருவுருவத்தையும், அருவுருவத்தையும் ஒரே இடத்திலிருந்து தரிசிக்கின்ற வாய்ப்பு உள்ளது. இக்கோயில் ஒலி எழுப்பும் தூண்களைக் கொண்டுள்ளது. சிவப்பிரகாச சுவாமிகள் இக்கோயிலைப் பாடியுள்ளார்.\n\nSection::::திருவிழாக்கள்.\nபிரதோஷம், பௌர்ணமி, சிவராத்திரி, நவராத்திரி, சோமவார உற்சவம், தை பூசம் போன்றவை இக்கோயிலில் நடைபெறும் திருவிழாக்களாகும்.\n"}
{"id": "324769", "url": "https://ta.wikipedia.org/wiki?curid=324769", "title": "திருவாலந்துறை சோளீசுவரர் கோயில்", "text": "திருவாலந்துறை சோளீசுவரர் கோயில்\n\nதிருவாலந்துறை சோளீசுவரர் கோயில் என்பது பெரம்பலூர் மாவட்டம், திருவாலந்துறை என்ற ஊரில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் பெரம்பலூர் மாவட்டத்தில் திருவாலந்துறை என்னுமிடத்தில் அமைந்துள்ளது. காரியானுதுறை, திருவாலந்துறை, திருமாந்துறை, ஆடுதுறை, திருவட்டத்துறை, திருவரத்துறை, முடவன் துறை என்று துறைகள் சப்தத் துறைகளாக அழைக்கப்படுகின்றன. அவற்றில் இவ்விடமும் ஒன்றாகும்.\n\nSection::::இறைவன், இறைவி.\nஇக்கோயிலின் மூலவராக சோளீசுவரர் உள்ளார். இவர் தோளீசுவரர் என்றும் அழைக்கப்படுகிறார். இறைவி பெரியநாயகிஆவார்.\n\nSection::::சிறப்பு.\nதிருமாலும், பிரம்மாவும் தம் ஐயங்களை தீர்த்துக்கொண்ட இடமாக இக்கோயில் கருதப்படுகிறது. சேலம் மாவட்டத்தில் உருவாகின்ற, ஸ்வேதா நதி, நீவா நதி என்றும் அழைக்கப்படும் வெள்ளாறு பரங்கிப்பேட்டையின் அருகே கடலில் கலக்கிறது. தீர்த்த யாத்திரையின்போது அருச்சுனன் தீர்த்தமலை அடிவாரத்தில் சிவ பூசைக்காக ஏற்பாடு செய்தபோது தண்ணீர் தேவைப்பட்டது. கண்ணனின் கருத்துப்படி மலையைத் துளைத்தான். அப்போது மலையிலிருந்து நீர் பெருகியது. பூசை நிறைவேறவே முடிவில் சிவன் அருச்சுனனுக்குக் காட்சி தந்தார்.\nSection::::திருவிழாக்கள்.\nபிரதோஷம், சிவராத்திரி போன்றவை இக்கோயிலில் நடைபெறும் திருவிழாக்களாகும்.\n"}
{"id": "324773", "url": "https://ta.wikipedia.org/wiki?curid=324773", "title": "ஆதித்த சோழன் பள்ளிப்படை", "text": "ஆதித்த சோழன் பள்ளிப்படை\n\nஆதித்த சோழன் பள்ளிப்படை என்பது தற்கால ஆந்திரப் பிரதேசத்தில் சித்தூர் மாவட்டத்தில் புத்தூர் காளஸ்தி செல்லும் பாதையில் காலஸ்திக்கு முன்னதாக அருகில் உள்ள தொண்டமானாற்றூர் (இப்போது தொண்டமானாடு என்று அழைக்கிறார்கள்) பக்கத்தில் உள்ள பொக்கசம்பாளையம் என்ற இடத்தில் உள்ள பள்ளிப்படைக் கற்றளி ஆகும். தொண்டமானாற்றூரில் இறந்த ஆதித்த சோழனின் அஸ்தியை புதைத்து அந்த இடத்தில் அவரது மகன் பராந்தக சோழனால் கட்டப்பட்ட பள்ளிப்படை இதுவாகும். இது தற்காலத்தில் கோதண்ட இராமேசுவரம் என்றும் ஆதித்தீசுவரம் என்றும் அழைக்கப்படுகிறது \n\nSection::::கோயில் அமைப்பு.\nதஞ்சை பெரிய கோவிலை கட்டி கட்டிடக் கலையில் உயர்ந்து நின்ற, பிற்கால சோழர்களின் துவக்கக் கால கட்டிடக் கலைக்கு இந்த கோவில் ஒரு எடுத்துக்காட்டாக உள்ளது.. இப்போதுள்ள கோயிலின் லிங்கமும் கோயில் அடிப்பகுதியும் மட்டுமே தொன்மையானவை. மேல் பகுதி முன்னர் செங்கல்லால் கட்டப்பட்டு பிற்காலத்தில் கருங்கல்லால் மாற்றப்பட்டிருக்கிறது.\nSection::::வெளி இணைப்புகள்.\nஆதித்த சோழனைத் தேடி...\n"}
{"id": "324780", "url": "https://ta.wikipedia.org/wiki?curid=324780", "title": "ஜெஸ்சூர் மாவட்டம்", "text": "ஜெஸ்சூர் மாவட்டம்\n\nஜெஸ்சூர் மாவட்டம் (Jessore District) தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் ஜெஸ்சூர் நகரம் ஆகும். வங்கதேசத்தின் தென்மேற்கு பகுதியில் ஜெஸ்சூர் மாவட்டம் உள்ளது.\n\nSection::::எல்லைகள்.\nஇம்மாவட்டம் வங்கதேசத்தின் மேற்கில் இந்தியாவின் எல்லைப்பகுதியில் அமைந்துள்ளது. இதன் தெற்கில் குல்னா மாவட்டம் மற்றும் சத்கிரா மாவட்டமும், கிழக்கில் மகுரா மாவட்டம் மற்றும் நராயில் மாவட்டமும், வடக்கில் ஜென்னைதா மாவட்டமும் எல்லைகளாக உள்ளது.\n\nSection::::மாவட்ட நிர்வாகம்.\nஜெஸ்சூர் மாவட்டம் 1781-இல் நிறுவப்பட்டது. இம்மாவட்டம் நான்கு நகராட்சிகளையும், எட்டு துணை மாவட்டங்களையும், 92 ஊராட்சி ஒன்றியங்களையும், 1434 கிராமங்களையும் கொண்டுள்ளது.\n\nSection::::துணை மாவட்டங்கள்.\nஜெஸ்சூர் மாவட்டத்தை நிர்வாக வசதிக்காக பாகெர்பரா, சௌகாச்சா, ஜெஸ்சூர் சதர், ஜிகர்கச்சா, கேசவப்ப்பூர், மணிராம்பூர், அபய்நகர், மற்றும் ஷெர்ஷா என எட்டு துணை மாவட்டங்களைக் கொண்டுள்ளது.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, ஜெஸ்சூர் மாவட்டத்தின் மக்கள் தொகை 27,64,547 ஆக உள்ளது. அதில் ஆண்கள் 13,86,293 ஆகவும், பெண்கள் 13,78,254 ஆகவும் உள்ளனர். பாலின விகிதம் நூறு ஆண்களுக்கு 101 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 1,060 வீதம் உள்ளனர். எழுத்தறிவு 56.50% விழுக்காடாக உள்ளது. 85.5% மக்கள் இசுலாமியர்களாகவும், 14.21% மக்கள் இந்துக்களாகவும் உள்ளனர்.\nஜெஸ்சூர் மாவட்டத்தின் அஞ்சல் சுட்டு எண் 7400 ஆகும்.\n\nஇம்மாவட்டம் வங்காளதேச நாடாளுமன்றத்திற்கு ஆறு உறுப்பினர்களை தேர்தலில் தேர்ந்தெடுக்கிறது.\n\nSection::::பொருளாதாரம்.\nஇம்மாவட்டத்தில் கபோதாக்கா, வெய்ரப், சித்திரா, ஹோரியோர், பேட்ரபோத்தி, தண்டரா, கோட்லா மற்றும் இசமோதி முதலிய ஆறுகள் பாய்வதால், இம்மாவட்டத்தில் வேளாண்மை செழித்து காணப்படுகிறது. இங்கு நெல், கோதுமை, கரும்பு, தென்னை, வாழை, வெற்றிலை, பருத்தி, சணல் முதலியவைகள் பயிரிடப்படுகிறது.\n\nSection::::போக்குவரத்து.\nகொல்கத்தா – டாக்கா நகரங்களை இணைக்கும், இந்தியாவின் அகல இருப்புப் பாதை ஜெஸ்சூர் மாவட்டம் வழியாக செல்கிறது.\n\nSection::::கல்வி.\nஇம்மாவட்டதில் ஜெஸ்சூர் அறிவியல் மற்றும் தொழில்நுட்ப பல்கலைக்கழகம், ஜெஸ்சூர் மருத்துவக் கல்லூரி, மைக்கேல் ம்துசூதனன் கல்லூரி, இராணுவ மருத்துவக் கல்லூரி, பொறியியல் கல்லூரிகள், மற்றும் கலை மற்றும் அறிவியல் கல்லூரிகளும் உள்ளது. \n\nSection::::தட்ப வெப்பம்.\nஜெஸ்சூர் மாவட்டத்தின் ஆண்டு சராசரி தட்ப வெப்பம் 9 முதல் 41° செல்சியசு வெப்பம் காணப்படுகிறது. ஆண்டு சராசரி மழைப் பொழிவு 1537 மில்லி மீட்டராக உள்ளது. \n"}
{"id": "324781", "url": "https://ta.wikipedia.org/wiki?curid=324781", "title": "இமாம் நஸாயீ", "text": "இமாம் நஸாயீ\n\nஇமாம் நஸாயீ (Al-Nasā'ī ) பாரசீக இஸ்லாமிய அறிஞர், குறிப்பாக முஹதீத் ( ஹதீஸ் கலை அறிஞர் ) ஆவார்.. ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இவர் தொகுத்த அஸ்ஸுனனுஸ் சுஹ்ரா ஹதீஸ் நூல் மிகவும் நம்பகமான ஹதீஸ் தொகுப்பாக கருதப் படுகிறது.. \nSection::::பிறப்பு.\nநஸா என்ற ஊரில் இ.நா 214 ( கி.பி. 829 ) வருடத்தில் பிறந்தார். நஸா என்ற நகரில் பிறந்தமையால்\nஅபூ அப்திர் ரஹ்மான் நஸாயீ என்று அழைக்கப்படுகிறார். ஷுஐப் என்பவர் இவர்களின் தகப்பனாராவார். இவரது இயற்பெயர் அஹ்மத்.\nSection::::கல்வி.\nஇ.நா 230ஆம் ஆண்டு பதினைந்தாவது வயதை அடைந்த போதே குதைபா பின் சயீத் அவர்களிடம் பயிலுவதற்காக பயணம் செய்ய ஆரம்பித்தார்கள். அவரிடம் 14 மாதங்கள் தங்கினார்கள். இவர் எழுதிய அல்அஹாதீசுல் லிஆஃப் (பலகீனமான ஹதீஸ்கள்) என்ற புத்தகம் ஹதீஸ் துறையில் இவர் பெற்றிருந்த பாண்டித்துவத்தைக் காட்டுகிறது.\n\nஇது மட்டுமின்றி மார்க்கச் சட்ட வல்லுனராகவும் திகழ்ந்துள்ளார்கள். இவர் காலத்தில் வாழ்ந்த அறிஞர்களை விட இமாம் நஸாயீ அவர்களே மார்க்கச் சட்டத்தை அதிகம் அறிந்தவராக இருந்தார் என இமாம் தாரகுத்னீ அவர்கள் கூறியுள்ளார். எகிப்து நாட்டிலும் ஹிமஸ் நாட்டிலும் மார்க்கத் தீர்ப்பு வழங்கும் பொறுப்பை ஏற்றார்கள்.\nSection::::கல்விக்காகப் பயணித்த ஊர்கள்.\nஹுராஸான், ஈராக், ஜஸீரா, ஷாம், ஸஹுர், ஹிஜாஸ், எகிப்து.\n\nSection::::இவரது ஆசிரியர்கள்.\nகுதைபா, இஸ்ஹாக பின் ராஹவைஹி, அஹ்மத் பின் மனீஃ, அலீ பின் ஹஜர், இமாம் அபூதாவூத், இமாம் திர்மிதி, அபூஹாதம், அபூசுர்ஆ, முஹம்மத் பின் யஹ்யா, முஹம்மத் பின் பஷ்ஷார் ஆகியோர். இவர்களில் பெரும்பாலோர் முகம்மது அல்-புகாரி மற்றும் முஸ்லிம் இப்னு ஹஜ்ஜாஜ் ஆகியோரின் ஆசிரியர்கள் ஆவர்.' இப்ராகிம் இப்னு யாகூப் இவரின் ஆசிரியர் ஆவார்.\n\nSection::::இவரது மாணவர்கள்.\nஇப்னு ஹிப்பான், உகைலீ, இப்னு அதீ, அத்தவ்லாபீ, அத்தஹாவீ, அபூஉவானா, அத்தப்ரானி, இப்னு சின்னீ போன்ற பெரும் பெரும் அறிஞர்கள் இமாம் நஸயீ அவர்களிடம் மாணவர்களாகப் பயின்றுள்ளார்கள். இவர்களன்றி இன்னும் பலரும் உள்ளனர்.\n\nSection::::இவரது படைப்புகள்.\nஅஸ்ஸுனனுஸ் சுஹ்ரா, அஸ்ஸுனனுல் குப்ரா, அல்குனா, அமலுல் யவ்மி வல்லய்லா, அத்தஃப்சீர், அல்லுஅஃபாஉ வல் மத்ரூகீன், தஸ்மியது ஃபுகஹாயில் அம்ஸார், இஷ்ரதுன்னிஸா ஆகியவை உட்பட 15 நூல்களை எழுதியுள்ளார். அவற்றில் 6 நூல்கள் அறிவியலை விளக்கும் ஹதீஸ் நூல்கள்.\n\nSection::::இறப்பு.\nஇமாம் நஸாயீ 73 ஆம் வயதில் பாலத்தீனத்தில் 13 ம் தேதி சஃபர் மாதம் இ.நா 303 ( கி.பி. 915) இல் இறந்தார்.தாரகுத்னீ போன்ற சில அறிஞர்கள் மக்காவில் இறந்ததாகக் கூறுகின்றனர்.\n"}
{"id": "324792", "url": "https://ta.wikipedia.org/wiki?curid=324792", "title": "நவகாளி மாவட்டம்", "text": "நவகாளி மாவட்டம்\n\nநவகாளி மாவட்டம் (Noakhali district) () தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். வங்கதேசத்தின் தென்கிழக்கில் அமைந்த இம்மாவட்டம் சிட்டகாங் கோட்டத்தில் உள்ளது. \nSection::::நிலவியல்.\n4202 சதுர கிலோ மீட்டர் பரப்பு கொண்ட நவகாளி மாவட்டத்தின் வடக்கில் கொமில்லா மாவட்டமும், தெற்கில் வங்காள விரிகுடாவும், கிழக்கில் பெனி மாவட்டம் மற்றும் சிட்டகாங் மாவட்டமும், மேற்கில் லெட்சுமிபூர் மாவட்டம் மற்றும் போலா மாவட்டமும் எல்லைகளாக உள்ளது.\n\nமெகனா அற்றின் வடிநிலத்தின், வங்காள விரிகுடாவின் கடற்கரை கொண்ட இம்மாவட்டம் தொடர்ந்து கடல் அலைகளாலும், புயல் மற்றும் சூறாவளிக் காற்றாலும் ஆண்டு தோறும் பேரிடரை எதிர்கொள்கிறது.\n\nSection::::மாவட்ட நிர்வாகம்.\nநவகாளி மாவட்டம் ஒன்பது துணை மாவட்டங்கள், எட்டு நகராட்சிகள், 91 ஊராட்சி ஒன்றியங்கள், 937 கிராமங்களைக் கொண்டுள்ளது.\n\nSection::::துணை மாவட்டங்கள்.\nநவகாளி மாவட்டம் நவகாளி சதர், பேகம்கஞ்ச், சத்கில், கம்பெனிகஞ்ச், சென்பாக், ஹாத்தியா, கபீர்ஹத், சோனைமுரி மற்றும் சுபோர்னோ சார் என ஒன்பது துணை மாவட்டங்களைக் கொண்டுள்ளது.\n\nSection::::நகராட்சிகள்.\nஇம்மாவட்டம் ஒரு நகராட்சி மன்றத்திற்கு ஒன்பது தொகுதிகள் வீதம் எட்டு நகராட்சிகளைக் கொண்டுள்ளது. அவைகள்; நவகாளி நகராட்சி, சௌமுஹானி நகராட்சி, சத்கில் நகராட்சி, போசுர்ஹாத் நகராட்சி, சென்பாக் நகராட்சி, கபீர்ஹாத் நகராட்சி மற்றும் சோனைமுரி நகராட்சிகள் ஆகும். \n\nSection::::நாடாளுமன்றத் தொகுதிகள்.\nநவகாளி மாவட்டம் ஆறு நாடாளுமன்றத் தொகுதிகளைக் கொண்டுள்ளது.\n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, நவகாளி மாவட்டத்தின் மக்கள் தொகை 31,08,083 ஆக உள்ளது. அதில் ஆண்கள் 14,85,169 ஆகவும், பெண்கள் 16,22,914 ஆகவும் உள்ளனர். பாலின விகிதம் நூறு ஆண்களுக்கு 92 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 843 நபர்கள் வீதம் உள்ளனர். எழுத்தறிவு விகிதம் 51.30% ஆக உள்ளது. நவகாளி மாவட்டத்தின் அஞ்சல் சுட்டு எண் 3800 ஆகும்.\n\nSection::::பொருளாதாரம்.\nநவகாளி மாவட்டத்தில் மெக்னா ஆறு, டாகாதியா ஆறு, பெனி ஆறு, முகுரி ஆறு, செலொனெஹா ஆறு, பாபானிகஞ்ச் முதலிய வற்றாத ஆறுகள் பாய்வதால், நெல், சணல், கோதுமை, தென்னை, வெற்றிலை, கடலை, வெங்காயம், வெள்ளைப்பூண்டு, எண்ணெய்வித்துக்கள், பயறுகள் பயிரிடப்படுகிறது.\n\nSection::::சமயங்கள்.\nநவகாளி மாவட்டத்தில் இசுலாமியர் 95.42% ஆகவும், இந்துக்கள் 4.52% ஆகவும், கிறித்தவர்கள் மற்றும் பௌத்தர்கள் 0.05% ஆகவும் உள்ளனர். இம்மாவட்டத்தில் 4159 பள்ளிவாசல்கள், 239 இந்துக் கோயில்கள், 2 பௌத்த விகாரங்கள், 2 கிறித்தவ தேவாலயங்கள் உள்ளது.\n\nSection::::கல்வி.\nநவகாளி மாவட்டத்தில் 289 உயர்நிலைப் பள்ளிகள், 161 மதராசாக்கள், ஐந்து தொழில் நுட்ப பயிற்சி மையங்கள், 35 கல்லூரிகள், ஒரு மருத்துவ உதவியாளர் பயிற்சிப் பள்ளி, ஒரு மருத்துவக் கல்லூரி, ஒரு அறிவியல் மற்றும் தொழில் நுட்ப பல்கலைக்கழகம், ஒரு வேளாண்மைப் பயிற்சி நிறுவனம், ஒரு நெசவுப் பொறியியல் கல்லூரியும் உள்ளது.\n\nSection::::தட்ப வெப்பம்.\nநவகாளி மாவட்டத்தின் சராசரி தட்ப வெப்பம் 14.4 முதல் 33.6° செல்சியஸ் வரை உள்ளது. ஆண்டு சராசரி மழைப் பொழிவு 3,302 மில்லி மீட்டராகும். \n\nSection::::முக்கிய நிகழ்வுகள்.\nSection::::நவகாளிப் படுகொலைகள்.\n1946-ஆம் ஆண்டின் பிற்பகுதியில் தனி நாடு வேண்டி முஸ்லீம் லீக் விடுத்த அறைக்கூவலையடுத்து கிழக்கு வங்காளத்தில் கிளர்ந்து எழுந்த வன்முறை ஆகும். ஆங்கிலேய ஆட்சியிலிருந்து இந்தியா விடுதலை அடைவதற்கு முன்பு 1946, அக்டோபர்- நவம்பர் மாதங்களில் நவகாளி மாவட்டம் மற்றும் சிட்டகாங் மாவட்டங்களில் இந்து சமயத்தினருக்கு எதிராக பெரும் வன்முறை வெடித்தது. மகாத்மா காந்தி நவகாளி படுகொலைகளைத் தடுத்த நிறுத்த நவகாளி மாவட்டத்தின் அறுபது கிராமங்களுக்குப் பயணம் மேற்கொண்டார்.\n"}
{"id": "324794", "url": "https://ta.wikipedia.org/wiki?curid=324794", "title": "வன உயிர் பாதுகாப்புச் சட்டம், 1972", "text": "வன உயிர் பாதுகாப்புச் சட்டம், 1972\n\nவன உயிர் பாதுகாப்புச் சட்டம், 1972 \"(Wildlife Protection Act, 1972 )\" 1972 இந்தியப் பாராளுமன்றத்தால் இயற்றப்பட்ட ஒரு சட்டமாகும். இச்சட்டம் வன உயிர்களான விலங்குகள், பறவைகள், பூச்சிகள், தாவரங்கள் முதலியவற்றை பாதுகாக்கின்றது. 1972 ஆம் ஆண்டிற்கு முன்னால் இந்தியாவில் ஐந்து தேசியப் பூங்காக்கள் மட்டுமே இருந்தன. மற்ற சீர்திருத்த நடவடிக்கைகளுடன் ஒப்பிடுகையில் இச்சட்டத்தில் நன்கு வரையறுக்கப்பட்ட அட்டவணைப் பட்டியல்கள் உள்ளன. உயிரினங்களை வேட்டையாடுவதும், அழிக்கும் நடவடிக்கையில் ஈடுபடுவதும் தண்டனைக்குறிய குற்றமாகும் என்பதை இச்சட்டம் வலியுறுத்தியது.\n\nஇச்சட்டம் காட்டு விலங்குகள், பறவைகள் மற்றும் தாவரங்களுக்குப் பாதுகாப்பு வழங்குகிறது; இவற்றோடு இணைக்கப்பட்ட துணை நடவடிக்கைகள் அல்லது இடைப்பட்ட பிற நடவடிக்கைகள் ஆகியனவற்றுக்கும் இச்சட்டம் பொருந்தும். சம்மு காசுமீரைத் தவிர இச்சட்டம் இந்தியா முழுவதற்கும் உள்ள அனைத்து மாநிலங்களுக்கும் பொருந்தும் ஒரு சட்டமாகும். சம்மு காசுமீரில் அம்மாநிலத்திற்கென தனி சட்டம் உருவாக்கப்பட்டுள்ளது.\n\nSection::::ஆறு பட்டியல்கள்.\nஇச்சட்டத்தில் ஆறு பட்டியல்கள் உள்ளன பட்டியல் I மற்றும் பட்டியல் II முற்றும் பாதுகாக்கப்பட்டவை இப்பட்டியல்களில் உள்ள உயிரினங்களுக்கு ஊறு விளைவிப்போருக்கு இச்சட்டம் கடுமையான தண்டனைகளை வழங்குகின்றது.\n\nபட்டியல் III மற்றும் பட்டியல் IV ல் உள்ள இனங்களுக்கு ஊறு விளைவிப்போருக்கு சற்றுக் குறைவான தண்டனைகள் வழங்கப்படுகிறது. இவையும் பாதுகாக்கப்பட்டவையாகும்.\n\nபட்டியல் V ல் உள்ள விலங்குகள் மட்டும் வேட்டையாட அனுமதிக்கப்படுகின்றன.\n\nபட்டியல் vI ல் உள்ள தாவரங்கள், வளர்க்கத் தடை செய்யப்பட்டுள்ளன.\n\nபிரிவு - 9 வேட்டையாடுதல்\n\nஇப்பிரிவின் மூலம் வேட்டையாடுதல் தண்டனைக்குரிய குற்றமாக கருதப்படுகிறது.\n\nவனவிலங்குகளுக்கு ஊறு விளைவிப்பவர்களுக்கு அபராதம் விதிக்கும் பொருட்டு வனத்துறை, காவல்துறை, மத்திய புலனாய்வு பிரிவு, வனஉயிர் குற்றத்துடப்புத்துறை ஆகியோருக்கு அதிகாரம் வழங்குகிறது. ஏப்ரல் 2010 வரை இச்சட்டத்தின் கீழ் புலிகள் மரணம் தொடர்பாக மொத்தம் 16 குற்றவியல் தீர்ப்புகள் வழங்கப்பட்டன.\n\n(அ) கொலை, நச்சாக்குதல், பொறிவைத்தல், அல்லது எந்த காட்டு விலங்கையும் பிடிப்பது, மற்றும் இவ்வாறு செய்வதற்கு மேற்கொள்ளப்படும் ஒவ்வொரு முயற்சியும் வேட்டைக்குள் அடங்கும். \nSection::::வரையறைகள்.\n(ஆ) துணை உட்பிரிவு (அ)வில் குறிப்பிடப்பட்ட நோக்கங்களுக்காக எந்த எந்த காட்டு விலங்கையும் விரட்டுதலும் வேட்டைக்குள் அடங்கும். \n(அ) கம்பளிகள், தோல்கள், மற்றும் மாதிரிகளுக்காக முழுவதுமாக அல்லது பகுதியாக பாடம் செய்தலை குறிக்கிறது.\n\n(ஆ) மான் கொம்பு, ஆட்டுக் கொம்பு, காண்டாமிருகக் கொம்பு, இறகு, நகம், பல், கத்தூரி, முட்டைகள், கூடுகள் அனைத்தும் அடங்கும்.\n\n\"வன உயிர்\" விலங்குகள் ஈக்கள், பட்டாம்பூச்சிகள், கணுக்காலிகள், மீன்கள், அந்துப்பூச்சிகள், நீர் மற்றும் நில வாழ்வன உள்ளிட்ட அனைத்தும் அடங்கும்.\n\nSection::::வேட்டை (பிரிவு 9).\nஇப்பிரிவு வேட்டை என்ற சொல்லுக்கு பொருள் விளக்கம் அளிக்கிறது. வன விலங்குகளை வேட்டையாடுவது தடை செய்யப்பட்டுள்ளது.\n\nSection::::உடைமை கொள்ளுதல் (பிரிவு 40-42).\nவனவிலங்குகளை உடைமை கொள்ளுதல் மற்றும் உரிமம் பெறுதல் பற்றி இப்பிரிவு விவரிக்கிறது.\n\nSection::::பிரிவு - 51 அபராதங்கள்.\nஇப்பிரிவு, வனவிலங்குகளுக்கு ஊறு விளைவிப்பவர்களுக்கு அபராதம் விதிக்கும் பொருட்டு வனத்துறை, காவல்துறை, மத்திய புலனாய்வு பிரிவு, வனஉயிர் குற்றந்துடைப்புத்துறை ஆகியோருக்கு அதிகாரம் வழங்குகிறது.\n\nSection::::சட்டத்திருத்தங்கள்.\n1972 முதல் இன்று வரை பல முறை சட்டத்திருத்தங்கள் மேற்கோள்ளப்பட்டுள்ளன (1982, 1986, 1991, 1993, 2002, 2006, 2013)\n\n\n"}
{"id": "324797", "url": "https://ta.wikipedia.org/wiki?curid=324797", "title": "ஈயக் குண்டு", "text": "ஈயக் குண்டு\n\nகுண்டு என்பது ஈயத்தால் ஆன சிறு-அளவில் உள்ள பந்துகள்/உருண்டைகள் ஆகும். சிதறு துமுக்கிகளில் இவை எறியமாக உபயோகிக்கப்படுகிறது. \n\nSection::::உற்பத்தி.\nஉருக்கிய ஈயம் கோபுரத்தின் உச்சியில் இருந்து ஊற்றப்படும். பெரும்பாலான திரவங்களைப் போல, உருகிய ஈயத்தை உருண்டையான துளிகளாக மேற்பரப்பு இழுவிசை ஆக்குகிறது. கோபுரம் போதுமான உயரம் இருப்பின், வீழ்ச்சியின் போதே ஈயத் துளிகள் கெட்டியாகிவிடும். இவ்வாறு அந்த உருண்டை வடிவை தக்க வைத்துக் கொள்கிறது ஈயம். விழுந்தவுடனே ஈயத்தைக் குளிர்விக்க, கோபுரத்தின் அடியில் தண்ணீர் வைக்கப்பட்டிருக்கும்.\n\nஈயத்துடன் வெவ்வேறு அலகுகளில் வெள்ளீயம், அந்திமனி, மற்றும் ஆர்சனிக் போன்றவற்றை சேர்த்து கலப்புலோகமாக மாற்றுவதால், ஈய குண்டின் கடினம் மாற்ற இயலும்.\n\nSection::::அளவுகள்.\nதேவைக்கேற்ப குண்டு பல அளவுகளில் உள்ளன. குண்டின் அளவுகளை எளிதாக கண்டறிய ஒவ்வொரு அளவிற்கும், ஒர் எண் அளிக்கப்பட்டிருக்கிறது.\n\nSection::::ஈயத்தால் நஞ்சுற்ற பறவை.\nஈயக் குண்டுகள் நீர்ப்பறவைகளில் நச்சுத்தன்மையை உண்டாக்குகிறது என்று 1880-களில் ஐக்கிய-அமெரிக்காவில் முதன்முதலாக பதியப்பட்டது. இவை அவற்றின் உடலில் ஊடுருவி, இரைப்பையில் உள்ள அமிலத்தால் சிதைந்து, இரத்த ஓட்டத்தில் கலந்து மரணத்தை உண்டாக்கின. \"ஒரு பறவை ஒரேயொரு குண்டை விழுங்கினால், அதன் உயிருக்கு எந்தப் பங்கமும் நேராது, ஆனால் அதன் நோயெதிர்ப்பையும், கருத்தரிப்புத் திறனையும் குறைத்துவிடும். சிறு அளவுகளில் ஆன ஈயம் கூட, அதன் சக்தி சேமிக்கும் திறனைக் குறைத்து, இடம்பெயர்தலை கடினமாக்கிவிடும்.\"\"\n\nகாகம், கழுகு போன்ற தோட்டி விலங்குகள், இவ்வாறு இறந்த சடலங்களை உண்ணுகையில், அதன் உடலில் ஈயத்தின் அளவு உயரும். இவ்வாறு இரண்டாம் நிலை நஞ்சுறுதல்  உண்டாகிறது.\n\n"}
{"id": "324800", "url": "https://ta.wikipedia.org/wiki?curid=324800", "title": "சீதாநதி வனவிலங்கு சரணாலயம்", "text": "சீதாநதி வனவிலங்கு சரணாலயம்\n\nசீதாநதி வனவிலங்கு சரணாலயம் \"(Sitanadi Wildlife Sanctuary)\" இந்தியாவின் சத்தீசுகர் மாநிலத்தில் உள்ள <nowiki>தம்தரி மாவட்டத்தில்</nowiki> அமைந்துள்ளது . வன விலங்கு ஆர்வலர்களை, சீதாநதி வனவிலங்கு சரணாலயம் ஆண்டு முழுவதும் கவர்ந்திழுக்கும் ஒரு பிரபலமான சரணலாயமாகும். வன உயிர் பாதுகாப்புச் சட்டம் 1972 இன் படி இச்சரணாலயம் 1974 இல் நிறுவப்பட்டது. 556 சதுரகிலோமீட்டர் பரப்பளவில் கடல் மட்டத்திலிருந்து 327 மற்றும் 736 மீட்டர்களுக்கு இடைப்பட்ட உயரத்தில் இச்சரணாலம் அமைந்துள்ளது. சீதாநதி இச்சரணாலாயத்தில் தோன்றி பாய்ந்து தியோகட்டுக்கு அருகில் மகாநதியுடன் இணைகிறது. சீதாநதியின் பெயர் இச்சரணாலயத்திற்குச் சூட்டப்பட்டுள்ளது. சீதாநதி வனவிலங்கு சரணாலயம் அதன் பசுமையான தாவரங்கள் மற்றும் செழித்த பல்வேறு விலங்கினங்களால் அறியப்படுகிறது. தனிப்பட்ட மற்றும் பல்வேறு வகையான சிறப்புகளைப் பெற்ற இச்சரணாலயம் மத்திய இந்தியாவில் சிறந்த வன விலங்கு சரணாலயமாக வெளிப்படுவதற்கு பெரும் சாத்தியங்கள் உள்ளன.\n"}
{"id": "324801", "url": "https://ta.wikipedia.org/wiki?curid=324801", "title": "சிசுட்டமேடிக் பாட்டனி", "text": "சிசுட்டமேடிக் பாட்டனி\n\nசிசுட்டமேடிக் பாட்டனி(Systematic Botany) என்பது அமெரிக்க ஐக்கிய நாடுகளிலில் இருந்து வெளிவரும் அறிவியல் இதழ் ஆகும். இந்த அறிவியல் இதழ், மூன்று மாதத்திற்கு ஒருமுறை, குறிப்பாக தாவர வகைப்பாட்டியல் செய்திகளை மட்டும் வெளியிடுகிறது. அமெரிக்க தாவர வகைப்பாட்டியல் அறிஞர்களால் (American Society of Plant Taxonomists), பன்னடுக்கு சரிபார்ப்பு முறையில்(peer review) அலசி, தாவரவியல் வகைப்பாட்டுச் (systematic botany) செய்திகளை வெளியிடுகிறது. 'இதழ் மேற்கோளிடல் ஆய்வுகளின் படி'(Journal Citation Reports) , இந்த இதழ் 2010 ஆம் ஆண்டு 1.897 தாக்க மதிப்பினை(impact facto) ஏற்படுத்தியது.\n\nSection::::தோற்றம்.\nஇந்த தாவர வகைப்பாட்டியல் ஆய்விதழானது, 1976 ஆம் ஆண்டின் இளவேனிற் காலத்தில், 'டியூக்' பல்கலைக்கழகத்தின் நிதி ஆதரவில் வில்லியம் லூயிசு கல்பர்சன் (William Louis Culberson) என்பவரை முதன்மை இதழாசியராக இருந்து, இந்த இதழ் தொடங்கப்பட்டது ஆகும். தற்போது இந்த இதழின் முதன்மை இதழாசிரியராக, பொய்சு மாநில பல்கலைக் கழகத்தின் யேம்சு எப். சுமித்(James F. Smith, Boise State University) பணி ஆற்றுகிறார்.\n\n1980 ஆம் ஆண்டு முதல் ஒரே பொருள் பற்றிய ஆய்வு; தனிக்கட்டுரைப் (Systematic Botany Monographs) பதிப்புகளையும், இதே பன்னடுக்கு சரிபார்ப்பு முறையில், அமெரிக்க தாவர வகைப்பாட்டியல் அறிஞர் கூட்டுறவு வெளியிட்டு வருகிறது.\n\nSection::::கட்டுரைச்சுருக்க உருவாக்கலும், உள்ளடக்க குறியிடலும்.\nஇந்த ஆய்வு இதழ்களை, பல முன்னனி அறிவியல் தரவகங்கள் (Agricola (database), Agris (database), BioOne, PubMed, Scirus, Science Citation Index Expanded) உள்ளடக்க உரைகளாகவும், கட்டுரைச்சுருக்கங்களாகவும் (Abstracting and indexing) உருவாக்கிப் பேணுகின்றன. இவற்றை பல முன்னணி அனைத்துலகப் பல்கலைக் கழகங்கள், தங்கள் மாணவர்களின் ஆய்வுரைகளில் மேற்கோள்களாகவும், அறிவியல் நூலாசிரியர்களும் மேற்கோள்களாகவும் ஏற்கின்றனர்.\n\n"}
{"id": "324809", "url": "https://ta.wikipedia.org/wiki?curid=324809", "title": "மடவலைக் கல்வெட்டு", "text": "மடவலைக் கல்வெட்டு\n\nமடவலைக் கல்வெட்டு என்பது, இலங்கையின் தென்பகுதியில் உள்ள மடவலை என்னும் இடத்தில் கண்டெடுக்கப்பட்ட ஒரு சிங்களக் கல்வெட்டு. இது கம்பளையில் இருந்து அரசாண்ட மூன்றாம் விக்கிரமபாகுவுக்கும், மார்த்தாண்டம் பெருமாள் என்பவனுக்கும் இடையிலான ஒரு உடன்படிக்கையைக் குறிக்கிறது. இந்த உடன்படிக்கை, விக்கிரமபாகுவின் ஆட்சிக்குட்பட்ட சில இடங்களின் சுங்கநிலைகளில் மார்த்தண்டம் பெருமாள் ஆட்களை நியமிப்பது பற்றியது. இது யாழ்ப்பாண அரசுக்கும், கம்பளை அரசுக்கும் இடையிலான ஒப்பந்தம் எனக் கருதப்படுகிறது.\n\nSection::::உள்ளடக்கம்.\nஇந்தக் கல்வெட்டு கம்பளை இராச்சியத்தில் உள்ள சிங்குருவானை, பலவிட்டை, மாத்தளை, தும்பறை, சாகமை துன்ரட்டை ஆகிய பகுதிகளின் சுங்க நிலைகளை மார்த்தாண்டம் பெருமாள் குறிப்பிட்ட சில பிராமணர்களின் பொறுப்பில் விடுவது குறித்து மார்த்தாண்டம் பெருமாளும், மூன்றாம் விக்கிரமபாகுவும் இணங்கிக்கொண்டது பற்றிக் கூறுகிறது. குறித்த பிராமணர்களின் பெயர்கள் கல்வெட்டில் உள்ளனவாயினும் அவை வாசிக்கக்கூடிய அளவுக்குத் தெளிவாக இல்லை.\n\nSection::::பின்னணி.\n14 ஆம் நூற்றாண்டின் முற்பகுதியில் இலங்கைத் தீவில் இருந்த இராச்சியங்களில் யாழ்ப்பாண இராச்சியம் பலம் வாய்ந்ததாக இருந்தது. கம்பளை இராச்சியம் யாழ்ப்பாண அரசுக்குத் திறை செலுத்திவந்தது. இராசாவலிய, நிக்காய சங்கிரகய போன்ற சிங்கள நூல்கள், யாழ்ப்பாண அரசின் வரி சேகரிப்பாளர்கள் கம்பளை இராச்சியத்தில் இருந்ததாகக் கூறுகின்றன. இவர்களூடாக யாழ்ப்பாண அரசன் கம்பளை இராச்சியத்தில் வரி பெற்று வந்தான். மடவலைக் கல்வெட்டுக் குறிப்பிடும் உடன்படிக்கை மேற்சொன்ன வரி சேகரிப்புத் தொடர்பான நியமனமே எனலாம். கம்பளை இராச்சியத்தின் அரசனுடன் செய்துகொள்ளப்பட்ட உடன்படிக்கை ஆதலால், உடன்படிக்கையின் மறு தரப்பான மார்த்தாண்டம் பெருமாள் ஒரு அரசனாகவோ அல்லது ஒரு அரசின் பிரதிநிதியாகவோ இருப்பதே பொருத்தம். இக்கல்வெட்டுக் குறித்து ஆய்வு செய்த பரணவிதான, மார்த்தாண்டம் பெருமாள் யாழ்ப்பாண இராச்சியத்தின் அரசர்களுள் ஒருவனாக வைபவமாலை கூறும் மார்த்தாண்ட சிங்கையாரியனாக இருக்கலாம் என்கிறார். மார்த்தாண்டம் பெருமாள் ஒரு அரசன் எனக் கொள்ளத்தக்க வகையில் எவ்வித குறிப்பும் கல்வெட்டில் இல்லாததால், உடன்படிக்கைக் காலத்தில் மார்த்தாண்டன் இன்னும் அரசனாகாத இளவரசனாகவே இருந்திருக்கக்கூடும் என்றும், யாழ்ப்பாண அரசன் வரோதய சிங்கையாரியன் சார்பில் இந்த உடன்படிக்கையை மார்த்தாண்டன் செய்திருக்கலாம் என்றும் பத்மநாதன் கருதுகிறார். இக்காலப் பகுதியில் இடம்பெற்ற யாழ்ப்பாண இராச்சியத்தின் கம்பளைப் படையெடுப்புக்குப் பின்னர் இது இடம்பெற்றிருக்கலாம் என்பதும் அவரது கருத்து.\n\nகம்பளைக்கு எதிராக 1359ல் யாழ்ப்பாணத்து அரசன் மேற்கொண்ட படையெடுப்பு முற்றாகத் தோல்வியுற்றதாகச் சிங்கள நூல்கள் குறிப்பிட்டாலும், மடவலைக் கல்வெட்டும், கோட்டகமைக் கல்வெட்டும் மேற்படி படையெடுப்பு கம்பளை அரசனான மூன்றாம் விக்கிரமபாகுவைப் பணிய வைத்தது என்பதையும், அதன் விளைவாக யாழ்ப்பாண இராச்சியம் இலங்கையில் அதன் முதன்மையான இடத்தைத் தக்கவைத்துக்கொண்டது என்பதையும் காட்டுகின்றன.\n\nSection::::காலம்.\nஇக்கல்வெட்டு கி.பி. 1359 ஐ அண்டிய காலப்பகுதியைச் சேர்ந்தது.\n"}
{"id": "324821", "url": "https://ta.wikipedia.org/wiki?curid=324821", "title": "தாவர வகைப்பாட்டியல்", "text": "தாவர வகைப்பாட்டியல்\n\nதாவர வகைப்பாட்டியல் (Plant taxonomy) அல்லது பாகுபாட்டியல் என்பது தாவர உயிரினங்களைக் கூட்டங்களை, அறிவியல் முறைப்படி, அவற்றின் பொதுவான இயல்புகளைக் கொண்டு பிரித்தல் ஆகும். ஒரு உயிரினக் கூட்டம் (taxa), (கூட்டங்கள்=taxon) வகைப்பாட்டியல் வரிசைமுறையில், ஒரு தனித்துவ இடத்தைப் பெறுகிறது.\nஇவ்வாறாக உயிரினக் கூட்டங்கள், நேர்முக, இறங்கு, படிப்படியான, அடுக்குவரிசையில், ஒவ்வொரு உயிரின்தோடும் முடிகிறது. இதனால் அனைவரும் ஏற்றுக்கொள்ளத்தக்க, பெயரீட்டுத் தரநிலையானது, (taxonomic rank), வகைப்பாட்டியல் அடுக்குமுறையாக ( taxonomic hierarchy) உருவாகிறது.\n\nSection::::பெயர் தோற்றம்.\nஇலத்தீனிய மொழியில் இருந்து, ஆங்கிலம் உள்ளிட்ட பல மேற்கத்திய மொழிகள் பிறந்தன. மேலும், இதற்கு கிரேக்கமும் துணை நின்றன. எனவே, மேற்கத்திய அறிவியல் அறிஞர்கள் தங்களுக்குள்ளே அறிவியல் கருத்துக்களைப் பரிமாற்றம் செய்து கொள்ளவும், கலந்துரையாடலுக்கும் பொதுவான ஒரு முறை தேவைப்பட்டது. இம்முறையால், தங்களுக்குள் துறை சார் அறிவும், அனுபவமும் பகிரப்பட்டு வளரும் என்பதை ஏற்றுக் கொண்டனர். எனவே, அம்மொழிகளில் இருந்து, 'ஒழுங்குமைவு, முறை' என்ற இரு சொற்களைக் கொண்டு, 'வகைப்பாட்டியல்' (Taxonomy)என்ற சொல்லை உருவாக்கினர்.\nகார்லசு லின்னேயசு என்ற சுவீடிய உயிரியலாளர், இன்றைய உயிரியல் வகைப்பாட்டியலின் தந்தை என அழைக்கப்படுகிறார். அவரின் வகைப்பாட்டியல் முறை, லின்னேயன் வகைப்பாட்டியல் முறை (Linnaean classification) என அழைக்கப்படுகிறது. அவர் உயிரினங்களை இரு பெயரீட்டு முறையில் (binomial nomenclature) பெயரிட்டு அழைத்தார். அவர் தொடங்கிய வகைப்பாட்டியல் முறைமை, இன்று பல அறிவியல் முனைப்புகளினால் பல மடங்கு வளர்ந்துள்ளது.\n\nSection::::நோக்கம்.\nதாவர வகைப்பாட்டியல் (Plant taxonomy) என்ற அறிவியல் தாவரங்களை அடையாளமிடுகிறது; கண்டறிகிறது; வருணிக்கிறது; வகைப்படுத்துகிறது; இறுதியாக ஒவ்வொரு தாவரத்திற்கும் பெயரிடுகிறது. இவ்வாறாக, தாவரவியலில் இந்த அறிவியல்முறை முக்கியமானதாகத் திகழ்கிறது. இருப்பினும், ஒரு திட்டமான வரையறைகளுடன், இணக்கமான, பாரம்பரியமாக அனைத்து தாவரவியலாளர்களும் ஏற்றுக்கொண்ட, பின்பற்றும் ஒரேயொரு முறை மட்டுமே நிலைபெறவில்லை.. பல வகைப்பாட்டியல் முறைகள், காலத்தின் வளர்ச்சியில், பிற உயிரியல் வளர்ச்சிகோளோடு இணைந்து, அவ்வப்போது தோன்றி, வகைப்பாட்டியல் நோக்கம் விரிந்து, பல உட்பிரிவுகளாக ஓங்கி வளருகின்றனன. அவற்றினை, இங்கு சுருக்கமாகக் காண்போம்.\n\nSection::::துறைசார் தேவை.\nவேளாண்மை வேகமாக வளர செய்யப்படும் ஆய்வுகளில், இந்த அறிவியல் துறையே, முதற்படி ஆகும். ஒவ்வொரு காலகட்டத்திலும், ஒவ்வொரு வகையான வகைப்படுத்தும் முறையை, தாவரவியல் அறிஞர்கள் பின்பற்றுகின்றனர். இவற்றால் நாளுக்கு நாள் தாவரங்களை நாம் புரிந்து கொள்ளும் திறன் அதிகமாகி, தாவரத்தால் கிடைக்கும் பயன்களைப் பெருமளவில் பெறுகிறோம். இந்த வகையான அறிவியல் வளரும் போது, நமது பொருளாதாரமும், குறுகிய காலத்தில் அதிகமாகும் மக்கள் தொகைப் பெருக்கத்திற்கு ஏற்ப, தாவரங்களை குறுகிய காலத்தில் அறுவடை செய்யமுடிகிறது.\n\nSection::::முறைமைகளின் வளர்ச்சி வரலாறு.\nமரபியில் அடிப்படைகளையும், வேதிப்பண்புகளையும் கொண்ட புதிய வகைப்பாட்டியல் முறைமைகள், பல தாவரத் தரவுத்தளங்களில் பின்பற்றப்படுகின்றன. எனினும், அவை உயரந்து வளர பிற, வகைப்பாட்டியல் முறைமைகளும் காரணிகளாக விளங்குகின்றன. , தாவர வகைப்பாட்டியல் முறைமைகளின் அட்டவணையில் (List of systems of plant taxonomy) அவற்றின் காலக்கோடுகளைக் காணலாம் . அவற்றில் முக்கியமானவைகளுக்கு இங்கு அறிமுக விளக்கம் தரப்படுகிறது. அதன்படி, தாவர பாகுபாட்டியலை இரு பெரும் பிரிவுகளாகப் பிரிக்கலாம்.\n\n\n\n\n\nSection::::இயற்கைப் பாகுபாட்டு முறைகள்.\nSection::::இடார்வினின் பரிணாம முறைமை (1859).\n1859 ஆம் ஆண்டு இடார்வின் என்ற உயிரியலாளர், \"இயற்கைத் தேர்வின் மூலம் இனங்களின் பிறப்பு\" என்ற நூலினை வெளியிட்டார். இது பெரும் தாக்கத்தை ஏற்படுத்தி, அதுவரை இருந்த உயிரியக் கொள்கைகளை மாற்றியது. இதன் மூலம், உயிரினங்களின் இயல்புகள், \"கடவுளின் படைப்பால் தோன்றிய இயல்புகள்\" என்ற லின்னேயசின் கொள்கை, அடியோடு மாறியது.\n\nபல தாவரவியலாளர்கள் தங்களது பெயரால், தனிமுறையில் தாவர வகைப்பாட்டியலை உருவாக்கினர். அவற்றில் சில உட்கூறுகள் முக்கியமானவையாக பின்னர் பன்னாட்டு தாவரவியலாளர்களால் ஏற்றுக் கொள்ளப்பட்டன.\n\nSection::::இங்கிலர் முறைமை (1875).\nமுதன் முதலாக எச்லர் என்ற செருமானிய அறிஞரே, தாவர மரபியல் அடிப்படையில் தாவர வகைப்பாட்டியலை(Blüthendiagramme (1875–1878), \"Syllabus\" (1876–1890)) உருவாக்கினார். அவருக்கு பின் அதனை தொடர்ந்து, இங்கிலர் ( Engler) மேம்படுத்தினார். 2009 ஆம் ஆண்டு, இதன் புதிய பதிப்பு வந்துள்ளது. இன்றளவும் பாசிகள் முதல் பூக்கும் தாவரங்கள் வரையிலான அனைத்துத் தாவரங்களையும் இம்முறைமை செவ்வனே வகைப்படுத்துகிறது.\n\nSection::::சுட்ரசுபர்கர் முறைமை (1894).\nசுட்ரசுபர்கர் (Strasburger) என்ற தாவரவியல் பேராசிரியர், பல உயரிய தாவரவியல் விருதுகளைப் பெற்றவர். இவரே முதன்முதலாக, பூக்கும் தாவரங்கள் , பூக்காத் தாவரங்களின், தாவரங்களின் சூற்பை உறையின் இயல்புகளை துல்லியமாக, தனது நூலில் ( Lehrbuch der Botanik für Hochschulen (Textbook of Botany), 1894) விவரித்தவர். இந்நூலில் விவரிக்கப்பட்ட வகைப்பாட்டியல் மாற்றங்கள் இன்றளவும் \"ஏபிச்சி முறைமையில்\" மேம்படுத்தப்படுகின்றன.\n\nSection::::கிரான்குசிட்டு முறைமை (1981).\nகிரான்குசிட்டு (Cronquist) 1981 ஆம் ஆண்டு வெளியிடப்பட்டது. இவர் வடஅமெரிக்கத் தாவரவியலாளர். இவர் இரு நூல்களை வெளியிட்டார் . இவர் பூக்கும் தாவரங்களை இருபெரும் பிரிவுகளாகப் பிரித்தார். பிறகு அதன் கீழ், இருவித்திலைத் தாவரங்கள், ஒருவித்திலைத் தாவரங்கள் ஆகிய இரண்டும் அமைகின்றன. இம்முறை இன்றும் பின்பற்றப் படுகின்றன. ஆனால், தற்போதுள்ள முறை, அதன் உட்பிரிவுகளில் தான் வேறுபடுகின்றன. இருவித்திலையில் (Magnoliopsida = dicotyledons) 64 வரிசைகளும், வகுப்பில், 321 குடும்பங்களும் அடக்கப் பெற்றன. ஒருவித்திலையில் (Liliopsida = monocotyledons), 19 வரிசைகளும், வகுப்பில், 65 குடும்பங்களும் அடக்கப் பெற்றன.\n\nSection::::பேசே முறைமை (1915).\nபேசே (Bessey)முறைமை, 1915 ஆம் ஆண்டு வெளியிடப் பட்டது. இதில் புறவேறுபாடுகளைக் கொண்ட பழைய முறைமைகளையும் (தாவரவியலாளர்:de Candolle, Bentham and Hooker, Hallier), இடார்வினின் பரிணாமக் கொள்கை அடிப்படையிலான முறைமைகளையும் இணைத்து, புதிய வகைப்பாட்டியல் முறை (தாவரவியலாளர் :Richard Wettstein)உருவாக்கப்பட்டது. இதன்படி, சில தாவர இனங்கள் (உ-ம். Ranales) முழுமையாக நீக்கப்பட்டு, மற்றொரு தாவர இனத்தொகுதியுடன்(உ-ம் Ranunculus) இணைக்கப்பட்டன.\n\nSection::::மெல்சியர் முறைமை (1964).\nமெல்சியர் (Melchior)~1964 ஆம் ஆண்டு வெளியிடப்பட்டது. இங்கிலர் முறைமை (Syllabus der Pflanzenfamilien (1964)யின் மேம்படுத்தப்பட்ட வடிவமாகவும், பூக்கும் தாவரங்களைக் குறித்து விரிவாகவும் கூறப்பட்டுள்ளதால், உலக தாவரவியல் அறிஞர்கள் கருதுகின்றனர். இதனை அடிப்படையாகக் கொண்டு, பல அறிஞர்கள், பூக்கும் தாவரத் தொகுதியின், உட்பிரிவுகளை உருவாக்கினர். எடுத்துக்காட்டக, தைமெலேசியே (Thymelaeaceae) என்பது டொம்கே (Domke 1934) என்ற அறிஞர் உருவாக்கினார்.\n\nSection::::ஏபிச்சி முறைமை (1998).\nஏபிச்சி(APG) என்ற ஆங்கில அஃகுப்பெயர் (Angiosperm Phylogeny Group system) பன்னாட்டுப் பூக்கும்தாவரங்களின் தோற்றநெறி குழும முறைமை என்பதைக் குறிக்கிறது. இவர்களே முதல் முறையாக புதிய, மூலக்கூறு அடிப்படையிலான, தாவர வகைப்பாட்டியல் முறைமையை, அனைத்து நாடுகளின் தாவரவியலாளர்களின் ஒத்தகருத்துடன்(consensus) 1998 ஆம் ஆண்டு முதன்முதலில் வெளியிட்டனர். அதன் பிறகு, 2003 ஆம் ஆண்டு ஏபிச்சி-2 என்பதையும், 2009 ஆம் ஆண்டு ஏபிச்சி-3 முறைமையையும், 2016 ஆம் ஆண்டு ஏபிச்சி-4 முறைமையையும் உருவாக்கப் பட்டு, அனைத்து நாடுகளின் தாவரவியல் அறிஞர்களும் பின்பற்றத் தொடங்கியுள்ளனர்.\n\n\nSection::::தாவர வகைப்பாட்டியல் இலக்குகள்.\nகண்டறிதல், வகைப்படுத்துதல், விவரித்தல் என்ற மூன்று இலக்குகளே, தாவரவியல் வகைப்படுத்துதலின் முக்கிய இலக்குகள் ஆகும். இந்த மூன்று இலக்குகளுக்குமான வேறுபாடுகளே திரும்ப, திரும்ப மறுசீராய்வு செய்யப் படுகின்றன.\n\n\n\n\n"}
{"id": "324823", "url": "https://ta.wikipedia.org/wiki?curid=324823", "title": "வாலிகண்டபுரம் வாலீசுவரர் கோயில்", "text": "வாலிகண்டபுரம் வாலீசுவரர் கோயில்\n\nவாலிகண்டபுரம் வாலீசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் பெரம்பலூர் மாவட்டத்தில் வேப்பந்தட்டை வட்டத்தில் வாலிகண்டபுரம் என்னுமிடத்தில் அமைந்துள்ளது. வாலி பூசை செய்த நிலையில் இவ்வூர் வாலிகண்டபுரம் என்றழைக்கப்படுகிறது.\n\nSection::::இறைவன், இறைவி.\nஇக்கோயிலின் மூலவராக வாலீசுவரர் உள்ளார். வாலி வழிபட்ட ஈசுவரர் என்ற நிலையில் இவ்வாறு அழைக்கப்படுகிறார். வாலினை நினைவுகூறும் வகையில் திருக்குளத் தூணிலும், ஆங்காங்கே பல இடங்களில் வாலியின் சிற்பங்கள் இக்கோயிலில் காணப்படுகின்றன. அவற்றில் பல வாலி மயமாக உள்ளன என்று கூறலாம். இங்கு வந்து மூலவரை பூசித்த பின்னர் வாலிக்கு எதிராளியின் பலத்தில் பாதி பலம் கிடைத்ததாகக் கூறுகின்றனர். அன்னை வாலாம்பிகை ஆவார். சரவண தீர்த்தம் கோயிலின் தீர்த்தமாக உள்ளது.\n\nSection::::அமைப்பு.\nஏழு நிலையுள்ள ராஜ கோபுரம் சிற்பங்களின்றி காணப்படுகின்றன. சகஸ்ர கோபுரம் என்றழைக்கப்படுகின்ற ராஜ கோபுரத்தின் முன்பாக இடப்புறத்தில் நடராசர் மண்டபம் உள்ளது. கிருஷ்ணதேவராயரால் கட்டப்பட்ட இம்மண்டபத்தில் அழகான சிற்பங்கள் உள்ளன.ராஜ கோபுரத்திற்கு எதிராகவும், இந்த மண்டபத்திற்குத் தென் எதிராகவும் உள்ள மண்டபத்தில் பால கணபதி காணப்படுகிறார். ராஜ கோபுரத் தூண்களில் இரு புறம் அரசிகள் காணப்படுகின்றனர். கோபுரத்தின் உட்புறம் வலது பக்கத்தில் ஈசான்ய மூலையில் கோயில் தீர்த்தம் அமைந்துள்ளது. மண்டபத்தில் நந்தி, மூலவரைக் காணும் வகையில் உள்ளார். மூலவரின் எதிரே அடுத்தடுத்து பால நந்தி, வாலிப நந்தி, யவன நந்தி என்றழைக்கப்படுகின்ற மூன்று நந்திகள் உள்ளன. மகாமண்டபத்தில் மேற்கு நோக்கிய நிலையில் பைரவர் உள்ளார். கருவறைக்கு முன்பாக அர்த்த மண்டப வாசலின் அருகில் கணபதி உள்ளார். இரு புறமும் துவாரபாலகர்கள் காணப்படுகின்றனர். மகா மண்டபத்தின் உள்ளே தெற்கு நோக்கிய நிலையில் இறைவியின் சன்னதி உள்ளது. தண்டாயுதபாணி, தட்சிணாமூர்த்தி, ஆகியோர் உள்ளனர். வடமேற்கு மூலையில் கொற்றவை உள்ளார். திருச்சுற்றின் தென் திசையில் ஏழரை அடி உயரத்தில் தண்டாயுதபாணி சற்றே மேற்கு நோக்கி முகம் சாய்ந்த நிலையில் காணப்படுகிறார். தென் புறத்தில் 1008 பாணங்களை உள்ளடக்கிய லிங்கம் காணப்படுகிறது.\n\nSection::::திருவிழாக்கள்.\nஅஷ்டமி பூசை இக்கோயிலில் நடைபெறும் திருவிழாவாகும்.\n"}
{"id": "324827", "url": "https://ta.wikipedia.org/wiki?curid=324827", "title": "புழுதிக்கார் (நெல்)", "text": "புழுதிக்கார் (நெல்)\n\nபுழுதிக்கார் (\" Puzhuthikar\") (நெல் குறியீடு: G. Tj. D. I. (\"Tj என்பதன் பொருள் தஞ்சாவூர் பயன்பாடு\" ) பாரம்பரிய நெல் வகைகளின் வரிசையில் இடம்பெற்றுள்ள இது, மழை நீரை மட்டுமே நம்பியுள்ள புன்செய் நிலத்திற்கு ஏற்ற இரகமாகும். தமிழ்நாட்டின் ஈரோடு மாவட்டத்திலுள்ள மேற்கு மலைத் தொடர் பிராந்தியங்களில் அமைந்துள்ள, மானாவாரி மற்றும் இறவை நிலப் பகுதிகளில் செழித்து வளரக்கூடியதாகும்.\n\nநேரடி நெல் விதைப்பு முறைக்கு ஏற்ற இரகமான புழுதிக்கார், கதிர்கள் மூப்படையும் காலத்தில் எளிதில் சாயும் தன்மையுடையது. சராசரியாக 130 சென்டிமீட்டர்கள் வளரக்கூடிய இதன் நெற்பயிர்கள், 120 - 130 நாட்களில் அறுவடைக்கு வரக்கூடியது. சிவப்பு நிறத்துடன் கூடிய தடித்த (மோட்டா) நெல் இரகமாக உள்ள இது, ஒரு ஏக்கருக்கு 1.5 டன்கள் அளவிற்கு மகசூல் தரக்கூடியது. \n\n\n"}
{"id": "324830", "url": "https://ta.wikipedia.org/wiki?curid=324830", "title": "செட்டிகுளம் ஏகாம்பரேசுவரர் கோயில்", "text": "செட்டிகுளம் ஏகாம்பரேசுவரர் கோயில்\n\nசெட்டிகுளம் ஏகாம்பரேசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் பெரம்பலூர் மாவட்டத்தில் குன்னம் வட்டத்தில் செட்டிகுளம் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக ஏகாம்பரேசுவரர் உள்ளார். இறைவி காமாட்சி அம்மன் ஆவார். பிரம்ம தீர்த்தம் கோயிலின் தீர்த்தமாக உள்ளது. கோயிலின் மரம் வில்வம் ஆகும்.\n\nSection::::அமைப்பு.\nமூலவர் மீது பங்குனி 19,20, 21 ஆகிய நாள்களில் சூரிய ஒளி விழுகிறது. மூலவரின் இடப்புறம் இறைவி சன்னதி உள்ளது. இறைவி சன்னதியின் கோஷ்டத்தில் லட்சுமி, சரசுவதி உள்ளனர். உள் திருச்சுற்று மண்டபத்தில் இசையினை எழுப்பும் வெவ்வேறான இசையை எழுப்புகின்ற 10 தூண்கள் உள்ளன. ஸ்தபன மண்டபத்தில் வலப்புறம் காணப்படுகின்ற துவாரபாலகரின் அருகே உள்ள ஒரு சிற்பம் யானையும், காளையும் ஒரே தலையைக் கொண்டு எதிர் எதிராக இணைந்து காட்சி தரும் நிலையில் வித்தியாசமாக அமைக்கப்பட்டுள்ளது. உள் திருச்சுற்று மண்டபத்தில் கன்னி மூலையில் வரகுண கணபதி அருகே நாகர் உள்ளார். மேற்குத் திருச்சுற்றில் விநாயகர் சன்னதியும், வள்ளி தெய்வானையுடன் கூடிய சுப்பிரமணியர் சன்னதியும் உள்ளன. அருகே குபேரன் மீன் மீது அமர்ந்த நிலையில் உள்ளார். இந்த சிற்பம் கோயிலின் பிற இடங்களிலும் காணப்படுகின்றன. இக்கோயிலின் அருகிலுள்ள குன்றில் முருகன், ஏகாம்பரேசுவரை நோக்கிய நிலையில் காணப்படுகிறார். திருச்சுற்றில் அறுபத்துமூன்று நாயன்மார்கள், கன்னிமூல கணபதி, காசி விசுவநாதர், நவக்கிரகம், பைரவர், சூரியன் ஆகியோர் உள்ளனர்.\n\nSection::::திருவிழாக்கள்.\nதைப்பூசம் இக்கோயிலில் சிறப்பாக நடைபெறும் திருவிழாவாகும். ஆடிப்பூரம், விநாயகர் சதுர்த்தி, சூரசம்காரம், கார்த்திகை, திருவாதிரை, சிவராத்திரி, சித்ரா பௌர்ணமி உள்ளிட்ட பிற விழாக்களும் கொண்டாடப்படுகின்றன.\n"}
{"id": "324836", "url": "https://ta.wikipedia.org/wiki?curid=324836", "title": "பெரம்பலூர் மதனகோபால சுவாமி கோயில்", "text": "பெரம்பலூர் மதனகோபால சுவாமி கோயில்\n\nபெரம்பலூர் மதனகோபால சுவாமி கோயில் பெரம்பலூர் மாவட்டத்தில் உள்ள வைணவக் கோயிலாகும். \n\nSection::::அமைவிடம்.\nஇக்கோயில் பெரம்பலூர் மாவட்டத்தில் பெரம்பலூரில் அமைந்துள்ளது. வியாக்ரம் என்றால் புலி என்று பொருளாகும். தமிழில் பெரும்புலிவனம் என்றாகி பெரும்புலியூர் என்று மருவி பின்னர் பெரம்பலூர் என்று மாறியதாகக் கூறுவர். \n\nSection::::இறைவன், இறைவி.\nஇக்கோயிலின் மூலவராக மதனகோபால சுவாமி உள்ளார். இறைவி மரகதவல்லித் தாயார் ஆவார். தாயார் தனி சன்னதியில் வலப்புறத்தில் காணப்படுகிறார். புளியங்குளம் இக்கோயிலின் தீர்த்தமாக உள்ளது. கோயிலின் மரங்கள் நந்தியாவட்டை மற்றும் வில்வம் ஆகும். \n\nSection::::அமைப்பு.\nஐந்து நிலை ராஜ கோபுரத்தைக் கொண்டு கோயில் அமைந்துள்ளது. கோயிலுக்கு முன்பாக கருடஸ்தம்பத்தில் அனுமார் காணப்படுகிறார். பலி பீடம், உள்ளது. முகப்பு மண்டபத்தை அடுத்து ஜெய, விஜயர்கள் உள்ளனர். தும்பிக்கை ஆழ்வார் தொடங்கி அனைத்து ஆழ்வார்களும் காணப்படுகின்றனர். ஹயக்ரீவர், பாமா ருக்மணியுடன் வேணுகோபாலர், நரசிம்மர், ஆண்டாள், தன்வந்திரி, ஸ்ரீனிவாசர், அலமேலுமங்கைத் தாயார், சக்கரத்தாழ்வார், யோக நரசிம்மர், கோதண்டராமர், கஜலட்சுமி, கூத்தனூர் சரசுவதி ஆகியோர் உள்ளனர். அனுமார் சன்னதியின் மேல் அவரது தந்தையான வாயுவின் வாகனமான மான் உள்ளது. வியாக்ரபாதர், பஞ்ச பாண்டவர் சன்னதிகள் உள்ளன. புலி வடிவில் வலம் வந்த வியாக்ர ரிஷி புலிக்காலுடன் விமானத்தில் சுதை வடிவிலும், சாபம் நீங்கிய நிலையில் கற்சிலையாக திருச்சுற்றிலும் உள்ளார். வியாக்ர முனிவர் துர்வாசரின் சீடர் ஆவார். ஒரு முறை கவனக்குறைவால் தன் குருவின் கமண்டலத்திலிருந்து நீரை அவர் தட்டி விடவே, துர்வாசர் அவரை புலியாக மாறும்படி சபித்தார். அதற்கான விமோசனத்தைக் கேட்டபோது பஞ்ச பாண்டவர்கள் அப்பகுதிக்கு வரும்போது பீமனின் கதையால் அடிபட்டு சாபம் நிவர்த்தியாகும் என்றார். பின்னர் அவ்வாறே நடைபெற்றது. \n\nSection::::திருவிழாக்கள்.\nபிரம்மோற்சவம், ராம நவமி, பங்குனி உத்திரம், கிருஷ்ண ஜெயந்தி, தமிழ் வருடப்பிறப்பு, நவராத்திரி, கார்த்திகை, திருவாதிரை, மாசி மகம் உள்ளிட்ட பல விழாக்கள் இங்கு கொண்டாடப்படுகின்றன. \n"}
{"id": "324841", "url": "https://ta.wikipedia.org/wiki?curid=324841", "title": "யாழ் இந்து மகளிர் ஆரம்ப பாடசாலை", "text": "யாழ் இந்து மகளிர் ஆரம்ப பாடசாலை\n\nஇந்து மகளிர் ஆரம்பப் பாடசாலை (Hindu Ladies Primary School) இலங்கையின் யாழ்ப்பாண மாவட்டத்தில் யாழ்ப்பாண நகரில் அமைந்துள்ள பெண்கள் பாடசாலையாகும். யாழ்ப்பாணத்தின் முன்னணி பாடசாலைகளில் ஒன்றாகிய இது யாழ்ப்பாண பெண்பிள்ளைகளின் வசதிக்காக 1979ம் ஆண்டில் உருவாக்கப்பட்டது.\n\nSection::::பாடசாலையின் தோற்றம்.\nமகளிர்க்கென தனியான கல்லூரி ஒன்றின் தேவையை உணர்ந்த இந்துக் கல்லூரி சபை யாழ் இந்து மகளிர் கல்லூரியை 1943ம் ஆண்டு நிறுவியது. அக் கல்லூரி மாணவர் தொகை ரீதியாக அதன் பருமனிலும் கல்வி வழங்கல் ரீதியாக அதன் தரத்திலும் பெரும் வளர்ச்சி கண்டு வந்தது. 1970களில் ஆரம்பிக்கப்பட்டு நடைமுறைப்படுத்தப்பட்டு வந்த கல்வி மறுசீரமைப்பு ஆரம்பக் கல்வியை சீராக்குவதில் அதிக கவனம் செலுத்தியது. கல்லூரியின் ஒரு பிரிவாக அமைவதை விட ஆரம்பக் கல்வி பிரிவு ஒரு தனியான பாடசாலையாக ஒழுங்கு செய்தல் மூலம் ஆரம்பக் கல்வி மறுசீரமைப்பு மற்றும் சீர்திருத்தம் என்பன செம்மையாக அமுல்படுத்தப்பட முடியும் எனும் ஆலோசனையை கல்வியாளர்கள் முன் வைத்தனர். பாடசாலைப் பருமன் உரியளவில் மட்டுப்படுத்தப்படும் போதே கல்வித்தரம் பேணப்படும். அதன் அடிப்படையில், இந்து மகளிர் கல்லூரியின் ஆரம்ப கல்விப்பிரிவு 01-01-1979 அன்று  யா/யாழ் இந்து மகளிர் ஆரம்பப் பாடசாலை எனும் பெயரில்  இயங்கத் தொடங்கியது.\n\nSection::::பாடசாலை அதிபர்கள் விபரம்.\nதிருமதி.யோகம்மா ஸ்ரீவிக்கினேஸ்வரா\n\nதிருமதி. தனரஞ்சனி துரைசிங்கம்\n\nசெல்வி. சூரியவதனி\n\nSection::::இலச்சினையின் விளக்கம்.\n\"அன்பே வாழ்வு\" என்ற பாடசாலையின் மகுட வாசகத்தை ஏந்தி, திறந்த புத்தகத்தின் மத்தியிலே வெண்டாமரையில் ஒரு கையிலே ஏட்டினைத் தாங்கி, மறுகையிலே கானம் இசைக்கும் வீணையைத் மீட்டி, கல்விச் செல்வத்திற்கே அதிபதியாகிய சரஸ்வதித் தாய் வீற்றிருந்து அருள்பாலிக்க, ஒருபுறம் விளையாட்டின் மகிமையை உணர்த்தும் ஒலிம்பிக் தீபம் சுடர் விட்டு ஒளிர, மறுபுறம் தொழில்நுட்ப வளர்ச்சி கண்டு மிளிரும் சுருங்கி விட்ட வலைப்பின்னல் உலகத்தின் கோலத்தை காட்டிட, இவற்றுக்கெல்லாம் தலையாக பெயர் வரக்காரணமான எழில் கொஞ்சும் பச்சை வர்ணக்கொடியில் பாடசாலைக் கொடியில் பாடசாலை பெயரைத் தாங்கி அமைந்துள்ளது பாடசாலையின் இலச்சினை.\n\nSection::::பாடசாலையின் வளர்ச்சிப் பாதை.\nSection::::பாடசாலைக் கட்டிடங்களின் அபிவிருத்தி.\nகல்லூரிக்கு திருமதி. விசாலாட்சி சிவகுருநாதர் அம்மையார் அவர்கள் நன்கொடையாகத் தந்துதவிய அரசடிவீதியில் உள்ள விசாலமான நிலப்பரப்பில் அதன் தென்கிழக்கு முலைப்பகுதியில் கல்லூரி பயன்படுத்தி வந்த 70'*20'(1400 சதுர அடி) அளவு கொண்ட கைப்பணி அறை 1979ம் ஆண்டு இப் பாடசாலைக்கு ஒதுக்கி தரப்பட்டது. 1979ம் ஆண்டு பன்முகப்படுத்தப்பட்ட வரவுசெலவு திட்டத்தின் கீழ் இப் பாடசாலைக்கென ஒதுக்கித்தரப்பட்ட முப்பதாயிரம் (30,000) ரூபாவையும் பின்னர் கிடைத்த முப்பதாயிரம் ரூபாவையும் கொண்டு 50'*25' கொண்ட மேல்மாடி கட்டிடத்தின் தளவறை வேலை நடைபெற்றது. 1981ல் கைப்பணி அறையுடன் தொடர்ச்சியாக இருந்த மனையியல் அறை (1400 சதுர அடி)இப் பாடசாலைக்கு கொடுக்கப்பட்டது. அக்காலப்பகுதியில் மனையியல் அறையில் கல்லூரி மனையியல் வகுப்புக்கள் ஒருபுறமும், இப் பாடசாலையின் இரண்டு வகுப்புக்கள் மறுபுறமும் நடக்க வேண்டிய இக்கட்டான நிலையில் பாடசாலை இயங்கியது. 1979ம் ஆண்டு கட்டிமுடிக்க வேண்டிய 50'*25' மேல்மாடி, 1983.02.21 தான் நிறைவேறியது.\n\nSection::::கட்டிட நெருக்கடி.\nபதிவுகளின்படி இப்பாடசாலைக்கு ஆண்டு தோறும் கட்டிட நெருக்கடி இருந்து கொண்டே வருகின்றது. குறிப்பாகச் சொல்லப்போனால் வகுப்பறை இன்மையால் இரு வகுப்புகளைச் சேர்ந்த மாணவர்களை ஒரே வகுப்பிற்குள் அடக்க வேண்டிய நெருக்கடி நிலைமையும் காணப்பட்டது. பாடசாலையில் அதிகரித்து வரும் மாணவர் தொகைக்கு ஏற்ப கட்டப்படும் கட்டிடங்களின் அளவு அமையாதமையே இந்த இடர் நிலைக்கு காரணம் என்பதையும் குறிப்பிட வேண்டியுள்ளது. அவ்வாறு இருக்கையில் பாடசாலைக்கு இன்றுவரை ஒன்றுகூடல் மண்டபம் இல்லை என்பதும் கவலைக்குரிய ஒன்றே ஆகும்.\n\nSection::::தளபாடத் தட்டுப்பாடு.\nஇப் பாடசாலைக்கு தளபாடம் எப்போதும் தட்டுப்பாடாகவே இருந்துள்ளது. கல்லூரியில் இருந்து இப்பாடசாலை பிரிக்கப்பட போது அங்குள்ள பாலர் மேசைகளும் கதிரைகளும் தேவைக்குத் தேவை இப் பாடசாலைக்கு தரப்படும் என்று வட்டாரக் கல்வி அதிகாரி அவர்களால் கூறப்பட்ட போதும் கல்லூரியின் தளபாடத் தட்டுப்பாட்டை சமாளிக்க பாலர் மேசை கதிரைகளை பயன்படுத்தி வந்ததால் இப் பாடசாலைக்கு தேவையான தளபாடங்கள் தரப்படவில்லை. இதன் பயனாக 1980ம் ஆண்டு இப் பாடசாலையில் 130 பிள்ளைகள் நிலத்திலேயே படித்து வந்தார்கள். மலசலகூடம் அமைக்க ஒதுங்கியிருந்த பாடசாலை அபிவிருத்திச் சங்க நிதியை கொண்டு 25 பாலர் மேசைகளும், 50 பாலர் கதிரைகளும் வாங்கப்பட்டது. அக்காலப்பகுதியில் கல்வித்திணைக்களங்களும் தளபாடங்கள் தந்துதவி தளபாடத் தட்டுப்பாட்டை சற்று தளர்த்தியது.\n\nSection::::வகுப்பும் மாணவர் தொகையும்.\n1979\n\nவகுப்பு:- தரம் 1 மற்றும் தரம் 2\n\nமாணவர் தொகை-154\n\n1980\n\nவகுப்பு:- தரம் 1-தரம் 3 வரை\n\nமாணவர் தொகை-251\n\n1981\n\nவகுப்பு:- தரம் 1-தரம் 4\n\nமாணவர் தொகை-343\n\n1995\n\nவகுப்பு :-தரம் 1-தரம் 5 வரை\n\nமாணவர் தொகை-775\n\n2004\n\nவகுப்பு :-தரம் 1-தரம் 5 வரை\n\nமாணவர் தொகை-531\n\n2016\n\nவகுப்பு :-தரம் 1-தரம் 5 வரை\n\nமாணவர் தொகை-528\n\nSection::::கழுத்துப்பட்டி.\n1983 வைகாசி மாதம் அதிபர் மற்றும் திருமதி. நா.சத்தியநாதன், திருமதி.எஸ்.இராமலிங்கம், திருமதி.ஜே.கந்தையா போன்றோரின் முயற்சியால் 1983-05-11 புதன் காலக்கூட்டத்தின் போது பாடசாலை மாணவர் தலைவர்களிற்கு அதிபராலும், வகுப்புத் தலைவர்களிற்கு வகுப்பாசிரியர்களாலும் முதன் முதலாக கழுத்துப்பட்டி அணிவிக்கப்பட்டது.\n\nSection::::பாடசாலை கீதமும் இலச்சினையும்.\nநவாலியூரைச் சேர்ந்த குழந்தைக் கவிஞர் அமரர் பா.சத்தியசீலன் அவர்களால் பாடசாலைக்கீதம் இயற்றப்பட்டது. 1994ல் பாடசாலைக்குரிய இலச்சினை உருவாக்கப்பட்டது. 1994.10.06 உலக ஆசிரியர் தினத்தின் போது திரு.வைத்திலிங்கம் சண்முகநாதன் என்பவரால் அதிபரிடம் கையளிக்கப்பட்டது. திரு.மு.இராதாகிருஷ்ணன் அவர்கள் இந்த இலச்சினையை வரைந்து உதவினார்.\n"}
{"id": "324843", "url": "https://ta.wikipedia.org/wiki?curid=324843", "title": "இலித்தியம் ஐப்போகுளோரைட்டு", "text": "இலித்தியம் ஐப்போகுளோரைட்டு\n\nஇலித்தியம் ஐப்போகுளோரைட்டு \"(Lithium hypochlorite)\" என்பது LiClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஐப்போ குளோரசு அமிலத்தின் இலித்தியம் உப்பாக உருவாகும் இச்சேர்மம் நிறமற்றும் படிக வடிவத்திலும் காணப்படுகிறது. நீச்சல் குளங்களுக்கான கிருமி நாசினியாகவும், சில வேதியியல் வினைகளுக்கு வினைப்பொருளாகவும் இலித்தியம் ஐப்போ குளோரைட்டு பயன்படுத்தப்படுகிறது.\n500 மி.கி/கி.கி மருந்தளவு எலிகளுக்கு கொடுக்கப்படும் பொழுது அவை இறப்பதற்கான அறிகுறிகள் தோன்றுகின்றன . குளோரினை அடிப்படையாகக் கொண்ட கிருமிநாசினிகளை குளங்களில் அதிகமாக பயன்படுத்துவதில் சில கருத்து வேறுபாடுகள் எழுந்துள்ளன. சிறிய அளவில் குளோரோபார்ம் போன்ற தீங்கு விளைவிக்கும் உடன் விளைபொருள்கள் விளைவது ஆரோக்கியமானதல்ல. அதேவேளையில் இலித்தியம் ஐப்போகுளோரைட்டு பயன்படுத்தப்பட்ட குளத்தை உபயோகிப்பவர்களிடம் மிகச்சிறிதளவு இலித்தியமும் உட்சென்றதாக அறியப்படவில்லை என்று ஆய்வுகள் தெரிவிக்கின்றன. \n\n"}
{"id": "324848", "url": "https://ta.wikipedia.org/wiki?curid=324848", "title": "பாய்வா", "text": "பாய்வா\n\nபாய்வா \"(Bajva )\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். \n\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி பாய்வா நகரத்தின் மக்கள்தொகை 9,118 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். பாய்வா நகரத்தின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 58% நபர்கள் ஆண்கள் மற்றும் 42% நபர்கள் பெண்களாவர். பாய்வா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும். \n"}
{"id": "324850", "url": "https://ta.wikipedia.org/wiki?curid=324850", "title": "காமரசவல்லி கார்க்கோடேசுவரர் கோயில்", "text": "காமரசவல்லி கார்க்கோடேசுவரர் கோயில்\n\nகாமரசவல்லி கார்க்கொடேசுவரர் கோயில் அரியலூர் மாவட்டத்தில் காமரசவல்லி என்னுமிடத்திலுள்ள சிவன் கோயிலாகும். \n\nSection::::அமைவிடம்.\nஇக்கோயில் அரியலூர் மாவட்டத்தில் திருமானூர் அருகே காமரசவல்லி என்னுமிடத்தில் அமைந்துள்ளது. காமரசவல்லிக்கு திருநல்லூர், கார்க்கொடீஸ்வரம், சதுர்வேதிமங்கலம், ரதிவரபுரம், காமரதிவல்லி என்ற பெயர்களும் உண்டு. \n\nSection::::இறைவன், இறைவி.\nஇக்கோயிலின் மூலவராக கார்க்கொடேசுவரர் உள்ளார். இறைவி பாலாம்பிகை ஆவார். கிழக்கு பார்த்த நிலையில் இறைவனும், தெற்கு பார்த்த நிலையில் இறைவியும் உள்ளனர். நாகங்களின் அரசரான கார்க்கோடன் இறைவனை வழிபட்ட தலமாகும். \n\nSection::::அமைப்பு.\nஇக்கோயில் சுந்தர சோழனால் கட்டப்பட்டதாகக் கல்வெட்டுகள் மூலமாக அறியமுடிகிறது. போசள மன்னன் இக்கோயிலின் கட்டுமானப் பணிகளை மேம்படுத்தி உள்ளார். விநாயகர், நந்தி, கார்க்கோடயன் இறைவனுக்கு பூசை செய்த சிற்பம் ஆகிய சிற்பங்கள் உள்ளன. மண்டபத்தூண்களில் அதிகமான சிற்பங்கள் காணப்படுகின்றன. திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர், துர்க்கா, சண்டிகேசுவரர், நவக்கிரகங்கள் உள்ளனர். கோஷ்டத்தில் தட்சிணாமூர்த்தி, அர்த்தநாரீசுவரர், லிங்கோத்பவர், பிரம்மா ஆகியோர் உள்ளனர். நடராஜர் மண்டபம் உள்ளது. நாகர் சிற்பங்களும் காணப்படுகின்றன. \n\nSection::::வரலாறு.\nஅபிமன்யுவின் மகனான பரீட்சித்து பிறப்பதற்கு முன்னரே மாலவனின் அருளைப் பெற்றதாகக் கூறுவர். அவர், காட்டில் தவம் செய்து கொண்டிருந்த முனிவரின் கழுத்தில் ஒரு பாம்பை எடுத்துப் போட்டார். கோபமடைந்த முனிவர் ஏழாம் நாளில் பரீட்சித்து சாவார் என சாபமிட்டார். பிற ரிஷிகளின் மூலமாகவும், தன்னுடைய தவ வலிமை மூலமாகவும் சாபத்தைப் பற்றி அறிந்துகொண்டாலும் அதிலிருந்து தப்ப இயலாமல் ஏழாம் நாள் பாம்பு கடித்து இறந்து போனார்.இவரைக் கடித்த பாம்பு கத்திரனின் புதல்வனான கார்க்கோடகன் ஆவார். தன் தந்தை இறந்ததைக் கேள்விப்பட்ட பரீட்சித்துவின் மகன் ஒரு யாகத்தை உண்டாக்கி அனைத்துப் பாம்புகளையும் அதில் இட்டு தீயில் பொசுங்கும்படி செய்தான். இதிலிருந்து தப்பிக்க கார்க்கோடகன் மகாவிஷ்ணுவை அணுக அவர் இத்தலத்திற்கு வந்து இறைவனை வணங்கினால் அவரும் அவருடைய குடும்பமும் காப்பாற்றப்படும் என்று கூறினார். அவர் சொற்படி கேட்டு நடந்து இறைவன் அருளைப் பெற்றார். ஆதலால் இத்தலத்தில் பாம்பு கடித்து எவரும் இறப்பதில்லை என்பர். \n\nSection::::திருவிழாக்கள்.\nபிரதோஷம், சித்திரை வருடப்பிறப்பு, ஆடிப்பூரம், விநாயகர் சதுர்த்தி, நவராத்திரி, ஐப்பசி அன்னாபிசேகம், திருவாதிரை உள்ளிட்ட விழாக்கள் இங்கு கொண்டாடப்படுகின்றன. \n"}
{"id": "324853", "url": "https://ta.wikipedia.org/wiki?curid=324853", "title": "ஈழத்து நாட்டார் தெய்வங்கள்", "text": "ஈழத்து நாட்டார் தெய்வங்கள்\n\nஇலங்கையின் பண்டைய காலத்துத் தமிழ்ப் பெயர்தான் ஈழம். இலங்கையில் வழிபடப்படுகின்ற நாட்டார் தெய்வங்கள் பற்றி பார்ப்போம் நாட்டார் தெய்வங்கள் என்பது நாட்டுப்புற மக்களான கிராம மக்களால் வழிபடப்படுகின்ற தெய்வங்களாகும். இந்த தெய்வங்களை நாட்டார் தெய்வங்கள் என்றும், சிறு தெய்வங்கள் என்றும் கூறுகின்றனர். இந்த நாட்டார் தெய்வங்களின் வழிபாடு பெருந்தெய்வங்களின் வழிபாடுகளைப் போல் அல்லாமல் மாறுபட்டுள்ளது. இதனை சிறுதெய்வ வழிபாடு என்கின்றனர்.\n\nஉலகின் எல்லாப் பகுதிகளிலும் நாகரிகத்தின் உயர் நிலையில் வாழ்பவர்களிைடயிலும், நாகரிகத்தின் கீழ்நிைலயில் உள்ளவர்களிடத்திலும் சடங்குகள் நிகழ்த்தப்பட்டு வருகின்றன. ஒரே சாதி, குலம், இனம் சார்ந்த மக்கள் ஒரே வைகயான சடங்குகைளச் செய்வார்கள். சடங்குகைளச் செய்யாவிட்டால் தமது காரியங்கள் இனிேத நிறைவேறாது என்ற நிலையில் இச் சடங்குகைளச் செய்கின்றார்கள். உண்மையில் சடங்குகள் மக்களை இணைத்து வைப்பன என்றே கூறலாம். இச் சடங்பகுகள் வேறு குழுக்களிடம் இருந்து வேறுபடுத்தவும் உதவுகின்றன. பழந்தமிழர் நுால்களிலும், வேதங்களின் பகுதிகளிலும் இச் சடங்குகள் பற்றிக் கூறப்பட்டுள்ளன. வாழ்க்கையுடன் இணைந்த சடங்குகள் சமயச் சடங்குகள், பிறப்பு சம்மந்தமான சடங்குகள், திருமணச் சடங்குகள், வேளாண்மைச் சடங்குகள், ஈமச்சடங்குகள், பிற சடங்குகள் எனச் சடங்குகள் பலதரப்பட்டனவாகும். \n\nSection::::திரெளபதியம்மன் சடங்கு.\nஒவ்வொரு சமயியும் நாள்தாேறும் மூன்று நேரங்களிலும் பல சடங்குகளை செய்ய இந்து மதம் வழிவகுக்கின்றது. சமயம் தாேன்றிய பின் அதனுடன் இணைந்து சில சடங்குகள் காணப்பட்டன. அச் சடங்குகள் மந்திரம் சார் சமயச்சடங்குகள் எனப்பட்டன. மேல்நிலையாக்கம் பெற்ற காேயில்களில் நிகழும் சடங்குகள் மந்திரத் தன்மை நிறைந்த சமயச் சடங்குகளாகும். இங்கே பூசகர் சடங்குகைள நடத்துபவராகவும், பக்தர்கள் பாவையாளராகவும் இருப்பர். ஆனால் நாட்டார் தெய்வ வழிபாட்டில் மக்களின் நேரடியான பங்களிப்பிைனைக் காணலாம். நாட்டார் தெய்வ வழிபாட்டின் பாேது பண்டம் எடுத்தல், மடைபரவுதல், துாளிபிடித்தல், கதவுதிறத்தல், சந்தனக்காப்பிடல், பலியிடுதல், கலையாடுதல், சூனியம் வெட்டுதல், கச்சுநேருதல், உருவம் நேர்ந்து விடுதல், குழந்தைப் பேறற்ற பெண்கள் சிறு மரத் தொட்டிகைளச் செய்து நேர்த்திக்கடனாகத் தருதல், தீப்பந்தம் ஏற்றுதல், சொற்பொழிவு போன்றன நிகழ்ந்தேறும். இச் சடங்குகள் நாட்டார் தெய்வ வழிபாட்டுடன் இணைந்தன. இச் சடங்குகள் சிலவற்றோடு வேறு புதிய நடங்குகள், முறைகளும் காணப்படுவது திரெளபதியம்மன் சடங்கிலேயாகும். <br>\nஈழத்தில் கிராமியப் பெண் தெய்வங்கள் சடங்கை அடிப்பைடயாகக் கொண்டு வழிபடப்படுகின்றன. அற்றுள் காளி, மாரி, பேச்சி, , பிடாரி, காெத்தி, சன்னாசி, கண்ணகி, நாச்சிமார், சீதை, திரெளபதி என்பன குறிப்பிடத்தக்கவை. இவற்றுள் திரெளபதி அம்மன் வழிபாடு தமிழகத்தில் இருந்து வந்த தமிழ் மக்களால் கொண்டுவரப்பட்ட வழிபாடாக இருக்கலாம் எனக் கருதப்படுகின்றது. ஏனெனில் திரெளபதி அம்மன் வழிபாடு பல்லவர் காலத்தில் திரெளபதிக்கு ரதக் கோயில் எடுத்து வழிபட்டதிலிருந்து விஜயநகர நாயக்கர் காலத்திலும் இவ் வழிபாடும் இதனாேடு இணைந்த காளியாட்டமும் காணப்பட்டைவயாகும். ஈழத்தில் காணப்படும் திரெளபதி அம்மன் ஆலயங்கள் என்ற வகையில் மட்டக்களப்பு பிரேதசத்திலே தான் கூடுதலாகக் காணப்படுகின்றன. அவ்வாறான ஈலயங்களுள், பாண்டிருப்பு திரெளபதி அம்மன் ஆலயம், ஆரையம்பதி திரெளபதி அம்மன் ஆலயம், புதுார் திரெளபதி ஆலயம், புளியம்தீவு திரெளபதி அம்மன் ஆலயம், மட்டக்குழி திரெளபதி அம்மன் ஆலயம் என்பன குறிப்பிடத்தக்கன. இவற்றை விட புத்தளம் மாவட்டத்தின் உடப்பு என்ற கிராமத்திலுள்ள திரெளபதி அம்மன் ஆலயமமும் சிறந்த ஆலயமாக கருதப்படுகின்றது. இவ்வாறான திரெளபதி அம்மன் ஆலயங்களின் சடங்கை ஆற்றுப்படுத்துவோர் பூசாரி என்றே அழைக்கப்படுவார். ஆனால் பழுகாமம் திரெளபதி அம்மனை ஆற்றுப்படுத்துவோர் நம்பியார் என்றே அழைக்கப்படுவார். <br>\nஈழத்தின் திரெளபதி அம்மன் வழிபாட்டில் பல்வேறு சடங்குகள் மேற்கொள்ளப்படுகின்றன. இவ் வழிபாடு மகாபாரதக் கதையுடன் தொடர்புபட்டது. மகாபாரத பதினெட்டு கைதகைள அடிப்பைடயாகக் கொண்டே திரெளபதி அம்மன் சடங்குகள் மேற்காெள்ளப்படுகின்றன. ஆதலால் பாண்டிருப்பு திரெளபதி அம்மன் ஆலய வரலாறு பற்றியும், அங்கு மேற்கொள்ளப்பட்டு வரும் சடங்குகள் பற்றியும் விரிவாகப் பார்ப்போம். <br>\n\nபாண்டிருப்பு திரெளபதி அம்மன் ஆலயம் ஆனது வட இந்தியாவின் கொங்கு நாட்டில் இருந்து வந்த தாதன் என்பவனால் கட்டப்பட்டது. இந்த ஆலயம் சிங்கள பெளத்த மன்னன் விமலதர்மசூரியன் புனரமைப்புச் செய்தான் என்று பத்ததிகள் என்ற பத்தாசிகள் (பத்ததிகள் என்பது சிறு தெய்வ வழிபாட்டை கூறும் நுாற்தொகுதி ) பாமர மக்களும் மகாபாரதக் கதையை அறிந்துகொள்ளும் நோக்குடன் ஆரம்பிக்கப்பட்ட இந்த ஆலயம், காலப்போக்கில் அதனை நிறைவேற்றியது. பாடல்களும், கூத்துக்கலை மரபும் இப்பிரதேசத்தின் பெருவழக்குப் பெற்றது. இந்த வழிபாட்டின் சிறப்புப் பற்றி தாதன் கல்வெட்டு கூறுவது இங்கு குறிப்பிடத்தக்கதாகும். <br>\n\" ஆவினங்கற் வாழ அறமுயர்ந்து சாலி எழ <br>\nபாவலர் பாடப் பல்லுயிெரல்லாம் வாழ்க <br>\nமாதத்தில் மூன்று மழை மட்டுநகர் பெய்து வா \" <br>\n\nஎன்று இக் கல்வெட்டு கூறுவதால் திரெளபதி அம்மன் வழிபாட்டின் சிறப்பை உணர்ந்து கொள்ளலாம். நோய்கைளப் போக்கவும், பிள்ளைப்பேறு வேண்டியும், வேளாண்மை பெருகவும், பட்டி பெருகவும் இவ் வழிபாடு மேற்கொள்ளப்படுகின்றது. இவ் ஆலய வழிபாட்டுச் சடங்குகள் பூசாரியினால் ஆற்றப்படுகின்றன. ஏனைய சடங்குகளில் இருந்து வேறுபட்டது. நாடகத் தன்மை வாய்ந்தது. திரெளபதி, பாண்டவர் விக்கிரகங்கள் கொலைவத்து வழிபடுவது இங்கு வேண்டல்எனப்படும் வந்தனை வழிபாடே நடைபெறுகின்றது. பதினெட்டுதினங்கள் நடைபெறும் இந்த வழிபாட்டில் பெரும்பாலான சடங்குகள் பாண்டவர் வேடம் தரித்து நிற்கும் ஐவர் காெலுவினருக்கே நடைடெபறுகின்றன. மனிதனும் தெய்வமாகலாம் என்பதற்கேற்ப மனிதனை தெய்வமாக வழிபடும் மரபு காணப்படுகின்றது.\nஇந்த திரெளபதி ஆலயப் பிரதான சடங்குகளாக திருக்கதவு திறத்தல், கொடியேற்றம், சுவாமி எழுந்தருளப்பண்ணல், கலியாணக் கல்வெட்டுதல், பாண்டவர்கள் வனவாசம் செல்லல், அருச்சுனன் வருதலைத் தொடர்ந்து நள்ளிரவு பண்டிமறித்தல், கமலக்கன்னி, அருச்சுனன்தலம், அரவான் கறப்பலி, (அருச்சுனனின் மகன் தீக்குறிப்பு (தீப்பள்ளம்) என்பன இடம்பெறும். ஈழத்தில் அதிகூடிய நீள அகலங்கைளக் கொண்ட தீக்குறி இதுவாகும். பதினெட்டுத் தினங்கள் பக்குவமாய் விரதம் இருந்து பாண்டவர்களுடன் தேவாதிகள் தீயில் இறங்குகின்ற காட்சி கண்கொள்ளாக் காட்சியாகும். பெண் தீமிதிப்பில் ஈடுபடுவதில்லை. ஆண்கேள தீக்குளிப்பார்கள். ஆலயத்திற்கு வந்து நின்று தங்கி, இங்கு நடைபெறுகின்ற சடங்கு வழிபாடுகளில் கொலுவில் நின்று பக்வகுமாய் விரதம் இருந்து அனுட்டிப்பவர்கள் மட்டுமே தீயில் இறங்க முடியும். தீமிதிப்பு நடந்து மறுநாள் தீக்குளிக்கு பால் வார்த்தல் சடங்காக நடைபெறும் போது தெய்வம் ஆடுவோரும் காணப்படுவார். தெய்வமாடுவோர் தம்மை மறந்து ஆடாது பாரம்பரிய நாடகப்பாணியில் ஆடுவது சிறப்புக்குரியதாகும். இந்த தெய்வமாடுதல், உடுக்கடித்தல், சிலம்பொலி, பறையடித்தல் மற்றும் மந்திரங்கள் மூலம் பூசாரியால் மேற்கொள்ளப்படுகின்றன. தெய்வமாடுபவர் ஆலயத்திற்கு வரும் அடியார்களுக்கு அருள்வாக்கச் சொல்லுதல், காப்புக்கட்டுதல் போன்றவைகளும் இடம்பெறும். இவ்வாறான சடங்குகள் யாவும் ஆண்டுதோறும் ஆடி மாதம் இந்த ஆலயத்தில் இடம்பெறுகின்றது. இவ்வாறு ஈழத்தின் முதல் திரெளபதி அம்மன் ஆலயமாக பாண்டிருப்ப திரெளபதி அம்மன் ஆலயச் சடங்குகள் கொடி இறக்கத்துடன் நிறைவேறும்.\n\nSection::::கண்ணகி வரலாறு.\nகிழக்கில் கண்ணகி வழிபாடு பிரசித்தமானது.இது ஒரு புராதன வழிபாடாகும். திராவிடப்பண்பாட்டில் முக்கியத்துவம் பெற்ற சக்தி வழிபாட்டினையே கிழக்கிலங்கையில் பிரசித்திபெற்ற கண்ணகியம்மன் வழிபாட்டில் காண்கிறோம்.\nஇத்தெய்வங்களில் கண்ணகை அம்மனுக்கு இலங்கையில் குறிப்பாக கிழக்கிலும் வன்னியிலும் ஆலயங்கள் அமைத்து வருடந்தோறும் பொங்கல் படைத்து குளிர்த்தி பாடி வழிபடுவதைக் காணலாம்.\nபூம்புகாரைத் தலைநகராகக்கொண்டு சோழ நாட்டிலே பிறந்து பாண்டியநாட்டிலே அரசியல் புரட்சி செய்து சேரநாட்டிலே தெய்வமாகிய கண்ணகை அம்பாள் சிங்கள மக்கள் மத்தியில் பத்தினித்தெய்யோ என இன்றும் வழிபட்டு வருவதைக் காணலாம்.\n\nகண்டியிலுள் தலதா மாளிகையில் கண்ணகி கோயில் இருப்பதும் கயபாகு மன்னன் இந்தியாவின் சேரநாட்டிலிருந்து கொணர்ந்த சந்தனக்கட்டையாலான விக்கி;ரகமும் சிலம்பும் இன்றுமுள்ளது.\nஈழத்துக் கடைசித் தமிழ் மன்னனின் தலைநகர் கண்டி என்பதுடன் அது கண்ணகி வழிபாட்டின் உறைவிடமுமாகும்.இன்று கண்டியில் நடைபெறும் பெரஹரா பத்தினித்தெய்வமாம் கண்ணகிக்கு எடுக்கப்பட்டவிழாவேயாகும்\nமணிமேகலை சிந்தாமணி சிலப்பதிகாரம் வளையாபதி குண்டலகேசி ஆகிய ஜம்பெரும் காப்பியங்களுள் தமிழில் உருவான முதல் பெரும் காப்பியம் சிலப்பதிகாரமாகும்.இதனை இளங்கோவடிகள் சிருஸ்ட்டித்திருந்தார். சிலப்பதிகாரம் ஒரு சர்வசமய சமரச இலக்கியமான தமிழக்காவியமாகும் .<br> \n\nஅரசியல் பிழைத்தோருக்கு அறம் கூற்றுவது ஊஉம் <br> \nஉரைசால் பத்தினியை உயர்ந்தோர் ஏத்தலும் <br> \nஊழ்வினைச் உருத்து வந்து ஊட்டும் என்பதும் <br> \nசூழ்வினைச் சிலம்பு காரணமாக சிலப்பதிகாரம் <br> \n\n<br> \nஇளங்கோவடிகள் மேற்படி மூன்றுஉண்மைகளிலும் தமிழ்ப் பண்பாட்டை நிலைநாட்டியுள்ளார் .\nவேறெந்த தமிழ் இலக்கியத்திலும் இல்லாத வகையில் முடியுடை மூவேந்தரையும் அவர்தம் ஆளுகைக்குட்பட்ட தமிழ் நிலத்தையும் சமநோக்கோடு காண்கிறார்.\nசங்ககாலத்திலே கன்னிப்பெண்கள் மட்டுமே காலிலே சிலம்பு அணிவது வழக்கம்.ஆனால் சற்று பின்வந்த சிலப்பதிகார காலத்திலே திருமணமான பெண்கள் சிலம்பணிந்தார்கள்.அச்சிலம்பிலே ஒரு சிலம்பு கழன்றாலோ உடைந்தாலோ கழட்டினாலோ அங்கு விபரீதம் நிகழும் என்பது நம்பிக்கை. அவ்வகையிலே கண்ணகையினதும் கோப்பெருந்தேவியினதும் ஒற்றைச்சிலம்புகளே சிலப்பதிகாரமாயின என்று கூறலாம்.\nகண்ணகி தமிழரிடையே ஒரு புதுத்தெய்வமாக உருப்பெற்ற கதையை சிலப்பதிகாரம் சுவைபடக்கூறுகிறது.\nவானோர் வடிவில் வந்த கோவலனோடு தெய்வ விமானமேறி கண்ணகி வானகம் சென்ற காட்சியைக் கண்ட வேடுவர்கள் அவளைத் தெய்வமாகப் போற்றினார்கள்.\nசிறு குடியீரே சிறு குடியீரே ...என்ற சிலப்பதிகார குன்றக்குரவைப் பாடலைப் பாடி வேங்கை மரத்தின் கீழ் எடுத்த முதற் சடங்கு கண்ணகி சடங்காகும்.அதனையொட்டி கண்ணகி சடங்கு முறை வழக்கிற்குவந்தது.\n\nசேரன்செங்கூட்டுவன் இமயத்திலிருந்து கல்லெடுத்துவந்து கங்கையில் நீராட்டி அக்கல்லிலிருந்து கண்ணகியின் சிலை வடித்து தனது தலைநகராம் வஞ்சிமாநகரில் அமைத்த ஆலயத்தில் பிரதிஸ்டை செய்தான்.\nஇந்த விழாவிற்கு குடகக்கொங்கரும் மாளுவவேந்தனும் கடல்சூழிலங்கை கயவாகு வேந்தனும் வந்திருந்ததாக சிலப்பதிகாரம் கூறிநிற்கிறது.\n\nகிழக்கின் கரிகாலன் மோனத்தவமுனி முத்தமிழ் வித்தகன் இப்புண்ணிய பூமியில் அவதரித்த ஆண்டான 1892 இல்தான் சிலப்பதிகாரமும் முதன்முதலில் அச்சிடப்பட்டது.அதன் பின்பே அதன் புகழ் கற்றவர் மத்தியில் பரம்பியது.\nசிலப்பதிகாரம் மானுடப்பெண்ணை தெய்வமகளாகச்செய்து நிற்க வழக்குரைப் பனுவல் தெய்வமகளை மானுடப் பெண்ணாகக் காட்டிச் செல்கின்றது.\n\nகண்ணகி வழிபாட்டின் தோற்றம் பற்றி தமிழ் இலக்கிய நூல்கள் மட்டுமல்ல சிங்கள இலக்கிய நூல்களும் காணப்படுகின்றன.ராஜாவலிய ராஜரத்தினாகார பத்தினிக்கத்தாவ முதலிய சிங்கள நூல்கள் அவை.\nவழக்குரைநூல் சிறிய மணிப்பரல் காரணமாகப் பெரிய போரினைக் கிளப்பிவிட்டுத் தமிழனைத் தமிழன் வென்ற செய்தியினை விரித்துச் செல்கின்றது.ஈழநாட்டிற்கும் சோழநாட்டிற்குமிடையே நடந்தேறிய இச் சண்டையில் திழன் தமிழனோடு சமாதானப்பட்டு வாழ்ந்த செய்தியினை ஈற்றில் நமக்குத் தெரிவித்து நம்மை மகிழ்விக்கின்றது.\nவழக்குரைநூலில் வருகின்ற அணிகலன்கள் பலவற்றின் பெயர்கள் கிழக்கோடு தொடர்புடையவை.கொப்புவாழி தண்டை காலாழி பீலி உட்கட்டு மேல்வாளி கொப்புவாளி காறை கைக்கட்டு போன்ற நகைகளை அணிகின்ற வழக்கம் இன்றும் நடைமுறையிலிருக்கின்றது.\nநாடுகாட்டுப் பரவணி;க் கல்வெட்டில் கண்ணகி வணக்கம் பற்றி முக்கியத்துவம் கொடுக்கப்பட்டிருக்கிறது.\nகண்ணகி வணக்கம் இலங்கையின் இரண்டு இனத்தாரிடையே (தமிழர் சிங்களவர்)வளர்க்கப்பட்டு வந்தது. கண்ணகை அம்மன் என்றும் பத்தினி தெய்யோ என்றும் வழங்கப்பட்டுவந்தது.\nசிலம்புக்காதை பற்றியபாடல்களை மட்டக்களப்பிலே கண்ணகி வழக்குரை என்றும் திருமலையிலே கோவலன் காதை என்றும் வவுனியாவிலே சிலம்பு கூறல் என்றும் பாடுவர்.\nகிழக்கில் காலங்காலமாக வணங்கப்பட்டுவரும் காளி துர்க்கை மாரி பேச்சி முதலிய பெண் தெய்வ வழிபாடுகளில் இறுதியில் வந்து சேர்ந்த தெய்வம் கண்ணகி கண்ணகை என்றும் அழைக்கப்படுவதுண்டு.\nஇன்று வைகாசி பிறந்துவிட்டால் கிழக்கின் பட்டிதொட்டியெல்லாம் பறையொலி முழங்க குழல்நய ஓசையெழுப்ப வைகாசிப் பொங்கல் நடைபெறுவது வழமையாகிவிட்டது.\nகயவாகு காலத்தில் அதாவது கி.பி.2ம் நூற்றாண்டில் கண்ணகி வழிபாடு இலங்கைக்கு அறிமுகம் செய்துவைக்கப்பட்டது. இன்று கிழக்கில் 60க்கு மேற்பட்ட கண்ணகை அம்மன் ஆலயங்கள் இருந்திற்றபோதிலும் முதல் ஆலயம் எங்கு எப்போது கட்டப்பட்டது என்பது தொடர்பில் தெளிவில்லை.\nகயவாகு வேந்தனும் இலங்கையில் முதலில் எங்கு கண்ணகிக்கு கோயில் எடுப்பித்தான் என்பதில் ஜயமிருக்கிறது.\nஅனுராதபுரத்தில் அல்லது யாழ்.கந்தரோடைக்கு அருகிலுள்ள அங்கணாமைக்கடவையில் கட்டப்பட்டது என்று ஆ.முத்துத்தம்பிப்பிள்ளை குறிப்பிடுகிறார்.\n\nமதுரையை எரித்த கண்ணகி சினத்துடன் தென்பகுதியூடாக இலங்கை வந்து வன்னியின் முல்லைத்தீவிலுள்ள வற்றாப்பளை எனுமிடத்தில் குளிர்ந்து சீற்றம் தணிந்ததாக வரலாறு கூறுகிறது.\nதனிப்பட்டவர்கள் கண்ணகை ஆலயங்களை சிறிய அளவில்கட்டி வழிபட்டு வந்தனர்.இதனை மட்டக்களப்பு பூர்வ சரித்திரம் என்ற நூலும் சுட்டிநிற்கிறது.\nகண்டி அரசன் இரண்டாம் இராசசிங்கன் காலத்தில் (1629-1637) பாடப்பெற்ற தம்பிலுவில் கண்ணகை அம்மன் ஊர்சுற்றுக் காவியத்தில் மட்டக்களப்புப் பிராந்தியத்தில் 30 கண்ணகை அம்மன் ஆலயங்களின் பெயர்கள் குறிப்பிடப்பட்டிருந்தன.அவற்றில் அங்கணாமைக்கடவை (வெளியிலிருந்தும்) முதலூராகக் குறிப்படப்பட்டு;ள்ளது.எனவே அதுவே முதல் ஆலயமாகக் கொள்ளலாம்.\nதம்பிலுவில் கண்ணகை அம்மன் ஊர்சுற்றுக் காவியத்தில் கூறப்படாத ஆறு ஊர்களின் பெயர்கள் பட்டிமேட்டுக் கண்ணகியம்மன் காவியத்திற் காணப்படுகின்றன.\nபட்டி நகர் தம்பிலுவில் வீரமுனை காரைநகர்\nபவுசுபெறு கல்முனை கல்லாறெருவில் மகிளுர்\nசெட்டிபாளையம் புதுக்குடியிருப்பு\nசெல்வமுறு மகிழடித்தீவு முதலைக்குடா\nஅட்ட திக்கும் புகழும் வந்தாறுமூலை நகர்\nமட்டவிழ் பூங்குழல் மண்முனைக் கண்ணகையை மனதில் நினைக்க வினை மாறி ஓடிடுமே.\nஎன ஊர்சுற்றுக்காவியம் கூறுகிறது.\nநாடுகாட்டுப் பரவணி;க் கல்வெட்டுக்குறிப்புகளின்படி பட்டிமேட்டுக் கண்ணகியம்மன் ஆலயம் 18ம் நூற்றாண்டின் இறுதியில் அல்லது 19ம் நூற்றாண்டின் முதற்கூற்றில் கட்டப்பட்டிருக்கலாம் என ஊகிக்கமுடிகிறது.\nகண்ணகி வணக்கம் முதலில் தனிப்பட்ட குடும்பங்களின் சொத்தாக பூசிக்கப்பட்டுவந்த போதிலும் கண்ணகையை வழிபடுவோர் தொகை அதிகமாக கோயில் கட்டி வழிபடத் தொடங்கினர்.அதற்கு அருகிலுள்ள கிராமங்களைச் சேர்ந்த மக்களும் படையெடுக்கத்தொடங்கினர்.\nஉதாரணமாக செட்டிபாளையம் கண்ணகை அம்மன் ஆலயத்தைக் குறிப்பிடலாம்.இவ்வாலயத்தில் கிரான்குளம் களுதாவளை குருக்கள்மடம் மாங்காடு அம்பிலாந்துறை பழுகாமம் தேத்தாத்தீவு ஆகிய ஏழு ஊர்களைச்சேர்ந்தவர்களுக்கு உரிமை இருந்தது.\nசடங்கு நிகழ்வுகள்\nகண்ணகி மதுரையை எரித்தது கயவாகு மன்னன் பத்தினிக்கு விழா எடுத்தது சிங்கள மக்கள் பெரஹரா ஊர்வலம் நடாத்தி பத்தினியை வழிபடுவதெல்லாம் ஆடி மாதத்திலாகும்.\nஆனால் தமிழர்கள் இதனைத் தவிர்த்து வைகாசி மாதத்தில் கண்ணகிக்கு சடங்கு செய்துவருகின்றனர்.\nவைகாசித்திங்கள் வருவேனென்று வரிசைக்கியைந்து விடைகொடுத்தாரே என குளிர்த்திப் பாடல் கூறுகிறது.\nஇதில் வைகாசித் திங்கள் என்பதில் இருவேறு கருத்துக்கள்நிலவிவருகின்றன.\nஓன்று வைகாசிப் பூரணையைக்குறிக்கும்.மற்றயது வைகாசிப்பூரணைக்கு அடுத்து வருகின்ற திங்களைக் குறிக்கும்.இவை சடங்குகளின் இறுதித் தினமாகக் கொள்ளப்படுகின்றன.இச்சடங்குகள் வைகாசி மாதத்தில் நடப்பதால் வைகாசிப் பொங்கல் என்றும் வைகாசிச்சடங்கு என்றும் வைகாசிக்குளுத்தி என்றும் அழைக்கப்படுவதுண்டு.\nசடங்கு\nசடங்கு நடைபெறும் நாட்களின் எண்ணிக்கை ஊருக்கு ஊர் வேறுபடும்.சில ஊர்களில் 5 நாட்கள் சில ஊர்களில் 7 நாட்கள் இன்னும் சில ஊர்களில் 9 நாட்களும் நடைபெற்றுவருகின்றன.\nசடங்கின் ஆரம்பநாள் கதவுதிறத்தல் என்று கூறுவர்.மாரியம்மன் காளியம்மன் சடங்கைப் பொறுத்தவரை இது கும்பம் வைத்தல் என அழைக்கப்படும். ஆரம்பநாள் கல்யாணக்கால் வெட்டும் சடங்கு என்றும்' கூறுவர்.அன்று கடல்நீர் எடுத்துவரும்வழியில் ஏலவே பார்த்துவைத்திருந்த இடத்தில் பூவரசு மரம் அல்லது வேம்பு மரக்கிளையை கத்தி பாவிக்காமல்முறித்துஊர்வலமாக வந்து ஆலயத்தில் புடவைகள் சுற்றி நடப்படும்.இது பக்தியுட்டும் நிகழ்வாக சித்திரிக்ப்பட்டுள்ளது.\nபின்பு பச்சைகட்டல் என்பது பாரம்பரிய நிகழ்வாகும்.மதுரையில் மாதவி வீட்டில் புகுந்த கண்ணகைக்கு சமையல் செய்து கொடுக்கப்பட்டதைக் குறிக்கும்.அன்று வழக்குரையில் அடைக்கலக்காதை பாடப்பெறும்.இக்கதையிற் கூறப்படும் காய்கறிகளை ஒவ்வொன்றாகச் சொல்ல கட்டாடியார் அவற்றை எடுத்து அம்மன் முன் காணிக்கையாக வைப்பது இதில் முக்கிய அம்சமாகும்.\nஇறுதிநாள் பகலில் வழக்குரையில் கொலைக்களக்காதை பாடப்பெறும்.கோயில் சோகமயமாகவிருக்கும்.அன்று மதியச்சடங்கு நடைபெறமாட்டாது.மாலையில் வழக்குரைக் காதை பாடுவர்.இறுதியில் குளிர்த்திக் காதை பாடியபின் வைகறைப் பொழுதில் திருக்குளிர்த்தி நடைபெறும்.அதன்போது அவ்வவ் ஊர்களிலுள்ள மக்கள் அனைவரும் ஒன்றுகூடி வழிபடுவது இன்றும் வழக்கிலுள்ளது.\nஇச்சடங்கு காலகட்டத்தில் கிராமங்களில் மஞ்சள் தட்டக்கூடாது மாவிடிக்கக்கூடாது புலால் உண்ணக்கூடாது இப்படி பலத்த பாரம்பரிய கட்டுப்பாடுகள் உள்ளன.அவை இன்றும் பண்பாடு ரீதியாகக் கடைப்பிடிக்கப்பட்டுவருகின்றமை அம்மனிலுள்ள பயபக்தியைக் காட்டுகிறது எனலாம்.\n\nSection::::வைரவர் வழிபாடு.\nசிவ மூர்த்தங்கள் அறுபத்துநான்கு ஆகும். அவற்றுள் இருத்து ஐந்து மூர்த்தங்கள் முக்கியமானதாகும். இருத்து ஐந்து சிவ மூர்த்தங்களுள் வைரவர் மூர்த்தமும் ஒன்றாகும். வைரவர் மூர்த்தம் தோன்றிய வரலாறு பற்றி ஆகமங்களும் புராணங்களும் எடுத்துக் கூறியள்ளன. வடுகைலவைரவர், காலவைரவர், மகாவைரவர், உக்கிரவைரவர், சுவர்ணக வைரவர், நரசிம்ம வைரவர், ஞான வைரவர் என வைரவர் மூர்த்தங்களை இலக்கியங்கள் வகைப்படுத்தியுள்ளன. இவற்றுள் ஞான வைரவர் மூர்த்தமே எல்லா ஆலயத்திலும் காணப்படுகின்றது.\nபிரமனின் ஆணவத்தை அடக்கும் பொருட்டு சிவனின் அம்சமாக தோன்றியவர். பிரமனின் ஐந்தாவது தலையை தன் நகத்தால் கொய்யப்பட்ட தலை விரலை விட்டு அகலாததால் காசிக்குச் சென்று அருள் பெற்று ஒட்டிய தலையை விரலிலிருந்து அகற்றியவர். காசியிலே காவல் தெய்வமாக எழுந்தழுளியவர். அகோரவடிவத்தவர், பல்வேறு ஆயுதங்கைள ஏந்தியவர். நிர்வாணக் கோலத்தவர். அச்சம்தரும் தோற்றத்தவர். நீலநிற மேனியுைடயவர்.சிலம்பாெலிக்கும் திருவடியுைடயவர். பாம்புடன் கூடிய திரு அரை கொண்டவர். தலைமாலைகள் புரளும் திருமார்பும் சர்ப்பப் பூணுாலும் தரித்தவர். சூலம், மழு, பாசம், தீச்சுடர், கபாலம், உடுக்கு ஏந்திய திருக்கரங்கைள உடையவர். அச்சம் தரும் மூன்று கண்களுடன் தோற்றமளிப்பவர். இரு கோரப் பற்களையும், கோபக்கனல் கொந்தளிக்கும் முகத்தில் அச்சம் தரும் சிரிப்பையும் ஏற்றிருப்பவர். நாயை வாகனமாகக் கொண்டு காட்சி கொடுப்பவர். இராசதம், சாத்வீகம், தாமசம் ஆகிய மூன்று குணங்களுடனும் எழுந்தருளியவர். சங்காரருத்திர மூர்த்தி என்ற சிறப்பு பெயரால் போற்றப்படுபவர். இவ்வாறு வைரவமூர்த்தியின் இலட்சணங்களை ஆகமங்களும் புராணங்களும் வரையறை செய்துள்ளன. \nவைரவ மூர்த்தத்தின் இந்த இலட்சணங்களின் அடிப்படையில் சகல தத்துவங்களையும் அக்கருத்து ஆன்மாக்களை ஈஆடேற்றும் தன்மை கொண்டவையாகும். உலகப்பற்றை விடினும் உடற் பற்றை விடல் கடினமானதாகும். உடற்பற்றிருந்தால் உடைப் பற்றும் இருக்கும். அந்தப் பற்றையும்விடு என்பதே வைரவ மூர்த்த தத்துவமாகும். வினை விழும் போதுதான் உடற்பற்று அழியும் அலைகைள அழிக்கும் கோலம் தன்னுைடைய கோலமாைகயால் தாமத குணத்தை காட்டும் கோர வடிவினராக காட்சி தருகின்றார்.\nஇவ்வாறான வைரவர் மூர்த்த ஆகமம் சார்ந்த கிரியை முறையிலும், ஆகமம் சாராசடங்கு முறையிலும் வழிபடப்படுகின்றது. போர்த்துக்கேயரின் ஆட்சிக் காலத்தில் சைவக் கோயில்களும் வழிபாடுகளும் அழித்தொழிக்கப்பட்ட காலத்தில் ஈழத்தின் வடக்கு, கிழக்கு, வடமேல் பகுதிகளில் வாழ்ந்த மக்களிடையே இவ் வழிபாடு சிறப்புற்றிருந்தது. இக் காலத்தில் வீடுகளிலும், மரத்தடிகளிலும் சூலங்களை நட்டு மக்கள் வழிபட்டதாக வரலாறுகள் சான்று பகிர்கின்றன. இத்தகைய வழிபாட்டின் வளர்ச்சி நிலையாக இன்றும் யாழ்ப்பாணம், மட்டக்களப்பு, திருகோணமைல ஆகிய பிரதேசங்களில் பல வைரவர் ஆலயங்கள் சிறப்பு பெற்றுக்காணப்படுகின்றன. \nயாழ்ப்பாணத்தில் காணப்படுகின்ற வைரவர் ஆலயங்களுள் கொக்குவில் தலையாழி ஸ்ரீ ஞான வைரவர் ஆலயம் குறிப்பிடத்தக்கது. ஈழத்தின் தலைசிறந்த ஆலயமாகக் காணப்படும் இவ்வாலயத்தில் ஆறுமுகநாவலர் புராணபடனம் செய்து வழிபட்டதாகவும், யோகர் சுவாமிகள் தரிசித்து மகிழ்ந்த தலமாகவும் வரலாறுகள் தெரிவிக்கின்றன. யாழ்ப்பாணம் தெல்லிப்பளை ஞான வைரவர் கோயில் பழமையும் சிறப்பும் புதுமைப் பொலிவும் காெண்ட கோயிலாகும். இந்த ஞான வைரவர் ஆலயம் பசுமையயான மரங்கள் சூழக் கம்பீரமான இராஜ கோபுரத்துடன் கலையழகு மிக்க ஆலயமாகவும் இன்று திகழ்கின்றது. யாழ்ப்பாணம், காரைநகர், திண்ணக்களி வைரவர் ஆலயமும், தினகரன் பிட்டி வைரவர் ஆலயமும் குறிப்பிடத்தக்க வைரவ ஆலயங்களாகும். \n\nதிருகோணமலையில் பாலையூற்று, உவர்மலை, பெருந்தெரு, செங்கலடி ஆகிய இடங்களிலுள்ள ஞானவைரவர் ஆலயங்கள் சிறப்புப்பெற்றவை. கொழும்பு கொட்டாஞ்சேனை ஞானவைரவர் ஆலயம் இப் பிரதேச ஞானவைரவர் ஆலயங்கள் யாழ்ப்பாணப் பிரதேச ஆலயங்கள் போல்லல்லாமல் அலங்கார்த திருவிழாக்களைக் கொண்டனவாக காணப்படுகின்றன. இவ்வாறான ஆலயங்களில் நித்திய பூசைகள்இ விசேடபூசைகள் என்பன நடைெபறுகின்றன. அர்த்தசாமப்பூசையின் போது ஆலயத்தின் திறப்பக்கள் வைரவர் முன் வைக்கப்பட்டு நைவேத்தியம் வைத்துப் பூசைெய்யப்படுவதும் குறிப்பிடத்தக்கதாகும். ஆலயங்களில் இவரைக் குறிக்க சூலம் மட்டும் பிரதிட்டை செய்யப்பட்டிருக்கும். \nவைரவருக்குரிய விரத நாட்கள் சித்திைரப் பரணி, ஐப்பசிப் பரணி, தைமாதத்தில் வரும் முதல் செவ்வாய்க் கிழமை என்பனவாகும். இருநாட்களில் விரதமிருந்து சிவப்புப்பட்டு, சிவப்பு மாலை, வடைமாலையால் மக்கள் வழிபட்டு வைரவரின் அருளைப் பெறுவார். \n\nஇவ்வாறு ஆகமம் சார்ந்த கோயில் வழிபாட்டு முறைகள் இருக்கம் போது ஆகமம் சாராத கோயில்களும் வழிபாட்டுமுறைகளும் இவருக்குண்டு. இவ்வகையில் ஆகமம் சாராத வைரவர் ஆலயங்களில் யாழ்ப்பாணம், கொக்குவில் கிழக்கு கோணாவளை வைரவர் சுவாமி கோயில் சிறப்பக்குரியதாகும். ஏறக்குறைய 150 ஆண்டுகள் பழமை வாய்ந்த ஆலயமாகும். இந்த ஆலயம் தவிர உரும்பிராய் காட்டு வைரவர் கோயில், சங்கானை நிகரை வைரவர் கோயில் இணையிலி வைரவர் கோயில், வன்னியில் துணுக்காய் அணிஞ்சியற்குளம் நரசிம்ம வைரவர் ஆலயம் என்பன குறிப்பிடத்தக்கன. ஆண்டு தோறும் வைகாசி மாதத்தில் நடைபெறும் பொங்கலன்று பண்டம் எடுத்தல், மடைபரவுதல், துாளிபிடித்தல், பரிகலம் அழைத்தல், பலியிடுதல், கலை ஆடுதல், கட்டுச் சொல்லுதல் போன்ற சடங்குகள் பூசாரியொருவரால் மேற்கொள்ளப்படும். \n\nமட்டக்களப்பு பிரதேசங்களில் அமைந்த வைரவர் கோயில்களில் மட்டக்களப்பு ஸ்ரீ நரசிங்க வைரவர் பெரும் சிறப்புப் பெறுகிறது. விஸ்ணுவின் நரசிங்க அவதாரமும் சிவகுமாரரான வைரவ மூர்த்தமும் ஒன்றாக அமைந்த பெயர் கொண்டு விளங்கும் இவ்வாலயம் விஸ்ணு ஆலய அமைப்பினை ஒத்த சிற்பங்களை உடையதாக உள்ளது. மட்டக்களப்பில் அருள்சநேபுரம்இ தாண்டவன் வெளிஇ பட்டிருப்பு பட்டிப்பளை, பாலமீன்மடு, மட்டக்களப்பு, விவேகானந்தபுரம், கிரான், கிரான்குளம், கூளாவடி போன்ற இடங்களில் பிரசித்தி பெற்ற ஆகமம் சாராத வைரவர் ஆலயங்கள் காணப்படுகின்றன. இவ் விடயங்கள் வீட்டு வாசலில் நிரந்தரமாகேவ வைரவர் பந்தல்கள் அமைக்கப்பட்டிருப்பது சிறப்புக்குரியதாகும். அவ்வாலயங்களில் அைனத்திவலம் கதவுதிறத்தல்இ மடைபரவுதல்இ காவியம் பாடல்இ நுால் கட்டுதல், திருநீநறு போடுதல், தண்ணீர் ஓதிக்கொடுத்தல், கதவு அடைத்தல் போன்ற சடங்குகள் பூசாரிமாரால் மேற்கொள்ளப்படுகின்றன. அத்துடன் வயல்வெளியில் கதிர் கண்ட சடங்கு என்பனவும் இடம் பெறுகின்றன. இப் பிரதேச வழிபாட்டில் ரொட்டி, கரும்பு, பழவைககள், மது என்பனவற்றுடன் பலியிடல் போன்றனவும் இடம்பெறுவது குறிப்பிடத்தக்கதாகும். \n\nஈழத்துச் சைவர்கள் யாவரும் எவ்வித பாகுபாடுமின்றி தம் விருப்பம் போல் வைரவ விக்கிரகங்களை ஆகமம் சார்ந்த முறையிலும் ஆகமம் சாராத முறையிலும் அமைத்து வழிபடுகின்றனர். இதனால் இறைவனுடன் தம்மை ஈடுபடுத்திக்கெள்ளவும்இ இறைவன் அந்தப் பக்தன் மீது கருணை கொண்டு அவன்பால் அருள் புரியவும் இவ் வைரவத் தலங்களை வழிபடுகின்றனர். ஆதலால் இவ் வைரவத் தலங்கள் சைவசயத்தின் வளர்ச்சிக்கு பெரிதும் துணை புரிகின்றன என்று கூறலாம்.\n"}
{"id": "324855", "url": "https://ta.wikipedia.org/wiki?curid=324855", "title": "சவகர்நகர் (குசராத்து தூய்மிப்பாலை)", "text": "சவகர்நகர் (குசராத்து தூய்மிப்பாலை)\n\nசவகர்நகர் (குசராத்து தூய்மிப்பாலை)\"(Jawaharnagar (Gujarath Refinery))\" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும் .\n\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி பாய்வா நகரத்தின் மக்கள்தொகை 4,666 நபர்கள் ஆகும். இம்மக்கள்தொகையில் 51% நபர்கள் ஆண்கள் மற்றும் 49% நபர்கள் பெண்களாவர். சவகர்நகரின் எழுத்தறிவு சதவீதம் 79% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 83% நபர்கள் ஆண்கள் மற்றும் 75% நபர்கள் பெண்களாவர். சவகர்நகர் மக்கள் தொகையில் 14% நபர்கள் 6 வயதுக்கு கீழ் உள்ளவர்களாகும். \n"}
{"id": "324866", "url": "https://ta.wikipedia.org/wiki?curid=324866", "title": "அசார்வா", "text": "அசார்வா\n\nஅசார்வா \"(Asarwa)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு குடியிருப்புப் பகுதியாகும். பழைய அசார்வா, புதிய அசார்வா என்ற இரண்டு பகுதிகளாக இக்குடியிருப்புப் பகுதி பிரிக்கப்பட்டுள்ளது. பழைய அசார்வா ஒரு சிறிய கிராமம் போலவும் பல உற்பத்தித் தொழில்களும். நெசவுத் தொழிலும் நிலைத்திருக்கும் பகுதியாக உள்ளது. புதிய அசார்வாவில் பெரும்பாலும் குடியிருப்பு கட்டடங்கள் கட்டப்பட்டு வளர்ந்து வருகிறது. \n\nசுற்றுலா பயணிகள் வந்து போகுமிடமாக நிலாகாந்த் மகாதேவ் ஆலயம் என்ற பழைய கோவில் ஒன்று சுற்றுலா தலமாக அமைந்துள்ளது. கிராம வாழ்க்கையின் சிறப்புகளை அசார்வா கிராமத்தை பார்வையிட்டு தெரிந்து கொள்ளலாம். . இரண்டு பெரிய மருத்துவமனைகள், பல் மருத்துவமனை ஒன்று, ஒரு புற்றுநோய் மருத்துவமனை ஆகியவை இங்கே அமைந்துள்ளன.\n\nSection::::அமைவிடம்.\nவிமான நிலையத்திலிருந்து 7 கிலோமீட்டர் தொலைவிலும், அகமதாபாத் இரயில்வே நிலையத்திலிருந்து 4 கிலோமீட்டர் தொலைவிலும் அசார்வா குடியிருப்பு அமைந்துள்ளது. அனுமன்சிங் சாலையும், எம்.முகி சாலையும் முக்கியமான இணைப்புச் சாலைகளாக உள்ளன. \n"}
{"id": "324869", "url": "https://ta.wikipedia.org/wiki?curid=324869", "title": "பதார்க்கா", "text": "பதார்க்கா\n\nபதார்க்கா \"(Badarkha)\" இந்தியாவின் குசராத் மாநிலத்திலுள்ள அகமதாபாத் மாவட்டத்தில் இருக்கும் ஒரு கிராமமும் குடியிருப்பு பகுதியும் ஆகும். இக்கிராமத்தின் மக்கள் தொகை 10,000 நபர்களுக்கும் அதிகமாக உள்ளது. அகமதாபாத்-தோல்கா நெடுஞ்சாலையில், இக்கிராமம் தோல்காவிலிருந்து 12 கிலோமீட்டர் தொலைவிலும் அகமதாபாத்திலிருந்து 29 கிலோமீட்டர் தொலைவிலும் அமைந்துள்ளது. இக்கிராமத்தில் போக்குவரத்து வசதிக்காக இரண்டு பேருந்து நிலையங்கள் உள்ளன. விவசாயமும், வீட்டு விலங்குகள் பராமரிப்பும் பதார்க்கா கிராமத்தில் முக்கியத் தொழில்களாக உள்ளன. மக்களில் சிலர் அரசுப் பணியில் பணிபுரிபவர்களாக உள்ளனர்.\n"}
{"id": "324872", "url": "https://ta.wikipedia.org/wiki?curid=324872", "title": "மேம்நகர்", "text": "மேம்நகர்\n\nமேம்நகர் \"(Memnagar)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு குடியிருப்புப் பகுதியாகும்.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி மேம்நகர் நகரத்தின் மக்கள்தொகை 37,290 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். மேம்நகரின் எழுத்தறிவு சதவீதம் 87% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 89% நபர்கள் ஆண்கள் மற்றும் 85% நபர்கள் பெண்களாவர். மேம்நகரின் மக்கள் தொகையில் 8% நபர்கள் 6 வயதுக்கு கீழ் உள்ளவர்களாகும்.\n"}
{"id": "324874", "url": "https://ta.wikipedia.org/wiki?curid=324874", "title": "ரங்கமதி மாவட்டம்", "text": "ரங்கமதி மாவட்டம்\n\nரங்கமதி மாவட்டம் (Rangamati district) ( தெற்காசியாவின் வங்கதேசத்தின் தென்கிழக்கில் சிட்டகாங் கோட்டத்தில் உள்ளது. இம்மாவட்டத்தின் நிர்வாகத் தலைமையிடம் ரங்கமதி நகரம் ஆகும். 6,116 சதுர கிலோ மீட்டர் பரப்புளவு கொண்ட ரங்கமதி மாவட்டம் வங்கதேசத்தில் மிகவும் பெரிய மாவட்டமாகும்.\n\nகிழக்கில் மலைப் பகுதிகள் கொண்ட ரங்கமதி மாவட்டத்தின் கிழக்கில் மியான்மர் மற்றும் இந்தியாவும் எல்லையாக உள்ளது. \n\nSection::::வரலாறு.\nரங்கமதியின் நிலப்பரப்பிற்காக திரிபுரா இராச்சியம் மற்றும் அரக்கான் இராச்சியத்திற்கிடையே அடிக்கடி பிணக்குகள் ஏற்பட்டது. 1566-இல் முகலாயப் பேரரசின் கீழ் ரங்கமதி பகுதி இணைக்கப்பட்டது. 1737-இல் பழங்குடி இனத் தலைவன் செர் மோஸ்தா கான் என்பவர் மொகலாயர்களிடம் அடைக்கலம் அடைந்த பின் சக்மா இன பழங்குடி மக்கள் ரங்கமதி மாவட்டத்தில் குடியேறினர். 1760 -1761-இல் ரங்கமதி பகுதி கிழக்கிந்திய கம்பெனிக்கு குத்தகைக்கு விடப்பட்டது. \n\nSection::::மக்கள் தொகையியல்.\n6,116 சதுர கிலோ மீட்டர் பரப்பளவு கொண்ட ரங்கமதி மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 5,95,979 ஆகும். அதில் ஆண்கள் 3,13,076 ஆகவும், பெண்கள் 2,82,903 அகவும் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 97 நபர்கள் வீதம் உள்ளனர். பாலின விகிதம் நூறு ஆண்களுக்கு 111 பெண்கள் வீதம் உள்ளனர். சராசரி எழுத்தறிவு 49.7% ஆக உள்ளது. \n\nஇம்மாவட்டத்தின் மக்கள் தொகையில் வங்காளிகள் மற்றும் வங்காளிகள் அல்லாத 11 வகை மலைவாழ் பழங்குடி மக்கள் வாழ்கின்றனர். பழங்குடி மக்களில் முக்கியமானவர்கள் சக்மா மக்கள், மர்மா மக்கள், தன்சாங்கியா மக்கள், திரிபுரி மக்கள், பன்குவா மக்கள், மிசோ மக்கள், கியாங் மக்கள், முராங் மக்கள் சாக் மக்கள், குமி மக்கள் ஆவார்.\n\nSection::::மாவட்ட நிர்வாகம்.\nSection::::துணை மாவட்டங்கள்.\nரங்கமதி மாவட்டம் பத்து துணை மாவட்டங்களைக் கொண்டுள்ளது. அவைகள்: பகாய்ச்சாரி, பர்கல், கவாக்ஹாலி, பெலைச்சாரி, கப்தாய், ஜுரைச்சாரி, லங்காடு, நனியார்ச்சார், ராஜஸ்தாலி மற்றும் ரங்கமதி சதர் ஆகும். \n\nSection::::உள்ளாட்சி அமைப்புகள்.\nரங்கமதி மாவட்டம் 48 ஊராட்சி ஒன்றியங்களும், 162 ஊராட்சிகளும், 1555 கிராமங்களும், ஒரு மாநகராட்சியும் கொண்டது. \n\nSection::::தட்ப வெப்பம்.\nரங்கமதி மாவட்டத்தின் குறைந்த பட்ச வெப்ப நிலை 12.5° செல்சியஸாகவும், அதிகபட்ச வெப்ப நிலை 36.5° செல்சியசாகவும் உள்ளது. ஆண்டு சராசரி மழை பொழிவு 2673 மில்லி மீட்டராக உள்ளது. \n\nSection::::பொருளாதாரம்.\nநீர் வளம் நிறைந்த ரங்கமதி மாவட்டச் சமவெளிகளில் நெல், சணல், உருளைக்கிழங்கு, பருத்தி, சோளம் மற்றும் ஆமணக்கு பயிரிடப்படுகிறது. மா, பலா, வாழை, பைனாப்பிள் பிளாக்பெரி லிட்சி போன்ற பழவகைகளும் பயிரிடப்படுகிறது. மரங்கள், பலாப்பழம், பைனாப்பிள் மற்றும் காட்டுத் தாவரங்கள் ஏற்றுமதி செய்யப்படுகிறது. \n\nSection::::நிலவியல்.\nசிட்டகாங் கோட்டத்தில் அமைந்த ரங்கமதி மாவட்டத்தின் வடக்கில் இந்தியாவின் திரிபுரா மாநிலமும், தெற்கில் பந்தர்பன் மாவட்டம், கிழக்கில் இந்தியாவின் மிசோரம் மாநிலம்]] மற்றும் மியான்மர் நாட்டின் சின் மாவட்டமும், மேற்கில் சிட்டகாங் மாவட்டமும் எல்லைகளாக அமைந்துள்ளது.\nஇதன் பரப்பளவு 6,116 சதுர கிலோ மீட்டர் பரப்பளவு ஆகும். இம்மாவட்டத்தில் கர்ணாபுலி, தேகா, ஹோரினா, கஸ்சாலோங், சுப்லாங்,சிங்கிரி, ரெயின்கியாங் மற்றும் கப்தாய் ஆறுகள் பாய்கிறது.\n\nSection::::கல்வி.\nஇம்மாவட்டத்தில் 291 அரசு துவக்கப் பள்ளிகளும், 120 அரசு சாரா துவக்கப் பள்ளிகளும், 22 இளையோர் பள்ளிகளும் ஆறு அரசு உயர்நிலைப் பள்ளிகளும், 45 தனியார் உயர்நிலைப் பள்ளிகளும், இரண்டு அரசுக் கல்லூரிகளும், 13 தனியார் கல்லூரிகளும், 61 மதராசாக்களும், ஏழு தொழில் பள்ளிகளும், ஒரு மருத்துவக் கல்லூரியும், ஒரு அறிவியல் மற்றும் தொழில் நுட்ப பல்கலைக்கழகமும் உள்ளது.\n"}
{"id": "324877", "url": "https://ta.wikipedia.org/wiki?curid=324877", "title": "வேயால்பூர்", "text": "வேயால்பூர்\n\nவேயால்பூர் \"(Vejalpur)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்தின் புது மேற்கு மண்டலத்திலுள்ள ஒரு குடியிருப்புப் பகுதியாகும்.\n\nSection::::புவியியல்.\n23.006145°வ மற்றும் 72.516488°கி என்ற அடையாள ஆள்கூறுகளில் வேயால்பூர் நகரம் அமைந்துள்ளது. \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி வேயால்பூர் நகரத்தின் மக்கள்தொகை 1,13,304 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். வேயால்பூர் நகரத்தின் எழுத்தறிவு சதவீதம் 80% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 84% நபர்கள் ஆண்கள் மற்றும் 77% நபர்கள் பெண்களாவர். வேயால்பூர் நகரின் மக்கள் தொகையில் 11% நபர்கள் 6 வயதுக்கு கீழ் உள்ளவர்களாகும்.\n"}
{"id": "324880", "url": "https://ta.wikipedia.org/wiki?curid=324880", "title": "முதலாம் சேனன்", "text": "முதலாம் சேனன்\n\nமுதலாம் சேனன், 9 ஆம் நூற்றாண்டில் அனுராதபுரத்தில் இருந்து இலங்கையை ஆண்ட மன்னர்களில் ஒருவர். இவன் இதற்கு முன் ஆட்சியில் இருந்த ஒன்பதாம் அக்கபோதியின் சகோதரன் ஆவான். அக்கபோதி இறந்த பின்னர் கி.பி. 846 இல் அரியணை ஏறிய முதலாம் சேனன் கி. பி. 853 வரை ஆட்சியில் இருந்தான். \n\nSection::::ஆட்சி.\nஇவன் தனது முன்னோர்களுடைய வழக்கங்களைப் பின்பற்றியும், புதிய நல்ல வழக்கங்களைக் கைக்கொண்டும் நாட்டைச் செவ்வனே ஆண்டுவந்ததாகத் தெரிகிறது. ஆனால், அரியணைக்குப் போட்டியாக இருந்த ஒன்று விட்ட சகோதரனான மகிந்தன் என்பவன் இந்தியாவுக்குச் சென்றிருந்தபோது அவனைக் கொலை செய்வித்து தனக்கு போட்டி இல்லாமல் ஆக்கினான். இவனுக்கு மகிந்தன், கசபன், உதயன் என மூன்று உடன்பிறந்தோர் இருந்தனர். மகிந்தன் துணை அரசானாகப் பணியாற்றி வந்தான். இவனது ஆட்சிக் காலத்தில் உள்நாட்டில் குழப்பம் உருவாகியது. இதனால், வெளிநாட்டில் இருந்தும் பயமுறுத்தல்கள் இருந்துவந்தன. \n\nSection::::பாண்டியர் படையெடுப்பு.\nஇவன் காலத்தில் பாண்டியன் சிறீமாற சிறீவல்லபன் இலங்கை மீது படையெடுத்தான். தனது படைகள் தோல்வியுறுவதைக் கேள்வியுற்ற சேனன் எடுக்கக்கூடிய செல்வங்களையும் எடுத்துக்கொண்டு மலைநாட்டுக்குத் தப்பி ஓடினான். பாண்டியப் படைகளை எதிர்க்கச் சென்ற சேனனின் உடன்பிறந்தானும், துணை அரசனுமான மகிந்தன், சிங்களப் படைகள் பின்வாங்கி ஓடிவிட்டதைக் கண்டு எதிரியிடம் பிடிபட விரும்பாமல் தனது கழுத்தை தானே வாளால் வெட்டிக்கொண்டு தற்கொலை செய்துகொண்டான். இன்னொரு சகோதரன் கசபன் போரில் கொல்லப்பட்டான். அனுராதபுரத்தைக் கைப்பற்றிய பாண்டியனுடன் முதலாம் சேனன் உடன்படிக்கை ஒன்றைச் செய்துகொண்டு தொடர்ந்து நாட்டை ஆண்டான். நாட்டின் வடபகுதி பாண்டியர் வசமானது. \n\nSection::::இறப்பு.\nபோர்த் தோல்வியால் இழந்த புகழை மீள்விக்கும் எண்ணம் ஈடேறாமலேயே முதலாம் சேனன் 853 இல் பொலநறுவையில் காலமானான்.\n\n"}
{"id": "324881", "url": "https://ta.wikipedia.org/wiki?curid=324881", "title": "வேசுட்ரால்", "text": "வேசுட்ரால்\n\nவேசுட்ரால் \"(Vastral)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சிப் பகுதியாகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி வேசுட்ரால் நகரத்தின் மக்கள்தொகை 41,925 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். வேசுட்ரால் நகரத்தின் எழுத்தறிவு சதவீதம் 76% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 81% நபர்கள் ஆண்கள் மற்றும் 70% நபர்கள் பெண்களாவர். வேசுட்ரால் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.\n"}
{"id": "324883", "url": "https://ta.wikipedia.org/wiki?curid=324883", "title": "வடமராட்சி கிழக்கு", "text": "வடமராட்சி கிழக்கு\n\nயாழ் குடா நாட்டின் வடமுனையின் தென் கிழக்கே எழில் வனப்பு மிக்க வயல் வெளிகளையும், கடலையும் கொண்டுள்ள வடமராட்சி கிழக்கானது மருத நிலமும, நெய்தல் நிலமும் ஒருங்கே சேரப்பட்டுள்ளது. இது மணற்காடு கிராம அலுவலர் பிரிவு தொடக்கம் சுன்டிக்குளம் கிராம அலுவலர் பிரிவு வரையான பதினெட்டு கிராம அலுவலர் பிரிவுகளையும் உள்ளடக்கியது ஆகும். வடமராட்சி கிழக்கானது வடமேற்கே வடமராட்சி வடக்கு பிரதேச செயலர் பிரிவினையும் வடகிழக்கே சமுத்திரத்த்தினையும் தென்கிழக்கே முல்லைக்தீவு மாவட்டத்தையும் தென்மேற்கே பச்சிலைப்பள்ளி பிரதேச செயலகப்பிரிவு மற்றும் தென்மராட்சி பிரதேச செயலகப்பிரிவு ஆகியவற்றினையும் எல்லையாக கொண்டது. வடமராட்சிப்பிரதேச செயலக பிரிவில் அடங்கும் கிராமங்களாக மணற்காடு,குடத்தனை, குடத்தனை வடக்கு, பொற்பதி, அம்பன், நாகர்கோயில் கிழக்கு, நாகர் கோயில் மேற்கு, நாகர்கோயில் தெற்கு, செம்பியன்பற்று வடக்கு, செம்பியன்பற்று தெற்கு, மருதங்கேனி, வத்திராயன், உடுத்துறை, அழியவளை, வெற்றிலைக்கேனி,போக்கறுப்பு, சுண்டிக்குளம் என்பனவாகும். \nவடமராட்சிப்பிரதேசமானது பறவைகளின் சுவர்க்க பூமியாகவும் மணல் மண் வளம் நிறைந்த பகுதியாகவும் வரலாற்றுக்காலத்தில் பூர்வீகக் குடிகளாகிய நாகர்கள் வாழ்ந்த பிரதேசமாகவும் இது சிறப்பு பெறுகின்றது.\nஇப் பிரதேசமக்களின் வழிபாட்டிற்குரிய ஆலயங்களில் நாகர் கோவில், நாகதம்பிரான் ஆலயம் வரலாற்றுத் தொடர்போடு கூடிய ஆலயமாக விளங்குகின்றது. மேலும் கப்பல் ஏந்திய மாதாகோவில், மண்டலாய்ப்பிள்ளையார் ஆலயம் என்பனவும் பிரசித்தி பெற்ற ஆலயமாய் விளங்குகின்றது.\n\nSection::::புவியியல் அமைப்பு.\nஇலங்கையின் வட மாகாணமானது ஐந்து மாவட்டங்களைக்கொண்டது. இதில் யாழ்ப்பாண மாவட்டமானது 15 பிரதேச செயலகப்பிரிவுகளை உள்ளடக்கியதாகவும் அமையப் பெற்றிருக்கிறது. இதில் வடமராட்சி கிழக்கு பிரதேசமானது தனித்துவமான புவியியல் அமைப்பினைக்கொண்டு விளங்குகின்றது. புவியியல் அமைவு ரீதியில் வடமராட்சி கிழக்கு பிரதேசமானது யாழ் மாவட்டத்தில் ஒர் ஒடுக்கிய நீண்ட வடிவத்தில் அமைவுற்றுள்ளது. வடக்கே வல்லிபுரத்தில் தொடங்கி தெற்கே சுண்டடிக்குளம் வரை ஏறத்தாழ 53 கீ.மீ நீளமும் 2.5 கீ.மீ அகலமும் கொண்டதாக காணப்படிகின்றது. வடக்கே இந்து சமுத்திர பெருங்கடலாலும் தெற்கே தொண்டமானாறு கடல்நீரேரியினாலும் கிழக்கே நன்நீர்தொடுவாயினாலும் சூழப்பட்ட ஒர் பிரதேசமாகக் காணப்படுகின்து. \n\nஇப்பிரதேச செயலாளர் பிரிவில் கிராம சேவகர் எல்லைகள் பெருமளவாக இப்பிரதேசத்தின் பௌதீக மற்றும் பண்பாட்டு விழுமியங்களை அடிப்படையாகக் கொண்டு வகுக்கப்பட்டுள்ளன. இக்கிராம அலுவலர் பிரிவுகளில் குடத்தனை, குடத்தனை வடக்கு, செம்பியன்பற்று தெற்கு ஆகிய மூன்று கிராம அலுவலர் பிரிவுகளில் குடத்தனை குடத்தனை வடக்கு, செம்பியன் பற்று தெற்கு ஆகிய மூன்று கிராம அலுவலர் பிரிவுகளை தவிர ஏனையவை இந்துமா சமுத்துடத்துடன் நேரடியாக தொடர்புபட்டவையாகவும் காணப்படுகின்றது.\n\nSection::::பௌதீக பின்னணி.\nSection::::தரைத்தோற்றமும் மண்ணும்.\nவடமராட்சி கிழக்கு பிரதேசத்தின் பாறைத்தொகுதிகள் சுண்ணாம்புக்கற்பாறைத்தொகுதியாகக் காணப்படுகின்றது. இவை மயோசின் கால இறுதிப் பகுதியை சேர்தவை. புவியசைவுகள் காரணமாக கடலிலிருந்து மேலுயர்த்தப்பட்ட அடையல் பாறை வகையைச் சார்ந்தவையாகும். இப்பாறைப்படைகளின் மேல் பல மீற்றர் தடிப்புடைய மண் படை மூடிக்காணப்படுகின்றது. இங்கு காணப்படும் சுண்ணாம்புக்கற்பாறைகளை கட்டடத்தேவைகளுக்கும் பயன்படுத்தலாம். மண அமைப்பை நோக்கின் கடற்கரை சார்ந்து மணல் மண்ணும் தொண்டமனாறு கடல் நீரேரீ சார்ந்து களி மண்ணும் காணப்படுகின்றது. மணல் மண்ணானது சிலிக்கா படிவுகளாக காணப்படுகின்றது. மணற்காடு தொடக்கம் நாகர் கோவிலை அண்டிய சிலிக்கா படிக மணல் கண்ணாடி உற்பத்திக்கு மிகவும் சிறந்தது. இப்பகுதியில் உள்ள மண்ணானது கண்ணாடித்தொழிற்சாலைக்கு தேவையான மூலப்பொருளாக பயன்படுத்தப்படுத்தக்கூடியதாக உள்ளது. மேலும் சூரிய சக்தியில் இருந்து மின்சாரம் பெற்றுக்கொள்ளும் சூரிய கலங்களைத் தயாரிப்பதற்கும் ஏற்ற கணிமமாக இது காணப்படுகின்றது. மணற்காட்டிலுள்ள மணலில் இரும்பு அதிகம் கலந்துள்ளமையால் இது இலகுவில் கட்டியாகும் தன்மை கொண்டதாகும். மேலும் இது கட்டடத்தேவைகளுக்கு பொருத்தமானதாகவும் காணப்படுகின்றது.\n\nSection::::காலநிலை.\nவடமராட்சி கிழக்கு பிரதேசமானது அயன் வலயப்பிரதேசத்தில் அமைந்துள்ளது. மேலும் இதன் தரைத்தோற்றமும் அதனைச்சூழவுள்ள கடல் மற்றும் கடல் மற்றும் சார் நீரேரிஇ கண்டல் தாவரங்கள் சவுக்கு மரக்காடுகள் சிறிய நீர் நிலைகள் என்பனவும் இப்பிரதேசத்தின் காலநிலையில் செல்வாக்கு செலுத்தப்படுகின்றன. \nஇப்பிரதேசமானது நவம்பர் - பிப்ரவரி மாதத்தில் வட கீழ் பருவக்காற்றின் செல்வாக்குக்குட்பட்ட பகுதியாக உள்ளது. மேலும் பிரதேசத்தின் வருட சராசரி வெப்பநிலையானது 280ஊ ஆக காணப்படுகின்றது. அத்துடன் தென்மேல் பருவக்காற்றின் செல்வாக்கும் ஓரளவு காணப்படுகின்றன. \nமுழை வீழ்ச்சியானது பருவப்பெய்ச்சிக் காற்றின் செல்வாக்கினால் தீர்மானிக்கப்படுகின்றது. அதிக மழை வீழ்ச்சி பெறும் மாதங்களாக அக்டோபர் தொடக்கம் பிப்ரவரி வரை காணப்படுகின்றது. இவற்றினைத் தவிர மார்ச் - ஏப்ரல் மாதங்களில் மேற்காவுகை மழையும் அக்டோபர் - நவம்பர் மாதங்களில் சூறாவளியுடன் கூடிய மழை வீழ்ச்சியையும் இப்பிரதேசம் பெறுகின்றது. \nகாலநிலையின் சீரற்ற தன்மையினால் இங்கு ஆண்டு ரீதியாக மட்டுமின்றி பருவக்கால ரீதியாகவும் மழை வீழ்ச்சி தளம்பல்கள் ஏற்படுகின்றன. இதனால் பருவந்தவறிய வெள்ளப்பெருக்கு பயிர் அழிவுகள் என்பன வருடாவருடப் ஏற்படுகின்றன. ஏனைய மழை வீழ்ச்சி குறைந்த காலப்பகுதியில் சில பகுதிகளில் அதீத வரட்சியுடன் குடி நீர் தட்டுப்பாடும் காணப்படுகின்றது.\n\nSection::::நீர் வளம்.\nஇப்பிரதேசமானது மூன்று பக்கங்களும் கடல் மற்றும் கடல்நீரேரியால் சூழப்பட்டாலும் அதன் நீர் வளமானது அனேகமான பகுதிகளில் நன்னீராகவே காணப்படுகின்றது. இதற்கு காரணம் மழை நீர் பாறைப்படைகளின் மேல் தேங்கி காணப்படுவதனல் ஆகும். மேலும் நிலத்தடி நீரானது குறைந்த ஆழத்திலேயே காணப்படுவதும் இதில் ஒரு சிறப்பம்சமாகும். மேலும் சிலிக்கா தன்மை கொண்ட சேர்ப்பதும் இந்நீர்ப்படையானது நன்னீராகக் காணப்படுவதற்கு ஒரு காரணமாகவும அமைந்துள்ளது. அத்துடன் மேற்பரப்பிலுள்ள குளங்கள் மற்றும் தாவரங்களும் நீர்ப்படையைப் பாதுகாப்பதில் முக்கிய பங்காற்றுகின்றன.\n\nSection::::அனர்த்தம்.\nஉலகின் பல பகுதிகளில் இயற்கை அனர்த்தங்களினாலும் மனிதனால் ஏற்படும் அனர்த்தங்களினாலும் பௌதீக சமூக பொருளாதார அரசியல் ரீதியான பாதிப்புக்களை ஏற்படுத்துகின்றது. வடமராட்சி கிழக்கு பிரதேசத்தின் புவியியல் அமைவு காரணமாக பல அனர்த்தங்கள் தாக்ககூடிய ஏது நிலை காணப்படுகின்றது. கடலினைலும் கடல் நீரேரியினையும் இரண்டு பக்கங்களிலும் எல்லையாக கொண்டு இவற்றின் மத்தியில் ஒடுங்கிய நிலப்பரப்பாக அமைந்திருப்பதனால் பாரிய அனர்த்த தாக்கத்திற்கு உள்ளாக கூடிய பிரதேசமாக இது காணப்படுகின்றது.\n\nSection::::வாழ்கைத்தரம்.\nயாழ் மாவட்டத்தில் கேந்திர முக்கியத்துவமாக வாய்ந்ததாக விளங்கும் வடமராட்சி கிழக்கு பிரதேசத்தில் வாழும் மக்களின் பிரதான வாழ்க்கைத்தரமாக மீன் பிடித்தொழில் விளங்குகின்றது.\n\nSection::::இடப்பெயர்வுகள்.\nவடமராட்சி மக்கள் பரம்பரை பரம்பரையாகத் தொன்று தொடக்கம் வாழ்ந்து வந்த அந்த மண்ணில் 1940,1956,1965 காலப்பகுதிகளில் இயற்கை அனர்த்தங்கள் சில ஏற்பட்ட சமயம் சில உயிர் இழப்புக்களுடன் உடமை இழப்புக்களையும் சந்தித்த மக்கள் தமது வாழ்விடங்களில் இருந்தும் சில இடப்பெயர்வுக்கு ஆழாகியிருந்த போதிலும் அதற்கு பிற்பட்ட காலத்தில் ஏற்பட்ட யுத்த அனர்த்தங்கள், சுனாமி அனர்த்தம் என்பனவற்றில் பாரிய உயிர் இழப்புக்கள் தனது சொந்த உழைப்பின் மூலம் சேமித்து தேடிய சொத்துக்களின் இழப்புக்கள் என்பனவற்றுடன் அவர்கள் வசித்து வந்த இடத்தில் இருந்து நகர்ந்து வேறு இடங்களில் சென்று வசிக்க வேண்டிய துர்ப்பாக்கிய நிலைக்கும் ஆளாகியிருந்தனர்.\nவடமராட்சி கிழக்குப்பகுதி மக்கள் தங்களுடைய பிரதான தொழிலாக கடற்றொழில், விவசாயம், சீவல்தொழில், வியாபாரம் ஏனைய கைத்தொழில்களுடன் சிலர் அரச உத்தியோகங்களையும் மேற்கொண்டு சந்தோசமாக வாழ்ந்து வந்தனர். இவர்களுடைய வாழ்வில் யுத்த அனர்த்தம், இயற்கை அனர்த்தம்என்பன மாறி மாறி பேரிடியாக வந்தமையால் பாரிய உயிரிழப்புக்கள், தமது சொந்த உழைப்பின் மூலம் சேமித்து தேடிய சொத்துக்களின் இழப்புக்கள் என்பவற்றுடன் அவர்கள் வசித்து வந்த இடத்திலிருந்தும் நகர்ந்து வேறு இடங்களில் சென்று வசிக்க வேண்டிய துர்ப்பாக்கிய நிலைக்கு ஆளாகியிருந்தனர். \n\nமக்களது தேவைகளை நிறைவேற்றுவதற்காக அமைந்திருந்த சேவை நிலையங்களான உதவி அரசாங்க அதிபர் அலுவலகம், வைத்தியசாலைகள், பாடசாலைகள், பிரதேச சபை, கமநல சேவை நிலையம், கூட்டுறவு நிலையங்கள், தபால் நிலையங்கள் மற்றும் பிரதேச மட்டத்திலான பொது அமைப்புக்கள் என்பன காலத்திற்குக் காலம் மக்களின் இடப்பெயர்வுகளிற்கு ஏற்ப நகர்ந்து தமது இருப்பிடங்களை அமைத்துக் கொள்ள வேண்டிய தேவையும் ஏற்பட்டன. இதனால் பல உடமைகள், சொத்துக்கள் என்பவற்றையும்அவை காலத்திற்குக் காலம் இழக்க வேண்டிய நிலை ஏற்பட்டது.\n1987ம் ஆண்டு மக்கள் அனர்த்தத்திற்கு உள்ளாகியிருந்த போதிலும் 14.07.1991இல் வெற்றிலைக்கேணியில் இடம்பெற்ற அனர்த்த இழப்புக்களுடன் இருப்பிடங்களையும் விட்டு நகரவேண்டிய சூழ்நிலை ஏற்பட்டது. இதுவே இப்பிரதேச மக்களின் முதல் இடப்பெயர்வு என்று குறிப்பிட்டுச் சொல்ல முடியும். தமது உடமைகள் அனைத்தையும் விட்டு தமது உயிரை மட்டும் பாதுகாக்கும் நோக்கில் ஓடிச்சென்றவர்களுள் சிலர் உயிரிழந்தனர். சிலர் காயங்களுடன் அயல் கிராமங்களைச் சென்றடைந்தனர். இந்த இடப்பெயர்வில் முழுமையான பாதிப்பைப் பெற்ற கிராமம் வெற்றிலைக்கேணி ஆகும்.அடுத்தபடியாக கட்டைக்காட்டில் ஒரு பகுதியும் ஆழியவளையில் ஒரு பகுதியும் பாதிப்படைந்தன.\n\nஇந்த இடப்பெயர்வின் விளைவால் வடமராட்சி கிழக்குப் பிரதேசத்தில் போக்கறுப்பு, முள்ளியான், வெற்றிலைக்கேணி, ஆழியவளை, உடுத்துறை, வத்திராயன் கிராம அலுவலர் பிரிவுகள் மக்கள் எவரும் வசிக்காத சூனியப் பிரதேசங்களாக மாறின. செம்பியன்பற்று, நாகர்கோவில் பகுதிகளில் தற்காலிகக் குடிசைகளிலும், உறவினர் நண்பர் வீடுகளிலும் இடம்பெயர்ந்த மக்கள் வசித்து வந்தனர். உதவி அரசாங்க அதிபர் பணிமனையினால் வழங்கப்பட்டு வந்த இடம்பெயர்ந்தோருக்கான உலர் உணவு நிவாரண உதவியுடன் இந்த மக்களுக்கான தற்காலிகக் குடிசைகள் மற்றும் அத்தியாவசிய தேவைகளை இலங்கை செஞ்சிலுவைச்சங்கத்தின் யாழ்கிளையின் வடமராட்சி கிழக்கு பிரிவினர் ஒழுங்கமைத்து வழங்கும் பணியில் ஈடுபட்டனர். தனிப்பனை, செம்பியன்பற்று வடக்கு, நயினாமுனை, மாமுனை, நாகர்கோவில் தெற்கு, நாகர்கோவில் மேற்கு, நாகர்கோவில் கிழக்கு ஆகிய பகுதிகளில் சுமார் 925 தற்காலிக குடிசைகள் அமைத்து தங்கவிடப்பட்டனர். இலங்கைச் செஞ்சிலுவைச் சங்கத்தில் வடமராட்சி கிழக்குப்பிரிவின் ஆரம்பகாலத் தலைவர் அமரர்.கொ.அ.ஸ்ரனிஸ்லா... அவர்களின் தலைமையிலான நிர்வாகத்தினர் இச்செயற்பாட்டில் ஈடுபட்டு வந்தனர். \nஇந்த அனர்த்தம் காரணமாக நித்தியவெட்டையில் இயங்கி வந்த முள்ளியான் மருந்தகம் முற்றாகச் சேதமடைந்ததுடன், அப்பகுதி மக்களின் இடப்பெயர்வுடன் இந்த நிலையத்தின் சேவையானது நிறுத்தப்பட்டது. \n\nமேலும்,வெற்றிலைக்கேணி பரமேஸ்வரா வித்தியாலயம், வெற்றிலைக்கேணி றோ.க.த.க பாடசாலை, ஆழியவளை சி.சி.த.க வித்தியாலயம் ஆகிய பாடசாலைகள் செம்பியன்பற்று வடக்கு கிராமத்தில் தற்காலிகக் கொட்டகைகள் அமைத்து இயங்கத் தொடங்கின. உடுத்துறை ம.வி, மருதங்கேணி இ.த.க. பாடசாலை ஆகியவற்றின் மாணவர்களும், ஆசிரியர்களும் மேற்படி பாடசாலைகளிலும் செம்பியன்பற்று அ.த.க பாடசாலையிலும் இணைக்கப்பட்டிருந்தனர். இந்த இடப்பெயர்வின் இறுதிக்காலத்தில் யாஃஉடுத்துறை ம.வித்தியாலயம்,யாஃமருதங்கேணி இ.த.க. பாடசாலையிலேயே இணைந்து செயற்பட்டு வந்தது. கல்வி நிர்வாகச் செயற்பாட்டு மையமான வடமராட்சி கிழக்கு கோட்டக் கல்விப்பணிமனை 1993 பிற்பகுதியில்; செம்பியன்பற்று தெற்கில் தனியார் வீடு ஒன்றில் முதன்முதலாக ஆரம்பிக்கப்பட்டு செயற்பட்டு வந்தது. இப்பிரதேசத்தின் முதல் கோட்டக்கல்வி அதிகாரியாக திரு.வை.செல்வராசா அவர்கள் நியமிக்கப்பட்டு இப்பணிமனையில் கடமையாற்றி வந்தார். இவ்வாறு மாணவர்களின் கல்விச்செயற்பாட்டிலும் இந்த இடப்பெயர்வு தாக்கத்தை ஏற்படுத்தி இருந்தபோதிலும், இத்தகைய கஸ்டமான சூழலில் கல்வி கற்ற மாணவர்கள் சிறந்த பெறுபேறுகளைப் பெற்று முன்னணியில் திகழ்ந்திருந்தமை வரவேற்கக்கூடிய விடயமாகும்.\n\n1995 ஐப்பசி, 1996 வைகாசி ஆகிய காலப்பகுதியில் இடம்பெற்ற யுத்த அனர்த்தங்கள் காரணமாக இப்பிரதேசத்தில் அடுத்த இடப்பெயர்வுகள் ஏற்பட்டன. 1991 இல் இடம்பெயர்ந்து தற்காலிகக் குடிசைகளிலும், நண்பர் உறவினர் வீடுகளிலும் வசித்து வந்த குடும்பங்களுள் பெரும்பாலானோரும், ஏனைய கிராமங்களில் நிரந்தரமாக வசித்து வந்த குடும்பங்களுள் ஒரு பகுதியினரும் இந்த இடப்பெயர்வுக்கு ஆளாகி இருந்தனர். 1991 இடப்பெயர்வின் போது வசித்த மக்களுடன் இந்த இடப்பெயர்வுகளின் போது வந்த குடும்பமுமாக சுமார் 2000 குடும்பங்கள் வரையில் இப்பகுதியில் வசித்து வந்ததாக அறியமுடிகின்றது. இப்பகுதியானது பூனைத்தொடுவாய், கற்பாடு, நல்ல தண்ணீர் தொடுவாய் என உப பிரிவுகளாக பிரிக்கப்பட்டு நிரவகிக்கப்பட்டு வந்தது. இப்பகுதியில் 3 பாடசாலைகள், 3 முன்பள்ளிகள் இயங்கி வந்தன. \n\nஅத்துடன் இங்கே கிராமமட்ட அமைப்புக்களும் தெரிவு செய்யப்பட்டு செயற்பட்டு வந்தன. இலங்கை செஞ்சிலுவைச்சங்கத்தின் தற்காலிக வைத்தியசாலையும், நடமாடும் மருத்துவ சேவையும் இயங்கி இப்பிரதேச மக்களுக்கான சுகாதாரசேவையினை வழங்கி வந்தன. இங்கே வசித்து வந்த மக்களுக்கானஇடம்பெயர்ந்தோர் நிவாரணம் கண்டாவளை உதவி அரசாங்க அதிபர் பணிமனையினால் வழங்கப்பட்டு வந்தது. மக்கள் தமது அத்தியாவசிய தேவைக்காக சுண்டிக்குளம் கடனீரேரியைக் கடந்து சென்றே நகர்ப்புறத்தை அடைய முடிந்தது. இதற்கென 3 இறங்குதுறைகள் இந்த நீரேரிப் பகுதியில் அமைக்கப்பட்டு அவர்களுக்கான படகுச் சேவைகள் சுண்டிக்குளம் கடற்றொழிலாளர் கூட்டுறவுச்சங்கத்தின் நெறிப்படுத்தலில் நடைபெற்று வந்தது.\n\nஅதன்பின்னர், 2000 ஆம் ஆண்டு சித்திரை மாதம் 26ம் திகதி குடாரப்பு பகுதியில் ஏற்பட்ட யுத்த அனர்த்தம் காரணமாக இப்பிரதேச மக்கள் 4வது தடவையாக இடம்பெயர்ந்தனர். இதன்போது நாகர்கோவில் கிழக்கு, மேற்கு, தெற்கு கிராம அலுவலர் பிரிவுகளில் வசித்து வந்த மக்களும், அம்பன் கிழக்குப்பகுதி மக்களும் மேற்குப்பக்கமாக அமைந்த கிராமங்களிற்கும், பருத்தித்துறைப் பகுதிக்கும் இடம்பெயர்ந்து சென்றனர். செம்பியன்பற்று பகுதியில் வசித்துவந்த மக்களில் ஒரு பகுதியினர் மேற்குப்பக்கமாக நகர்ந்து பருத்தித்துறைப் பகுதிக்கும், பெரும்பாலான மிகுதிப் பகுதியினர் கிழக்குப்பக்கமாக நகர்ந்து சுண்டிக்குளத்திற்கும், அப்பகுதியினூடாக கிளிநொச்சி, முல்லைத்தீவு மாவட்ட பிரதேசங்களிற்கும் இடம்பெயர்ந்து சென்றனர்.\n\nஇந்த இடப்பெயர்வுடன் உதவி அரசாங்க அதிபர் பணிமனை, அம்பன் மருந்தகம் பிரதேச சபையின் உப அலுவலகங்கள், பதிவாளர் சேவை அலுவலகங்கள், கமநலசேவை நிலையம், பல நோக்குக் கூட்டுறவுச் சங்க தலைமைப் பணிமனை, உப தபாலகங்கள் என்பன மேற்குப்பக்கமாக நகர்ந்து பருத்தித்துறைப் பகுதியில் இயங்கத் தொடங்கின. வடமராட்சி கிழக்கு பிரதேசத்திற்குரிய அரச, அரச சார்பற்ற சேவை நிலையங்களின் அமைவிடங்கள் யாவும் இப்பிரதேசத்தை விட்டு முற்றாக இடம்பெயர்ந்த சம்பவம் இந்த 2000 ஆம் ஆண்டு இடப்பெயர்வின் போதே ஏற்பட்டது என அறியமுடிகின்றது. இந்த 4வது இடப்பெயர்வுடன் சுமார் 2500 குடும்பங்கள் வரை வசித்து வந்தனர்.\n\n2002ஆம் ஆண்டு மாசி மாதம் நாட்டில் ஏற்பட்ட சமாதானச்சூழலைத் தொடர்ந்து இப்பகுதியைச் சேர்ந்த மக்கள் தமது சொந்த இடங்களுக்கு வந்து மீளக்குடியேறினர். ஆனால் நாகர்கோவில் கிழக்கு, மேற்கு, தெற்கு கிராம அலுவலர் பிரிவுகளில் வசித்து வந்த மக்களும், அம்பன் கிழக்குப்பகுதி மக்களும் மீளக்குடியமர்வதற்கு அனுமதிக்கப்படவில்லை. இப்பகுதிகள் மட்டும் மக்கள் குடியமரமுடியாத சூனியப்பிரதேசமாகவே தொடர்ந்தும் இருந்து வந்தன. இதனால் இப்பிரதேசம் துண்டாடப்பட்ட நிலையில் மேற்குப்பகுதியில் மணற்காடு தொடக்கம் அம்பன் வரை ஒரு பகுதியாகவும், கிழக்குப்பகுதியில் செம்பியன்பற்று வடக்கு தொடக்கம் சுண்டிக்குளம் வரை இன்னொரு பகுதியாகவும் இருந்து வந்தன. மேற்குப் பகுதியில் 5 கிராம அலுவலர் பிரிவுகளும் கிழக்குப் பகுதியில் 10 கிராம அலுவலர் பிரிவுகளும் இயங்கி வந்தன. பருத்தித்துறை – மருதங்கேணி பிரதான வீதி அம்பன் கிராமத்துடன் தொடர்ந்து மூடப்பட்ட நிலையில் இருந்தமையால் பருத்தித்துறையிலிருந்து யு9 பாதையை அடைந்து புதுக்காட்டுச் சந்தி மற்றும் இயக்கச்சி சந்தி என்பவற்றினூடாகவே இப்பிரதேச மக்கள் போக்குவரத்து செய்யக்கூடியதாக இருந்தது. \n\nமக்களின் மீள்குடியமர்வைத் தொடர்ந்து நிர்வாகச் செயற்பாட்டு மையங்களும் அவற்றிற்குரிய இடங்களில் வந்து இயங்கத் தொடங்கின. மீள்குடியமர்வு இடம்பெற்ற இடங்களில் வைத்தியசேவையானது நடமாடும் சேவையாக சிலகாலம் நடைபெற்ற பின்பு மருதங்கேணி கிராமிய வைத்தியசாலை நெக்கோட் திட்டத்தில் புனரமைக்கப்பட்டு மருதங்கேணி பிரதேச வைத்தியசாலையாகத் தரம் உயர்த்தப்பட்டு இயங்கத் தொடங்கியது. அத்துடன் சுண்டிக்குளம் துஃ145 கிராம அலுவலர் பிரிவு மீண்டும் வடமராட்சி கிழக்கு உதவி அரசாங்க அதிபர் பிரிவுடன் இணைக்கப்பட்டது. இங்கே வசித்து வந்த மக்கள் தமது சொந்த இடங்களில் மீள்குடியமர்ந்தமையால் குடும்ப எண்ணிக்கையில் வீழ்ச்சி ஏற்பட்டது. சுமார் 150 குடும்பங்கள் வரையே அங்கே வசித்து வந்தனர் என அறியமுடிகின்றது.\n\nமீள்குடியமர அனுமதிக்கப்படாத நாகர்கோவில் கிழக்கு, நாகர்கோவில் மேற்கு, நாகர்கோவில் தெற்கு, அம்பன் கிழக்கு பகுதிகளைச் சேர்ந்த மக்கள் இன்னமும் இடம்பெயர்ந்த நிலையில் வடமராட்சி கிழக்கின் ஏனைய கிராமங்களிலும், பருத்தித்துறை பிரதேச செயலர் பிரிவிலும், வன்னிப்பகுதியிலும் நண்பர் உறவினர் வீடுகளில் தங்கி வாழ்ந்து வந்தனர். \nமீள்குடியமர்வு நடைபெற்ற பகுதிகளில் இதுவரை காலமும் தொடர்ந்து வந்த யுத்த அனர்த்தங்கள், இடப்பெயர்வுகள் ஆகியவற்றால் சிதைந்து போன பொருளாதார வசதிகள், உட்கட்டுமானங்கள் யாவும் படிப்படியாக மீளுருவாக்கம் செய்யப்பட அந்த மக்களின் மனங்களும் ஓரளவு ஆறுதலடைந்து வந்தன. \n\nமக்கள் சமாதான சூழலில் நிம்மதியாகத் தங்களின் வாழ்க்கையை நடாத்திக் கொண்டிருந்த வேளையில் இயற்கை அனர்த்தம் தனது கோரத்தாண்டவத்தை நடாத்திக்காட்டியது. 26.12.2004 அன்று காலைநேரம் சுனாமிப்பேரலை எழுந்து கரையோரக்கிராமங்கள் அனைத்தையும் சில விநாடி நேரத்திலே சின்னாபின்னமாக்கியது. ஏராளமான உயிர்கள் காவு கொள்ளப்பட்டு, பலர் அங்கவீனமாக்கப்பட்டு, உளவியல் ரீதியாக பாதிக்கப்பட்டதுடன் சொத்துக்கள், உடமைகள் யாவும் அந்த சொற்ப நேரத்திலே அழித்து துடைக்கப்பட்ட கோரச்சம்பவத்திற்கு ஆளாகினர். இவர்கள் குடியிருந்த நிலம் எல்லாம் வெறும் வெற்று நிலமாகவே காட்சியளித்தது. \n\nஇந்த அனர்த்தத்தில் உயிர் மீண்டவர்களின் நலன்களைக் கவனிப்பதற்காக மனிதநேயமுள்ள தன்னார்வத் தொண்டு நிறுவனங்கள் பல இப்பிரதேசத்தை நாடி வந்தன. கடலிலிருந்து 300 மீற்றர் வரை சுனாமி வலயம் எனப் பிரகடனப்படுத்தப்பட்டு அதற்கு அப்பால் உள்ள பகுதிகளில் இடைத்தங்கல் வதிவிடங்கள் அமைக்கப்பட்டு மக்கள் குடியமர்த்தப்பட்டனர். இந்த வதிவிடங்களில் வசித்த மக்களுக்கான அத்pயாவசிய தேவைகளை அரச, அரசசார்பற்ற நிறுவனங்கள் வழங்கும் பணியிலே ஈடுபட்டன.\n\nசுனாமி வலயத்தினுள் உள்ள காணியினுள் உரித்துடையோருக்கான காணிக்கச்சேரி நடாத்தப்பட்டு ஒவ்வொருவருக்கும் தலா இருபது பேட்ஸ் அரசகாணிகள் வழங்கப்பட்டு நிரந்தர வீடுகள் அமைத்துக் கொடுக்கும் பணி ஆரம்பிக்கப்பட்டது. வெற்றிலைக்கேணி, முள்ளியான் கிராம அலுவலர் பிரிவுகளில் சுமார் 180 வீடுகள் வரை மக்களுக்குக் கையளிக்கப்பட்ட நிலையிலும், ஏனைய கிராமங்களில் கட்டுமாணப்பணிகள் நடைபெற்றுக் கொண்டிருந்த வேளையிலும் 2006 ஆவணி 11 ஆம் திகதி மீண்டும் இப்பிரதேசத்தில் யுத்த அனர்த்தம் ஏற்பட்டது. இதன்போது யு9 பாதை தடைப்பட்டதுடன், இப்பிரதேச மக்களை மீண்டும் இடம்பெயர வைத்தது. 2000 ஆம் ஆண்டு அனர்த்தத்தைத் தொடர்ந்து இப்பிரதேசம் துண்டாடப்பட்டிருந்த போதிலும் யு9 பாதையூடாக இணைந்திருந்தது. 2006 ஆம் ஆண்டு அனர்த்தத்தில் முகமாலையுடன் யு9 பாதை தடைப்பட்டதால் இப்பிரதேசம் நிரந்தரமாகவே துண்டாடப்பட்டது. \n\nபலத்த யுத்தச் செயற்பாடுகளினால் உதவி அரசாங்க அதிபர் பணிமனை மற்றும் சமுர்த்தி வங்கி என்பன கண்டாவளையில் இயங்கி வந்த நிலையில் உத்தியோகத்தர்களின் முயற்சியினால் பழைய பணிமனையிலிருந்த தளபாடங்கள், ஆவணங்கள், ஏனைய பொருட்கள் என்பன கொண்டு வரப்பட்டு கண்டாவளையில் இயங்கிய அலுவலகத்தில் சேர்க்கப்பட்டது. உடுத்துறை தொடக்கம் சுண்டிக்குளம் வரையிலான 6 கிராம அலுவலர் பிரிவுகள் இயங்கியதுடன் கணக்கெடுப்பின்படி சுமார் 3000 குடும்பங்கள் வசித்து வந்ததாக அறியப்படுகின்றது. இந்த மக்களுக்கான உதவிகளும் கொடுப்பனவுகளும் கிளிநொச்சி மாவட்டச் செயலகத்தனதும், யாழ் மாவட்டச் செயலகத்தினதும் நெருங்கிய தொடர்பின் காரணமாக வழங்கப்பட்டிருந்தது. \n\nயுத்த அனர்த்தங்களுக்கு மத்தியிலும் மக்கள் நலனில் அக்கறையோடு சேவையாற்றிய பதில் உதவி அரசாங்க அதிபரினதும், கிராம சேவகர்களினதும், சமுர்த்தி உத்தியோகத்தரிகளினதும், வெளிக்கள உத்தியோகத்தர்களினதும், அலுவலக உத்தியோகத்தர்கள் மற்றும் சிற்றூழியர்கள் அனைவரினதும் தன்னலமற்ற சேவையானது இந்த மக்கள் மனதில் இன்றும் நிலைத்திருக்கின்றது. அத்துடன் இப்பகுதியில் கடமையாற்றிய அதிபர், ஆசிரியர்களும் தமது சேவையை இப்பிரதேச மக்களுக்கு பாரிய அனர்த்தங்களின் போதும் ஆற்றியமையானது குறிப்பிடத்தக்கது. மேலும், மருதங்கேணி வைத்தியசாலையின் பொறுப்பதிகாரி டாக்டர்.ளு.சூரியகுமார் அவர்களுடன் இவ்வைத்தியசாலையில் பணியாற்றிய தாதிகள் மற்றும் ஊழியர்கள் அனைவரும் அனர்த்த காலத்திலும் தங்களது உயிர்களைத் துச்சமென மதித்து மக்களது உயிர்காக்கும் நடவடிக்கையில் ஈடுபட்டதை எவருமே மறக்க முடியாது. \n\nஇதேபோல் அக்காலகட்டத்தில் சேவையாற்றிய சேவை நிலையங்களின் உத்தியோகத்தர்கள், பிரதேச, கிராமமட்ட அமைப்புக்களின் நிர்வாகிகள், ஊழியர்கள் அனைவருமே தமது நலனிலும் பார்க்க இப்பிரதேச மக்களின் நலனில் கூடிய அக்கறைசெலுத்தி சேவையாற்றியிருந்தனர்.\nஎனினும் இந்த இடப்பெயர்வில் இப்பிரதேச மக்கள் சந்தித்த துன்ப,துயரங்கள் வார்த்தைகளில் சொல்ல முடியாதவை. தமது உயிர்களைப் பாதுகாப்பதற்கு அவர்கள் சந்தித்த அவலங்களை எழுத்து வரிகளில் எவராலும் குறிப்பிடமுடியாது. இடம்பெயர்ந்து சென்றவர்களில் முள்ளிவாய்க்காலில் வசித்த மக்கள் 2009 வைகாசி மாதம் யுத்தம் நிறைவடைந்த பின் நலன்புரி நிலையங்களுக்கு அனுப்பிவைக்கப்பட்டனர். \nபின்னர், யுத்தத்தால் இடம்பெயர்ந்து நண்பர் உறவினர் வீடுகளில் வசித்து வந்த நாகர்கோவில், அம்பன பகுதியைச் சேர்ந்த மக்களுக்கு அரசகாணி பகிர்ந்தளிக்கப்பட்டு வீட்டுத்திட்டமும் வழங்கப்பட்டன. இந்த மக்களுக்கான புனர்வாழ்வு புனரமைப்புப் பணிகள் தற்போதும் நடைபெற்று வருகின்றது. சுண்டிக்குளம் பிரிவும், நாகர்கோவில் தெற்கில் ஒரு பகுதியும் மக்கள் குடியமர்வதற்கு இன்னும் அனுமதிக்கப்படவில்லை. பருத்தித்துறை – மருதங்கேணி வீதி 10 வருடங்களின் பின்னர் 2010 புரட்டாதி மாதம் மக்கள் போக்குவரத்திற்காக திறந்து வைக்கப்பட்டதைத் தொடர்ந்து அப்பாதையூடாக மக்கள் போக்குவரத்தினை மேற்கொள்கின்றனர். வடமராட்சி கிழக்கில் வரலாற்றில் இல்லாத மின்சார வசதி தற்போது கிடைக்கப்பெற்றுள்ளது.முதல் இடப்பெயர்வின் போது நிறுத்தப்பட்ட முள்ளியான் மருந்தகம் புதிதாக நிர்மாணிக்கப்பட்டு மருத்துவசேவையானது30 வருடங்களின் பின் மீள ஆரம்பிக்கப்பட்டுள்ளது.\n\nமேலும், இங்கு பல்நோக்குக் கூட்டுறவுச்சங்கம், சமுர்த்தி வங்கி, மருதங்கேணி பிரதேச வைத்தியசாலை, பிரதேச சபை உபஅலுவலகம், அம்பன் கமநலசேவை நிலையம், பாடசாலைகள், பனை தொன்னை வள அபிவிருத்தி சங்கம், வடமராட்சி கிழக்கு கடற்றொழிலாளர் கூட்டுறவுச்சமாசம், அரச கால்நடை வைத்தியநிலையம், தாளையடி உபதபால் நிலையம், கோட்டக்கல்வி அலுவலகம், எரிபொருள் நிரப்பு நிலையம், உப்பு ஆலை, குளிரூட்டும் நிலையம், பொலிஸ் நிலையம் மற்றும் இலங்கை வங்கி கிளையொன்றும் செயற்பட்டு வருகின்றது.\nஇப்பிரதேச மக்கள் நீண்டகால போராட்டங்களின் பின்னர் துயரங்கள் பல இருப்பினும் அந்த நிலையிலிருந்து விடுபடும் நோக்கில் மீள்கட்டுமானப்பணிகளில் தங்களை இணைத்துக் கொள்வதன் மூலம் மீண்டெழுந்து நிற்கின்றனர்.\n\nSection::::உள்ளுராட்சிக் கட்டமைப்பு.\nஇப்பிரதேசத்தினுள் குடத்தனை கிராம சபை, செம்பியன் பற்று கிராம சபை, என்னும் இரண்டு கிராம சபைகளும், முள்ளிப்பற்று கிராம சபையின் நான்கு வட்டாரங்களும் அமைந்திருந்தன.\n\nSection::::குடத்தனை கிராமசபை.\nகுடத்தனை, மணற்காடு தொடக்கம் குராரப்பு வரையான பிரதேசத்தினை நிர்வாகப்பரம்பெல்லையாக கொண்ட குடத்தனை கிராம சபை 1928 ஆம் ஆண்டில் ஆரம்பிக்கப்பட்டுள்ளதாக அறியமுடிகின்யது. ஆரம்பிக்கபட்ட காலத்தில் இக்கிராமசபைப் பிரதேசம் பத்து வட்டாரங்களாக பிரிக்கப்பட்டுள்ளன. பத்து வட்டாரங்களும் பின்வரும் பெயரினைக்கொண்டிருந்தன.\n\n1967 காலப்பகுதியினுள் குடத்தனைக்கரையூர் வட்டாரமானது குடத்தனைக்கரையூர் கரையூர், பொற்பத்தை என இரண்டு வட்டாரங்களாக பிரிக்கப்பட்டு குடத்தனை கிராம சபை பதினொரு வட்டாரங்களைக்கொண்ட கிராம சபையாக இயங்கியது.\n\nSection::::செம்பியன்பற்று கிராமசபை.\nகுடாரப்பு செம்பியன் பற்று ஊர் எல்லை தொடக்கம் கிழக்கு நோக்கி ஆரியவளை – உலாந்தாக்காடு தென்னந்தோட்டம் கிழக்கு வேலி வரையான பிரதேசத்தை நிர்வாகப்பரப்பெல்லயாகக் கொண்ட செம்பியன்பற்று கிராமசபை 1928 ஆம் ஆரம்பிக்கபட்டது. ஆரம்ப காலத்தில் 09 வட்டாரங்களாக கொண்ட இக்கிராம சபையானது 1967ல் இருந்து 11 வட்டாரங்களைக் கொண்டுள்ளது. அவையாவன\n\nஓன்பது வட்டாரங்கள் இருந்த போதும் உடுத்துறை வட்டாரம் மூன்று வட்டாரங்களாக பிரிக்கப்பட்டுள்ளது\n\nSection::::முள்ளிப்பற்று கிராமசபை.\nவடமராட்சி கிழக்கு பிரதேசத்தினுள் அமையாத முள்ளிப்பற்று கிராமசபையின் நான்கு வட்டாரங்கள் வடமராட்சி கிழக்கு பிரதேசத்தினுள் அமைந்திருந்தன. அவையாவன\n\n\nSection::::மருதங்கேணிப்பிரதேச சுகாதார சேவைகள்.\nSection::::அறிமுகம்.\nவடகிழக்கு பிரதேசங்களில் நிலவிய யுத்த சூழலுக்கு முந்திய காலப்பகுதியில் யாழ் மாவட்டத்தில் சுகாதார சேவைகள் மிகச் சிறப்பாக வளர்ச்சியடைந்து இருந்தன. அந்த அடிப்படையில் மருதங்கேணி பிரதேசத்திலும் சுகாதார சேவைக் கட்டமைப்புக்கள் வளமாக இருந்ததை காணக்கூடியதாக உள்ளது. ஆனால் துரதிஷ்டவசமாக கடந்த முப்பது வருட காலப்போர்ச்சூழலில் இப்பிரதேசத்தின் சுகாதாரக் கட்டமைப்புக்கள் யாவும் மிகவும் மோசமாக பாதிக்கப்பட்டுள்ளன. தற்போது இவற்றை மீளக்கட்டியெழுப்பி இப்பிரதேசத்தின் சுகாதார சேவைகளுக்கு புத்துயிர் கொடுக்கும் முயற்சிகள் முன்னெடுக்கப்பட்டு வருகின்றன. \n\nSection::::மேலைத்தேய மருத்துவ சேவைகள் மற்றும் சித்த மருத்துவ சேவைகள்.\nவடமராட்சி கிழக்கில் இரு தரப்பட்ட மருத்துவ சேவைகள் மக்களுக்காக வழங்கப்பட்டு வருகின்றன. அவற்றில் ஒன்றாக மேலத்தேய மருத்துவ சேவை கீழ் குறிப்பிடப்பட்டுள்ள வைத்திய சாலையின் கீழ் இயங்கி வருகின்றன.\n\nமேலும் இவ்வைத்தியசாலைகளின் மூலம் பல தரப்பட்ட சேவைகளை மக்களிற்கு வளங்கி வருகின்றன.\n\nபிரதேச மக்களிற்கு வழங்கப்படும் மற்றுமொரு சேவையாக சுதேச மருத்துவம் விளங்குகின்றது. இப்பிரதேசத்தில் சுதேச மருத்துவ சேவைகள் மிகவும் மட்டுப்படுத்தப்பட்ட அளவிலேயே வளங்கப்பட்டு வந்துள்ளன. 1999ம் ஆண்டு வரை பருத்தித்துறை பிரதேச சபையின் நிர்வாகத்தின் இலவச ஆயுள்வேத மருந்தகம் நாகர்கோவிலில் இயங்கி வந்தது. இங்கிருந்து மருதங்கேனியில் நடபாடும் சேவைகள் வழங்கப்பட்டன. 2011ம் ஆண்டில் இருந்து பருத்தித்துறை இலவச ஆயுள்வேத மருந்தகத்தில் இருந்து அம்பன் குடத்தனை ஆகிய இடங்களில் நடமாடும் சேவைகள் நடைபெற்று வருகின்றன. தற்போது குடத்தனை வடக்கில் ஆயுள்வேத மத்திய மருந்தகம் இயங்கி வருகின்றன என்பதும் குறிப்பிடத்தக்கது"}
{"id": "324884", "url": "https://ta.wikipedia.org/wiki?curid=324884", "title": "சிங்கார்வா", "text": "சிங்கார்வா\n\nசிங்கார்வா \"(Singarva)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு கணக்கெடுப்பில் உள்ள ஊராகும் \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சிங்கார்வா நகரத்தின் மக்கள்தொகை 9,884 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். சிங்கார்வா நகரத்தின் எழுத்தறிவு சதவீதம் 59% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 69% நபர்கள் ஆண்கள் மற்றும் 49% நபர்கள் பெண்களாவர். சிங்கார்வா நகரின் மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும்.\n"}
{"id": "324886", "url": "https://ta.wikipedia.org/wiki?curid=324886", "title": "லெட்சுமிபூர் மாவட்டம்", "text": "லெட்சுமிபூர் மாவட்டம்\n\nலெட்சுமிபூர் மாவட்டம் (Lakshmipur District) (, தெற்காசியாவின் வங்காள தேசத்தின் தென்கிழக்கில் சிட்டகாங் கோட்டத்தில் அமைந்துள்ளது. இம்மாவட்டத்தின் நிர்வாகத் தலைமையிடம் லெட்சுமிபூர் நகரம் ஆகும். \n\nSection::::எல்லைகள்.\n1440 சதுர கிலோ மீட்டர் பரப்பளவு கொண்ட இம்மாவட்டம் வடக்கில் சந்திரபூர் மாவட்டம், தெற்கில் போலா மாவட்டம் கிழக்கில் நவகாளி மாவட்டம் மற்றும் கொமில்லா மாவட்டம், மேற்கில் பரிசால் மாவட்டம் மற்றும் போலா மாவட்டம் எல்லைகளாக உள்ளது.\n\nSection::::மாவட்ட நிர்வாகம்.\n1,440 சதுர கிலோ மீட்டர் பரப்பு கொண்ட லெட்சுமிபூர் மாவட்டத்தில், 202 சதுர கிலோ மீட்டர் பரப்பு மலை க்காடுகளைக் கொண்டது. இம்மாவட்டத்தை நிர்வாக வசதிக்காக ஐந்து துணை மாவட்டங்களாகப் பிரிக்கப்பட்டுள்ளது. அவைகள்:\nலெட்சுமிபூர் சதர், ராணிபூர், ராம்கஞ்ச், ராம்கதி மற்றும் கமல்நகர் ஆகும்.\n\nSection::::உள்ளாட்சி அமைப்புகள்.\nலெட்சுமிபூர் மாவட்டத்தில் ஐம்பத்தி எட்டு ஊராட்சி ஒன்றியங்களும், 547 ஊராட்சி மன்றங்களும் கொண்டுள்ளது.\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, லெட்சுமிபூர் மாவட்ட மக்கள் தொகை 17,29,188 ஆகும். அதில் ஆண்கள் 8,27,780 ஆகவும், 9,01,408 ஆகவும் உள்ளனர்.\nபாலின விகிதம் நூறு பெண்களுக்கு 92 ஆண்கள் வீதம் உள்ளனர். 3,65,339 வீடுகள் உள்ளது. சராசரி எழுத்தறிவு 49.4% ஆகவுள்ளது. \nSection::::பிற தகவல்கள்.\nஇம்மாவட்டத்தின் அதிக பட்சமாக 34. 3°செல்சியஸ் வெப்பமும், குறைந்த பட்சமாக 14.4°C வெப்ப நிலையும் கொண்டது. ஆண்டின் சராசரி மழைப் பொழிவு 3,302 மில்லி மீட்டர் ஆகும். மெக்னா ஆறு, தகாதியா ஆறு, கடாகாளி ஆறு, மற்றும் புலுவா ஆறுகள் இங்கு பாய்கிறது. பிரம்மபுத்திரா போன்ற ஆறுகள் நீர் வழி படகுப் போக்குவரத்திற்கு பயன்படுகிறது.\n\nஇம்மாவட்டத்தில் நெல், கோதுமை, ஆமணக்கு, சணல், மிளகாய், உருளைக்கிழங்கு சோளம், சோயாபீன்ஸ், நிலக்கடலை, கரும்பு முக்கிய பயிர்கள் ஆகும். மேலும் மா, பழா, வாழையுடன் பப்பாளி, எலுமிச்சம் பழம், கொய்யாப் பழம் மற்றும் தென்னை பயிரிடப்படுகிறது. படகுகள், மாட்டு வண்டிகள் போக்குவரத்திற்கு பயன்படுத்தப்படுகிறது. \n\n"}
{"id": "324888", "url": "https://ta.wikipedia.org/wiki?curid=324888", "title": "சார்க்கெய்-ஓகாஃப்", "text": "சார்க்கெய்-ஓகாஃப்\n\nசார்க்கெய்-ஓகாஃப் \"(Sarkhej-Okaf)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சி மற்றும் ஒரு நகரம் ஆகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சார்க்கெய்-ஓகாஃப் நகரத்தின் மக்கள்தொகை 23,086 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். சார்க்கெய்-ஓகாஃப் நகரத்தின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 74% நபர்கள் ஆண்கள் மற்றும் 56% நபர்கள் பெண்களாவர். சார்க்கெய்-ஓகாஃப் நகரின் மக்கள் தொகையில் 14% நபர்கள் 6 வயதுக்கு கீழ் உள்ளவர்களாகும்.\n"}
{"id": "324894", "url": "https://ta.wikipedia.org/wiki?curid=324894", "title": "ஈரெத்தில் கார்பனேட்டு", "text": "ஈரெத்தில் கார்பனேட்டு\n\nஈரெத்தில் கார்பனேட்டு \"(Diethyl carbonate)\" என்பது (CHO) அல்லது OC(OCHCH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும் கார்பானிக் அமிலம் மற்றும் எத்தனாலின் கார்பனேட்டு எசுத்தராக இச்சேர்மம் கருதப்படுகிறது. அறை வெப்பநிலையில் (25 பாகை செல்சியசு) ஈரெத்தில் கார்பனேட்டு தெளிவான நீர்மமாகவும் குறைவான தீப்பற்றும் வெப்பநிலையும் கொண்டதாக உள்ளது. \nஎரித்ரோமைசின் தசையூடான ஊசியில் ஒரு கரைப்பானாக ஈரெத்தில் கார்பனேட்டு பயன்படுத்தப்படுகிறது. இலித்தியம் மின்கல அடுக்குகளில் மின்பகுளிப் பகுதிப்பொருளாகவும் பயன்படுத்தப்படுகிறது. \n\nSection::::தயாரிப்பு.\nபாசுகீனுடன் எத்தனால் வினைபுரிந்து ஈரெத்தில் கார்பனேட்டு உருவாகிறது. ஐதரசன் குளோரைடு ஒரு உடன் விளைபொருளாக உருவாகிறது. ஏனெனில் குளோரோஃபார்ம் ஆக்சிசனுடன் வினைபுரிந்து பாசுகீனை உருவாக்க முடியும். குளோரோஃபார்மை ஒரு பங்கு எத்தனாலுடன் 100 பங்கு குளோரோஃபார்மை சேர்ப்பதன் மூலம் குளோரோஃபார்மை நிலைப்புறச்செய்ய முடியும். இதனால் ஏதாவது பாசுகீன் உருவாகியிருந்தாலும் அதை ஈரெத்தில் கார்பனேட்டாக மாற்றலாம். \n\n2CHCHOH + COCl → OC(OCHCH) + 2HCl\n"}
{"id": "324904", "url": "https://ta.wikipedia.org/wiki?curid=324904", "title": "இரண்டாம் சேனன்", "text": "இரண்டாம் சேனன்\n\nஇரண்டாம் சேனன் அனுராதபுரத்தில் இருந்து இலங்கையை ஆண்ட மன்னர்களுள் ஒருவன். முதலாம் சேனனின் சகோதரன் கசபனின் மகனான இவன் முதலாம் சேனனுக்குப் பின்னர் ஆட்சிக்கு வந்தான். கி. பி. 853 இல் அரியணை ஏறிய இரண்டாம் சேனன் கி. பி. 887 வரை ஆட்சி செய்தான். \n\nஇளம் வயதிலேயே இவனுடைய வலிமையையும், ஆற்றலையும் கண்ட முதலாம் சேனன் இவனை நாட்டின் தென்பகுதிக்கு ஆளுனன் ஆக்கினான். முதாலாம் சேனன் இறந்ததும், தெற்கிலிருந்து அனுராதபுரத்துக்குப் படைகளுடன் வந்த இரண்டாம் சேனன் தன்னைத் தானே அரசனாக அறிவித்துக்கொண்டான்.\n\nSection::::இயல்புகள்.\nஇறை பக்தி உள்ளவனாகவும் அதே நேரம் வலிமை கொண்டவனாகவும், செல்வம் பொருந்தியவனாகவும் அதேவேளை பேராசை அற்றவனாகவும் இருந்ததுடன், அறம் செய்வதில் விருப்பம் உள்ளவனாகவும், நல்லியல்புகளைக் கொண்டவனாகவும், வலிமை பொருந்திய படைகளையும் போர்த்தளவாடங்களையும் உடையவனாகவும், நல்லது கெட்டதைப் பிரித்தறியக் கூடியவனாகவும், விடயங்களைப் பற்றி நுணுகி அறியும் திறன் கொண்டவனாகவும் இரண்டாம் சேனன் இருந்தான் என மகாவம்சம் கூறுகிறது. தன்னுடைய சொத்து, வருமானம் முதலியவற்றைத் தன்னைச் சேர்ந்தவர்களுக்கு வழங்கியவன், நாட்டின் நலன்கருதி ஆட்சியை மட்டும் தன்னிடம் வைத்துக்கொண்டானாம். \n\nSection::::பாண்டி நாட்டுப் போர்.\nபாண்டியன் சீமாறன் சீவல்லபன், முதலாம் சேனன் காலத்தில் இலங்கைக்குப் படையெடுத்து அனுராதபுரத்தில் இருந்த புத்த சின்னங்களையும், பெருஞ் செல்வத்தையும் எடுத்துச் சென்றதற்கும் பழிவாங்கும் முகமாகவும், அச்செல்வங்களைத் திருப்பிக் கொண்டுவரும் நோக்குடனும், சீவல்லபனுக்கு எதிராக இயங்கிய இளவரசன் ஒருவனுடன் கூட்டுச் சேர்ந்துகொண்டு பாண்டிய நாட்டின் மீது படையெடுக்க முடிவு செய்தான். தளபதி ஒருவன் தலைமையிலான சிங்களப் படைகள் சீவல்லபனைத் தோற்கடித்து, அவனைக் கொன்றதுடன், மதுரையையும் சூறாயாடி, இலங்கையில் இருந்து பாண்டியனால் முன்னம் எடுத்துச் செல்லப்பட்ட செல்வங்களையும், கிடைத்த பிற செல்வங்களையும் எடுத்துக்கொண்டு இலங்கை மீண்டதாக மகாவம்சம் கூறுகிறது. அத்துடன், திருப்பிக் கொண்டுவந்த பொருட்கள் அனைத்தும் உரிய இடங்களில் சேர்க்கப்பட்டதாகவும், நாடு பழைய நிலைக்குக் கொண்டுவரப்பட்டதாகவும் அந்நூல் எடுத்துரைக்கிறது. ஆனால் மகாவம்சத்தின் கூற்று உண்மையல்ல என்றும், போரில் சிங்களப் படைகள் தோற்றுத் திரும்பியதாகவும் வேறு சில ஆய்வாளர்கள் கூறுகிறார்கள்.\n\nSection::::அறங்கள்.\nஇரண்டாம் சேனன், மக்களின் நல்வாழ்வுக்காகவும், புத்த சமயத்தின் வளர்ச்சிக்காகவும் பல அறங்களைச் செய்ததாகத் தெரிகிறது. ஆயிரம் பிராமணர்களுக்கு பெறுமதியான பொருட்களும், பொன்னால் செய்யப்பட்ட பூணூலும் தானமாக வழங்கியது பற்றியும் குறிப்புக்கள் உள்ளன. மேலும், அவனது ஆட்சியின் கீழ் துணை அரசனும், பிற அரச குடும்பத்தினரும் கூட அறச் செயல்களில் ஈடுபட்டனர். பிறருக்கு எடுத்துக்காட்டாக வாழ்ந்ததாக மகாவம்சம் இந்த அரசனைப் புகழ்கிறது. \n\nSection::::இறப்பு.\nஇரண்டாம் சேனன் தனது 35 ஆவது ஆட்சியாண்டில் காலமானான். அவ்னுக்குப் பின் அவனது தம்பியான உதயன் அரசனானான்.\n\n"}
{"id": "324906", "url": "https://ta.wikipedia.org/wiki?curid=324906", "title": "தஞ்சாவூர் கல்யாண வெங்கடேசப் பெருமாள் கோயில்", "text": "தஞ்சாவூர் கல்யாண வெங்கடேசப் பெருமாள் கோயில்\n\nதஞ்சாவூர் கல்யாண வெங்கடேசப் பெருமாள் கோயில் தஞ்சாவூரில் உள்ள வைணவக் கோயிலாகும்.\n\nSection::::அமைவிடம்.\nதஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.\n\nSection::::மூலவர்.\nஇக்கோயிலின் மூலவராக கல்யாண வெங்கடேசப் பெருமாள் உள்ளார்.\n\nSection::::அமைப்பு.\n இக்கோயில் சாலையின் வலது புறம் உள்ளது. முதன்மை நுழைவாயில், முன் மண்டபம், மூலவர் கருவறை, விமானம், இறைவி கருவறை, விமானம் என்ற அமைப்பில் உள்ளது. மூலவராக கல்யாண வெங்கடேசப் பெருமாள் உள்ளார். கோயிலின் வலது புறம் மற்றொரு நுழைவாயில் உள்ளது. பெரும்பாலும் முதன்மை நுழைவாயிலையே பக்தர்கள் பயன்படுத்துகின்றனர்.\n\nSection::::அருகிலுள்ள திவ்யதேசம்.\nஇக்கோயிலுக்கு அருகில் தஞ்சாவூர் கும்பகோணம் சாலையில் வெண்ணாற்றங்கரை அருகே உள்ள கீழ்க்கண்ட மூன்று கோயில்களும் ஒரே திவ்ய தேசமாக சாலையின் இடது புறம் காணப்படுகின்றன.\n"}
{"id": "324908", "url": "https://ta.wikipedia.org/wiki?curid=324908", "title": "லாக்டிக் அமில O-கார்பாக்சிநீரிலி", "text": "லாக்டிக் அமில O-கார்பாக்சிநீரிலி\n\nலாக்டிக் அமில O-கார்பாக்சிநீரிலி \"(Lactic acid O-carboxyanhydride)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். லாக்-ஆகாநீ (lac-OCA) என்று சுருக்கக் குறியிட்டு இதை எழுதலாம். \n\nபாலி(லாக்டிக் அமிலம்) தயாரித்தலில் இச்சேர்மம் ஒற்றைப் படிக்குச் சமமான லாக்டிக் அமிலம் அல்லது லாக்டைடு ஆகப் பயன்படுத்தப்படுகிறது. இந்த ஒற்றைப்படி வளைய திறப்பு பலபடியாதல் வினையில் ஈடுபடும்பொழுது அதற்குச் சமமான கார்பனீராக்சைடு வாயு வெளியிடப்படுகிறது. பலபடியில் இணைக்கப்பட்டுள்ள ஒவ்வொரு லாக்டிக் அமில அலகிற்கும் சமமான வாயு வெளியிடப்படுகிறது\n\nலாக்டிக் அமிலம் அல்லது அவ்வமிலத்தின் உப்புகளில் ஒன்றுடன் பாசுகீன் அல்லது இதற்குச் சமமான ஒன்றைச் சேர்த்து சூடுபடுத்துவதால், (உதாரணம்: டைபாசுகீன்) இச்சேர்மத்தைத் தாயரிக்கமுடியும்.\n"}
{"id": "324911", "url": "https://ta.wikipedia.org/wiki?curid=324911", "title": "கேமிலோ டோரஸ் ரிஸ்ட்ரிபோ", "text": "கேமிலோ டோரஸ் ரிஸ்ட்ரிபோ\n\nகேமிலோ டோரஸ் ரிஸ்ட்ரிபோ (Camilo Torres Restrepo 3, பிப்பிரவரி 1929–15 பிப்பிரவரி 1966) என்பவர் கொலம்பியாவின் சோசலிசவாதி, மற்றும் உரோமன் கத்தோலிக்க பாதிரியார் ஆவார். இவர் தேசிய விடுதலைப்படை கொரில்லா இயக்கத்தில் உறுப்பினராக இருந்தார். கத்தோலிக்க மத நெறியைப் பரப்பும் செயலில் பாதிரியாராக இருந்த கேமிலோ புரட்சிகர மார்க்சியக் கொள்கையில் ஈடுபட்டார்.\n\nSection::::அரசியல் போராட்டம்.\nகொலம்பியாவின் தலைநகரான பொகொடாவில் செல்வந்தர் குடும்பத்தில் பிறந்த கேமிலொ அநீதி, ஊழல் மற்றும் பொருளாதார் ஏற்றத்தாழ்வு ஆகியவற்றுக்கு எதிராகப் போராடத் தொடங்கினார்.\n\nஇவர் கொலம்பியா தேசிய பல்கலைக்கழகத்தில் ஆசிரியர் பணியில் இருந்தபோது சமூகவியல் பிரிவைத் தொடங்கினார். அதன் விளைவாக மாணவர்கள் போராட்டத்திலும் பின்னர் அரசியல் போராட்டத்திலும் கலந்து கொண்டார். அரசோடும் மத நிறுவனத்தோடும் இவர் போராடும் நிலை உருவானது. கல்லூரி வேலையைத் துறந்து கொரில்லா இயக்கத்தில் இணைந்தார். கொலம்பிய அரசுப் படைகளுடன் ஏற்பட்ட போரில் இவர் கொல்லப் பட்டார்.\n"}
{"id": "324912", "url": "https://ta.wikipedia.org/wiki?curid=324912", "title": "தஞ்சாவூர் தளிகேசுவரர் கோயில்", "text": "தஞ்சாவூர் தளிகேசுவரர் கோயில்\n\nதஞ்சாவூர் தளிகேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூருக்கு அருகே வெண்ணாற்றங்கரையில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள இறைவன் தளிகேசுவரர் ஆவார். இறைவி சுகுந்த குந்தலாம்பிகை என்றழைக்கப்படுகிறார்.\n\nSection::::அமைப்பு.\nகோயிலின் முன்பு குளம் உள்ளது. குளம் அதிக நாட்களாக பராமரிப்பின்றி உள்ளது. அதற்கடுத்தபடியாக ராஜகோபுரம் காணப்படுகிறது. மூலவர் சன்னதியின் இடது புறம் இறைவி சன்னதி உள்ளது. மூலவர் சன்னதிக்கு முன்பாக நந்தி, பலிபீடமும், அடுத்து இரு புறமும் துவாரபாலகர்களும் காணப்படுகின்றனர். மூலவர் சன்னதிக்கு முன்பாக வலப்புறம் விநாயகர் உள்ளார். திருச்சுற்றில் இரு விநாயகர்கள், லிங்கத்திருமேனி, கஜேசுவரி, பாணங்கள், நாகர்கள் காணப்படுகின்றனர். அருகே சண்டிகேசுவரர் சன்னதி உள்ளது. தேவகோஷ்டத்தில் தட்சிணாமூர்த்தியும் துர்க்கையும் உள்ளனர். மூலவர் விமானத்தில் ஆனையுரித்தேவர், பைரவர், தட்சிணாமூர்த்தி, காளி, மகாவிஷ்ணு, பிரம்மா ஆகியோர் சுதை வடிவில் காணப்படுகின்றனர். கோயிலின் வலப்புறம் காணப்படுகின்ற மற்றொரு வாயிலில் கோபுரம் உள்ளது. இந்த வாயிலையே பெரும்பாலும் பயன்படுத்துகின்றனர்.\n\nSection::::குடமுழுக்கு.\nகுடமுழுக்கிற்கான ஏற்பாடுகள் தற்போது (ஜனவரி 2017)நடைபெற்று வருகின்றன.\n"}
{"id": "324915", "url": "https://ta.wikipedia.org/wiki?curid=324915", "title": "கூடலூர் சொக்கநாதர் கோயில்", "text": "கூடலூர் சொக்கநாதர் கோயில்\n\nகூடலூர் சொக்கநாதர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூருக்கு அருகே வெண்ணாற்றங்கரையில் கூடலூர் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள இறைவன் சொக்கநாதர் ஆவார். இறைவி மீனாட்சி என்றழைக்கப்படுகிறார்.\n\nSection::::அமைப்பு.\nமூலவர் மேற்கு நோக்கியும், அம்மன் தெற்கு நோக்கியும் உள்ளனர். மூலவர் சன்னதிக்கு முன்பாக வலப்புறம் விநாயகர் உள்ளார். அருகே நந்தியும், பலிபீடமும் உள்ளன. வெளிச்சுற்றில் வள்ளி தெய்வானையுடன் கூடிய சுப்பிரமணியர், கன்னி மூல விநாயகர், பாலசுப்பிரமணியர் ஆகியோர் உள்ளனர். சூரியன், சனீசுவரர், பைரவர், நாகம் ஆகியோர் உள்ளனர். மூலவருக்கு இடது புறம் தட்சிணாமூர்த்தி உள்ளார். திருச்சுற்றில், மூலவர் சன்னதிக்கு வலது புறத்தில் நடராஜர் மண்டபம் உள்ளது. இக்கோயில் கரந்தை சப்தஸ்தானத்தோடு தொடர்புடைய கோயில்களில் ஒன்றாகும்.\n\nSection::::கரந்தட்டாங்குடி சப்தஸ்தானம்.\nகரந்தட்டாங்குடி சப்தஸ்தானத்தோடு தொடர்புடைய கோயில்களில் இக்கோயில்களும் ஒன்றாகும். கரந்தட்டாங்குடி சப்தஸ்தானம் என்பதானது கரந்தட்டாங்குடி, வெண்ணாற்றாங்கரை தஞ்சபுரீசுவரர் கோயில், திட்டை வசிஷ்டேசுவரர் கோயில், கூடலூர் சொக்கநாதர் கோயில், கடகடப்பை ராஜராஜேசுவரர் கோயில், புன்னைநல்லூர் கைலாசநாதர் கோயில், பூமால்ராவுத்தர் தெருவிலுள்ள வைத்தியநாதேசுவரர் கோயில் ஆகிய கோயில்களை உள்ளடக்கியதாகும். கரந்தட்டாங்குடி வசிஷ்டேஸ்வரர் கோயிலில் கிளம்புகின்ற கண்ணாடிப் பல்லக்கு மிகவும் விமரிசையாக அலங்கரிக்கப்பட்டு பிற பல்லக்குகளுடன் அனைத்து சப்தஸ்தானங்களுக்கும் சென்றுவிட்டு இறுதியில் கரந்தட்டாங்குடியை வந்தடையும். பல ஆண்டுகளாக நடைபெற்றுவந்த கரந்தட்டாங்குடி சப்தஸ்தானம் சில ஆண்டுகளாக நடைபெறவில்லை.\n\nSection::::சிறப்பு.\nஅநபாய சோழன் ஆட்சியின்போது பஞ்சம் வந்ததாகவும், அதனை நீக்குவதற்காக தஞ்சாவூர் பிரகதீஸ்வரர் முன்பு வழிபட்டு நின்றபோது, கூடலூருக்குப் போகும்படி இறைவனின் ஆணை கிடைக்கவே, மதுரைக்குச் சென்று அங்கிருந்த பாண்டிய மன்னனைக் கலந்து ஆலோசித்தான்.அவனுடைய குறையைத் தீர்க்கும் வகையில் மதுரை சொக்கநாதர் ஆனி மாதம் உத்திர நாளில் இங்கு வந்து அருள் தந்தார்.\n\nSection::::விழாக்கள்.\nஇக்கோயிலில் சித்திரை தமிழ் வருடப்பிறப்பும், சித்ரா பௌர்ணமியும் சிறப்பாகக் கொண்டாடப்படுகின்ற விழாக்களாகும். இங்குள்ள பைரவருக்கு ஒவ்வொரு அஷ்டமியிலும் சூரிய அஸ்தமனத்திற்குப் பின் சிறப்புப் புசைகள் நடைபெறுகின்றன. ஆனித்திருமஞ்சனம் நடைபெறுகின்ற பஞ்ச ஆதித்ய தலங்களும் இக்கோயிலும் ஒன்றாகும்.வைகாசி, மாசி மாதங்களில் மாலை வேளையில் சூரிய ஒளி மூலவரின் மீது விழுவதைக் காணலாம். \n"}
{"id": "324918", "url": "https://ta.wikipedia.org/wiki?curid=324918", "title": "மும்மெத்திலீன் கார்பனேட்டு", "text": "மும்மெத்திலீன் கார்பனேட்டு\n\nமும்மெத்திலீன் கார்பனேட்டு \"(Trimethylene carbonate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 1,3-புரோப்பைலீன் கார்பனேட்டு என்ற பெயராலும் இச்சேர்மம் அழைக்கப்படுகிறது. இது ஒரு 6 உறுப்பினர் வளைய கார்பனேட்டு எசுத்தர் வகைச் சேர்மமாகும். நிறமற்ற திண்மமான இச்சேர்மம் சூடுபடுத்தும் போது பல்மும்மெத்தில் கார்பனேட்டாக மாற்றமடைகிறது. இத்தகைய பலபடிகள் உயிரிமருத்துவ பயன்பாடுகளைக் கொண்டுள்ளன. புரோப்பைலீன் கார்பனேட்டு இதனுடைய மாற்றிய வழிபொருளாகும். நிறமற்ற நீர்மமான இச்சேர்மம் தன்னிச்சையாக பலபடியாவதில்லை. \n\nSection::::தயாரிப்பு.\n1,3-புரோப்பேண்டையால் மற்றும் எத்தில் குளோரோபார்மேட்டு (பாசுகீன் பதிலி) வினைபுரிந்து அல்லது ஆக்சிடேன் மற்றும் கார்பன் டை ஆக்சைடு உடன் பொருத்தமான ஒரு வினையூக்கி வினைபுரிவதால் மும்மெத்திலீன் கார்பனேட்டு தயாரிக்கப்படுகிறது:\n\nஇந்த வளைய கார்பனேட்டு வளைய திறப்பு பலபடியாக்க வினையில் ஈடுபட்டு பல்(மும்மெத்திலீன் கார்பனேட்டு) உருவாகிறது, இந்தப் பலபடி வர்த்தக முக்கியத்துவம் உள்ள சேர்மமாகவும், உயிரிமருத்துவப் பயன்கள் கொண்டதாகவும் எளிதில் உயிரினச் சிதைவு அடையக்கூடியதாகவும் உள்ளது\n"}
{"id": "324922", "url": "https://ta.wikipedia.org/wiki?curid=324922", "title": "கடகடப்பை ராஜராஜேசுவரர் கோயில்", "text": "கடகடப்பை ராஜராஜேசுவரர் கோயில்\n\nகடகடப்பை ராஜராஜேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும்.\n\nSection::::அமைவிடம்.\nஇந்தக் கோயில் தஞ்சாவூர்-கும்பகோணம் சாலையில் குருங்களூர் வட்டத்தில் குருங்களூர் என்னுமிடத்திற்கருகே கடகடப்பை அக்கிரகாரத்தில் ரயில்வே கேட் அருகில் உள்ளது.\n\nSection::::இறைவன், இறைவி.\nஇக்கோயிலில் உள்ள இறைவன் ராஜராஜேசுவரர் ஆவார். இறைவி ஆனந்தவல்லி என்றழைக்கப்படுகிறார்.\n\nSection::::அமைப்பு.\nமிகவும் சிறிய கோயிலாக உள்ள இக்கோயிலில் , இறைவி. நுழைவாயிலை அடுத்து சிறிய மண்டபம் போன்ற அமைப்பு உள்ளது. மூலவர் சன்னதியின் வலப்புறம் நாகரும், விநாயகரும், இடப்புறம் வள்ளி தெய்வானையுடன் முருகனும் உள்ளனர். மூலவர் சன்னதிக்கு எதிரே நந்தியும், பலிபீடமும் உள்ளன. மூலவருக்கு இடது புறமாக இறைவியின் சன்னதி உள்ளது. இறைவியின் சன்னதிக்கு வலது புறம் தட்சிணாமூர்த்தியும், இடது புறம் தட்சிணாமூர்த்தியும் உள்ளனர். அருகே சூரியன் காணப்படுகிறார். லிங்கம் போன்ற அமைப்பில் பாணம் இருக்கும் இடத்தில் சூரியன் வித்தியாசமான நிலையில் காணப்படுகிறார்.\n\nSection::::கரந்தட்டாங்குடி சப்தஸ்தானம்.\nஇக்கோயில் கரந்தட்டாங்குடி சப்தஸ்தானத்தோடு தொடர்புடைய கோயில்களில் ஒன்றாகும். கரந்தட்டாங்குடி சப்தஸ்தானம் என்பதானது கரந்தட்டாங்குடி, வெண்ணாற்றாங்கரை தஞ்சபுரீசுவரர் கோயில், திட்டை வசிஷ்டேசுவரர் கோயில், கூடலூர் சொக்கநாதர் கோயில், கடகடப்பை ராஜராஜேசுவரர் கோயில், புன்னைநல்லூர் கைலாசநாதர் கோயில், பூமால்ராவுத்தர் தெருவிலுள்ள வைத்தியநாதேசுவரர் கோயில் ஆகிய கோயில்களை உள்ளடக்கியதாகும். கரந்தட்டாங்குடி வசிஷ்டேஸ்வரர் கோயிலில் கிளம்புகின்ற கண்ணாடிப் பல்லக்கு மிகவும் விமரிசையாக அலங்கரிக்கப்பட்டு பிற பல்லக்குகளுடன் அனைத்து சப்தஸ்தானங்களுக்கும் சென்றுவிட்டு இறுதியில் கரந்தட்டாங்குடியை வந்தடையும். பல ஆண்டுகளாக நடைபெற்றுவந்த கரந்தட்டாங்குடி சப்தஸ்தானம் சில ஆண்டுகளாக நடைபெறவில்லை.\n\nSection::::குடமுழுக்கு.\nஇக்கோயிலில் 2 செப்டம்பர் 1990 அன்று குடமுழுக்கு ஆனதற்கான கல்வெட்டு காணப்படுகிறது.\n"}
{"id": "324925", "url": "https://ta.wikipedia.org/wiki?curid=324925", "title": "இராமோல்", "text": "இராமோல்\n\nஇராமோல் \"(Ramol)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சியும் நகரமும் ஆகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி இராமோல் நகரத்தின் மக்கள்தொகை 27,539 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இராமோல் நகரத்தின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 71% நபர்கள் ஆண்கள் மற்றும் 57% நபர்கள் பெண்களாவர். இராமோல் நகரின் மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும்.\n"}
{"id": "324927", "url": "https://ta.wikipedia.org/wiki?curid=324927", "title": "மகார்பா", "text": "மகார்பா\n\nமகார்பா \"(Makarba)\" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு கணக்கெடுப்பில் உள்ள ஊர் ஆகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி மகார்பா நகரத்தின் மக்கள்தொகை 18,090 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். மகார்பா நகரத்தின் எழுத்தறிவு சதவீதம் 60% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 69% நபர்கள் ஆண்கள் மற்றும் 51% நபர்கள் பெண்களாவர். மகார்பா நகரின் மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும்.\n"}
{"id": "324929", "url": "https://ta.wikipedia.org/wiki?curid=324929", "title": "டாக்கா மாவட்டம்", "text": "டாக்கா மாவட்டம்\n\nடாக்கா மாவட்டம் (Dhaka District) (, தெற்காசியாவின் வங்காளதேச நாட்டின் தலைநகர் டாக்கா அமைந்ததும், வங்கதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டம் டாக்கா கோட்டத்தில் மத்திய வங்காள தேசத்தில் உள்ளது. வங்காள தேசத்தில் மக்கள் தொகை அடர்த்தி மிக்க மாவட்டம் ஆகும். இம்மாவட்டத்தின் நிர்வாகத் தலைமையிடம் டாக்கா நகரம் ஆகும். மெல்லிய பருத்தி நூலாலான மஸ்லின் துணிகளுக்கு டாக்கா பெயர் பெற்றது.\n\nSection::::மக்கள் தொகையியல்.\n1463 சதுர கிலோ மீட்டர் பரப்பு கொண்ட டாக்கா மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,20,43,977 ஆக உள்ளது. அதில் ஆண்கள் 65,55,792 ஆகவும், பெண்கள் 54,88,185 ஆகவும் உள்ளனர். பாலின விகிதம் 100 பெண்களுக்கு 119 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 8229 நபர்கள் வீதம் உள்ளனர். சராசரி எழுத்தறிவு 70.5% ஆக உள்ளது.\n\nSection::::மாவட்ட நிர்வாகம்.\nடாக்கா மாவட்டத்தின் ஊரகப் பகுதியில் ஐந்து துணை மாவட்டங்கள், நகரப் பகுதிகளில் நாற்பத்தி ஒன்று துணை மாவட்டங்கள், எண்பத்தி ஆறு ஊராட்சி ஒன்றியங்கள், 1999 கிராமங்கள் மற்றும் ஒரு மாநகராட்சி கொண்டது. 92 தொகுதிகளைக் கொண்ட டாக்கா மாநகராட்சி உள்ளாட்சித் துறையில் செயல்படுகிறது. \n\nSection::::நிலவியல்.\nடாக்கா மாவட்டம் வடக்கில் காஜிப்பூர் மாவட்டம் மற்றும் தங்கையில் மாவட்டமும், தெற்கில் முன்ஷிகஞ்ச் மாவட்டம் மற்றும் இராஜ்பாரி மாவட்டமும், கிழக்கில் நாராயணன்கஞ்ச் மாவட்டமும், மேற்கில் மணிகஞ்ச் மாவட்டமும் எல்லைகளாகக் கொண்டது.\n\nபத்மா ஆறு, தாலேஷ்வரி ஆறு, இச்சாமதி ஆறு, சீதாலட்சிய ஆறு, புரிகங்கா ஆறு மற்றும் பல சிறு ஆறுகள் டாக்கா மாவட்டத்தில் பாய்கிறது.\nடாக்கா மாவட்டத்தின் ஆண்டு சராசரி மழைப் பொழிவு 1931 மில்லி மீட்டராகும். குறைந்த பட்ச வெப்பம் 11.5° செல்சியசாகவும்; அதிக பட்ச வெப்ப நிலை 34.5° செல்சியசாகவும் உள்ளது.\n\nSection::::சமயம்.\nடாக்கா மாவட்டத்தில் 12,000 பள்ளிவாசல்களும், 3012 இந்துக் கோயில்களும், 530 கிறித்தவ தேவாலயங்களும், 174 பௌத்த விகாரங்களும் உள்ளது. \n\nSection::::பொருளாதாரம்.\nவங்காள தேசத்தின் பெரிய வணிக மையமாக டாக்கா விளங்குகிறது. பருத்தி துணி ஆலைகள், சணல் ஆலைகள் அதிகம் கொண்ட இம்மாவட்டம், பருத்தித் துணிகள் மற்றும் ஆயத்த ஆடைகளை வெளிநாடுகளுக்கு ஏற்றுமதி செய்கிறது.\n"}
{"id": "324934", "url": "https://ta.wikipedia.org/wiki?curid=324934", "title": "ஜான் வெய்ன்ரைட் எவான்சு", "text": "ஜான் வெய்ன்ரைட் எவான்சு\n\nஜான் வெய்ன்ரைட் எவான்சு (John Wainwright Evans) (மே 14, 1909- அக்தோபர் 31, 1999) ஒரு சூரிய வானியலாளர். இவர் நியூயார்க் நகரில் பிறந்தார். இவர் தன் வாழ்நாள் முழுவதும் ஒளியியலைப் பயன்படுத்திச் சூரிய ஆய்வில் ஈடுபட்டார். இப்பணி இவருக்கு பல விருதுகளை ஈட்டித் தந்தது. சாக்கிரமெந்தோ பீக் எனும் இடத்திலுள்ள எவான்சு சூரிய ஏந்து இவர் பெயரில் வழங்குகிறது. Evans died in a murder–suicide with his wife in 1999.\n\nSection::::கல்வி.\nஎவான்சு 1932 இல் சுவார்த்மோர் கல்லூரியில்கணிதவியலில் பட்டம் பெற்றார். இவர் பென்சில்வேனியா பல்கலைக்கழக வானியல் துறையில் சிலகாலம் பணியாற்றிய பிறகு, 1936 இல் ஆர்வார்டு பல்கலைக்கழகத்தில்முதுவல் பட்டம் பெற்றார். இவர்1938 இல் இவருக்கு ஆர்வார்டு பல்கலைக்கழகம் வானியலில் முனைவர் பட்டம் அளித்த்து.\n\nSection::::வாழ்க்கைப்பணி.\nஎவான்சு பின்னர் மின்னசோட்டா பல்கலைக்கழகத்திலும் மில்சு கல்லூரியிலும் ஓராண்டு காலம் பணிபுரிந்தார். கலிபோர்னியாவில் உள்ல ஓக்லாந்தில் கல்விகற்பிக்கும்போது சபோத் வான்காணகத்திலும் பணி செய்தார். அப்போது உதவிப் பேராசிரியராகவும் அமர்த்தப்பட்டார். அங்கு இவர் தனியாக, ஆனால் சற்ரே கால்ந்தாழ்த்தி இலியோத் வடிப்பியைக் கண்டறிந்தார். எவான்சு 1942 இல் உரோசெசுட்டர் பல்கலைக்கழகத்தின் ஒளியியல் நிறுவனத்துக்கு இடம்பெயர்ந்தார் அங்கு இவர் படைத் துறைக்கான பணியில் ஈடுபட்டு ஒளியியல் அமைப்புகளை உருவாக்கினார்.\n\nஇவர் 1946 இல் இருந்து 1952 வரை உயர்குத்துயர வான்காணக உதவிக் கண்காணிப்பாளராக கொலராடோ வில் பவுள்டரிலும் கிளைமேக்சிலும் இருந்துள்ளார். இவர் 1952 இல் ஐக்கிய அமெரிக்கவான்படையின் நியூமெக்சிகோ, சாக்கிரமெந்தோ பீக்கில் உள்ள புதிய மேல்காற்றுமண்டல வானாராய்ச்சி காணகத்தின் முதல் இயக்குநராக ஆனார். இவ்வமைப்பு 1976 இல் தேசிய அறிவியல் அறக்கட்டளை கட்டுபாட்டுக்கு வந்த்தும், தேசியச் சூரிய வான்காணகமாகப் பெயர் மாற்றப்பட்டுள்ளது. இந்த வான்காணக இயக்குநராக, வான்காணகம் இருந்த இட்த்துக்கும் அஞ்சலகத்துக்கும் சமுதாய மையத்துக்கும் சூரியக் கரும்புள்ளி, நியூமெக்சிகோ என்ற பெயரை இவர் தேர்வு செய்தார்.\n\nSection::::விருதுகள்.\nதேசிய சூரிய காணகத்தில் எவான்சு பணிபுரியும்போது, இவருக்குப் பின்வரும் விருதுகள் அளிக்கப்பட்டன.\n\nஎவான்சு தன் பணியில் இருந்து 1974 இல் ஓய்வு பெற்றார். ஓய்வுபெற்றதும் இவருக்கு ஜார்ஜ் எல்லேரி ஃஏல் பரிசு அமெரிக்க வானியல் கழகத்தின் சூரிய இயற்பியல் பிரிவால் 1982 இல் வழங்கப்பட்டது.மேலும் இவருக்கு 1987 இல் அமெரிக்க ஒளியியல் கழகத்தால் டேவிட் இரிச்சர்சன் பதக்கம் வழங்கப்பட்டது. இதுஇவரது பயன்முறை ஒளியியலில் சிறந்த பணியாற்றியதற்காக வழங்கப்பட்ட்து. இவரது பெயர் 1987 இல் எவான்சு சூரிய ஏந்து அமைப்புக்கு இடப்பட்டது.\n\nSection::::இறப்பு.\nஎவான்சு நியூமெக்சிகோவில் உள்ள சாந்தா ஃபே எனும் இடத்தில் 1999 அக்தோபர் 31 இல் தன் 89 அகவை மனைவி பெட்டி அவர்களுடன் இறந்தார். இது எதிர்ப்பாளரின் கொலையா அல்லது தற்கொலையா தெரியவில்லை.\n\nSection::::நூல்தொகை.\nஎவான்சு பல வானியல் நூல்களையும் ஆய்வுக் கட்டுரைகளையும் எழுதியுள்ளார்.\n\n"}
{"id": "324936", "url": "https://ta.wikipedia.org/wiki?curid=324936", "title": "நாக்குரு லாகுனா", "text": "நாக்குரு லாகுனா\n\nநாக்குரு லாகுனா \"(Nakuru Lacuna )\" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் இடைவிட்டுத் தோன்றுகின்ற பெரிய ஏரியாகும் . 65.81° வ மற்றும் 94° மே என்ற அடையாள ஆள்கூறுகளில் தோராயமாக 175 கிலோமீட்டர் நீளம் கொண்டதாக இந்த ஏரி காணப்படுகிறது. நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள கென்யாவின் நாக்குரு ஏரியின் நினைவாக டைட்டனின் இந்த ஏரிக்கு நாக்குரு லாகுனா என்று 2013 ஆம் ஆண்டு பெயரிடப்பட்டது . டைட்டனில் உள்ள ஆறாவது மிகப்பெரிய ஐதரோகார்பன் ஏரி இதுவாகும்.\n"}
{"id": "324939", "url": "https://ta.wikipedia.org/wiki?curid=324939", "title": "கொமில்லா மாவட்டம்", "text": "கொமில்லா மாவட்டம்\n\nகொமில்லா மாவட்டம் (Comilla district) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். வங்கதேசத்தின் தென்கிழக்கில் அமைந்த இம்மாவட்டம், டாக்கா நகரத்திலிருந்து நூறு கிலோ மீட்டர் தொலைவில் சிட்டகாங் கோட்டத்தில் உள்ளது. இதன் நிர்வாகத் தலைமையிடம் கொமில்லா நகரம் ஆகும்.\n\nSection::::புவியியல் மற்றும் தட்ப வெப்பம்.\nவங்காளதேசத்தின் தென்கிழக்கில் அமைந்த கொமில்லா மாவட்டம் 3,085 சதுர கிலோ மீட்டர் பரப்பளவு கொண்டது. இம்மாவட்டத்தின் வடக்கில் பிரம்மன்பாரியா மாவட்டம் மற்றும் நாராயணன்கஞ்ச் மாவட்டம், தெற்கில் நவகாளி மாவட்டம் மற்றும் பெனி மாவட்டம், மேற்கில் இந்தியாவின் திரிபுரா மாநிலம் மற்றும் சந்த்பூர் மாவட்டம் எல்லைகளாக அமைந்துள்ளது.\n\nஇம்மாவட்டத்தின் குறைபட்ச வெப்ப நிலை 34.3 பாகை செல்சியசும், அதிகபட்ச வெப்பநிலை 34.3 பாகை செல்சியசுமாக உள்ளது. ஆண்டு சராசரி மழைப் பொழி 2551 மில்லி மீட்டராக உள்ளது. இம்மாவட்டத்தில் மெக்னா ஆறு, கும்தி ஆறு மற்றும் தகாதியா ஆறுகள் பாய்கிறது.\n\nSection::::மாவட்ட நிர்வாகம்.\nகொமில்லா மாவட்டம் பதினேழு துணை மாவட்டங்களாகப் பிரிக்கப்பட்டுள்ளது. மேலும் இம்மாவட்டம் பதினெட்டு தொகுதிகள் கொண்ட ஒரு நகராட்சி மன்றமும், நூற்றி எண்பது ஊராட்சி ஒன்றியங்களையும், 3624 கிராமங்களையும் கொண்டுள்ளது. \n\nSection::::மக்கள் தொகையியல்.\n2011-ஆம் ஆண்டின் மக்கள் தொகை கணக்கெடுப்பின் படி, கொமில்லா மாவட்ட மக்கள் தொகை 53,87,288 ஆகும்.\n\nSection::::பொருளாதாரம்.\nகொமில்லா மாவட்டம் வேளாண்மைப் பொருளாதாரத்தை அடிப்படையாகக் கொண்டுள்ளது. கதர் துணிகள் நெய்வதைக் குடிசைத் தொழிலாக கொண்டுள்ளது. \n\n"}
{"id": "324941", "url": "https://ta.wikipedia.org/wiki?curid=324941", "title": "சோட்டோனெரா லாகசு", "text": "சோட்டோனெரா லாகசு\n\nசோட்டோனெரா லாகசு \"(Sotonera Lacus)\" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 76.75° வ மற்றும் 17.49° மே என்ற அடையாள ஆள்கூறுகளில் தோராயமாக 63 கிலோமீட்டர் நீளம் கொண்டதாக டைடனின் வடதுருவத்தின் மையத்தில் இந்த ஏரி காணப்படுகிறது. டைட்டனின் பெரிய ஏரிகள் யாவும் இதன் வடதுருவ மண்டலத்தில் காணப்படுகின்றன. \n\nநீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள எசுப்பானியாவின் சோட்டோனெரா ஏரியின் நினைவாக டைட்டனின் இந்த ஏரிக்கு சோட்டோனெரா லாகசு என்று 2007 ஆம் ஆண்டு பெயரிடப்பட்டது\n"}
{"id": "324942", "url": "https://ta.wikipedia.org/wiki?curid=324942", "title": "ஐந்தாம் கசபன்", "text": "ஐந்தாம் கசபன்\n\nஐந்தாம் கசபன், அனுராதபுரத்தைத் தலைநகராகக் கொண்டு இலங்கையை ஆட்சிபுரிந்த சிங்கள அரசர்களுள் ஒருவன். நான்காம் கசபனுக்குப் பின்னர் இவன் அரசனானான். மன்னன் உதயனின் அரசியாக இருந்து பின்னர் நான்காம் கசபனை மணந்து இரண்டாம் முறை அரசியான திசா மூலம் நான்காம் கசபனுக்குப் பிறந்தவனே ஐந்தாம் கசபன். கி.பி. 914 இல் அரசுகட்டிலேறிய இவன் கி.பி. 923 வரை ஆட்சிபுரிந்தான்.\n\nSection::::இயல்புகள்.\nஇவன் இறை பக்தியுள்ளவனும், புத்திக்கூர்மை உள்ளவனுமான அரசனாகக் கருதப்படுகிறான். திரிபிடகங்களை நன்கு கற்றவனும், சிறந்த கல்விமானுமான ஐந்தாம் கசபன், \"தாம்பிய அத்துவ கெட்டப்பாதய\" என்னும் நூலையும் எழுதியுள்ளான். இது தவிர வேறும் சில புத்த மதம் சார்ந்த நூல்களையும் இவன் எழுதியுள்ளதாகத் தெரிகிறது. இவன் ஒரு கவிஞனாகவும் விளங்கினான். பெரும் செல்வந்தனான இவனது ஆட்சிக் காலத்தில் மக்களுக்கு இன்னல்கள் ஏற்படாமல் பார்த்துக்கொண்டான். இந்த மன்னன் புத்த மதத்துக்கும் பெரும் தொண்டு ஆற்றியுள்ளான். மிரிசவெட்டி விகாரையில் அடிக்கடி புத்தமதச் சொற்பொழிவுகளுக்கு ஒழுங்கு செய்ததுடன், தகுதியில்லாத பிக்குகளை நீக்கியும் உள்ளான். \n\nSection::::போர்கள்.\nதமிழ்நாட்டில் சோழருக்கும், பாண்டியருக்கும் ஏற்பட்ட போரில், கசபனின் நண்பனான பாண்டிய மன்னனின் வேண்டுகோளுக்கு இணங்க அவனுக்கு ஆதரவாக ஐந்தாம் கசபன் படைகளை அனுப்பினான். இரண்டு படைகளையும் நடத்திச் சென்ற பாண்டியன், சோழரை வெற்றிகொள்ள முடியாத நிலையில், தனது எண்ணத்தைக் கைவிட்டுத் திரும்பிவிட்டான். சிங்களப் படைகளின் தளபதி தொற்று நோய் வாய்ப்பட்டு இறந்தான். சிங்களப் படையினர் பலரும் அதே நோயினால் உயிரிழந்தனர். இறந்த தளபதியின் இடத்துக்கு அவனுடைய மகனுக்குத் தளபதி பதவியை ஐந்தாம் கசபன் வழங்கினான்.\n\n"}
{"id": "324946", "url": "https://ta.wikipedia.org/wiki?curid=324946", "title": "நிகோலாய் சுதெபனோவிச் செர்னிக்", "text": "நிகோலாய் சுதெபனோவிச் செர்னிக்\n\nநிகோலாய் சுதெபனோவிச் செர்னிக் (Nikolay Stepanovich Chernykh) () (அக்தோபர் 6, 1931- மே 26, 2004) ஒரு சோவியத் ஒன்றிய வானியலாளரும் உருசிய வானியலாளரும் ஆவார்.\n\nஇவர் உசுமான் எனும் உருசிய நகரில் பிறந்தார் இது அன்றைய வொரோனேழ் ஒப்லாசுத்திலும் இன்றைய இலிபெத்சுக் ஒப்லாசுத்திலும் உள்லது. இவர் வானியலிலும் சூரியக் குடும்ப சிறு வான்பொருள்களின் இயக்கவியலிலும் சிறப்பாக தேர்ச்சி பெற்றுள்ளார், இவர் 1963 முதல் உக்கிரைனில் உள்ள கிரீமிய வானியற்பியல் காணகத்தில் பனிபுரிந்தார்.\n\nஇவர் இரண்டு பருவமுறை வால்வெள்ளிகளைக் கண்டுபிடித்தார். அவை 74பி/சுமிர்னோவா செர்னிக், 101பி/செர்னிக் என்பனவாகும்.இவர் ஏராளமான குறுங்கோள்களைக் கண்டுபிடிதுள்ளார். இவற்றில் குறிப்பாக 2867 சுட்டின்சும் திரோயான் குறுங்கோள் 2207 அந்தெனாரும் அடங்கும். இவர் தன் மனைவி இலியூத்மிளா செர்னிக்குடன் (Людмила Ивановна Черных) பணிபுரிந்துள்ளார். குறுங்கோள் 2325 செர்னிக் 1979 இல் செக் வானியலாலர் அந்தோனின் மிர்கோசு அவர்களால் கண்டுபிடிக்கப்பட்டு இவர்கள் பெயர் இடப்பட்டது.\n\nSection::::கண்டுபிடிக்கப்பட்ட குறுங்கோள்கள்.\n எல்.ஐ. செர்னிக் உடன்\n\n"}
{"id": "324948", "url": "https://ta.wikipedia.org/wiki?curid=324948", "title": "இலதோகா லாகசு", "text": "இலதோகா லாகசு\n\nஇலதோகா லாகசு \"(Ladoga Lacus)\" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 74.8° வ மற்றும் 26.1° மே என்ற அடையாள ஆள்கூறுகளில் தோராயமாக 110 கிலோமீட்டர் நீளம் கொண்டதாக டைடனின் வடதுருவத்தில் இந்த ஏரி காணப்படுகிறது.நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் 2004 ஆம் ஆண்டில் இந்த ஏரியைக் கண்டுபிடித்தது. பூமியில் உள்ள உருசியாவின் இலதோகா ஏரியின் நினைவாக டைட்டனின் இந்த ஏரிக்கு இலதோகா லாகசு என்று பெயரிடப்பட்டது .\n"}
{"id": "324952", "url": "https://ta.wikipedia.org/wiki?curid=324952", "title": "மேக்காய் லாகசு", "text": "மேக்காய் லாகசு\n\nமேக்காய் லாகசு \"(Mackay Lacus )\" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 78.32° வ மற்றும் 97.53° மே என்ற அடையாள ஆள்கூறுகளில் தோராயமாக 180 கிலோமீட்டர் நீளம் கொண்டதாக டைடனின் வடதுருவத்தில் இந்த ஏரி காணப்படுகிறது நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள மேற்கு ஆசுத்திரேலியாவின் மேக்காய் ஏரியின் நினைவாக டைட்டனின் இந்த ஏரிக்கு மேக்காய் லாகசு என்று பெயரிடப்பட்டது .\n"}
{"id": "324955", "url": "https://ta.wikipedia.org/wiki?curid=324955", "title": "நிக்கொலாய் பரபாசொவ்", "text": "நிக்கொலாய் பரபாசொவ்\n\nநிக்கொலாய் பாவ்லோவிச் பரபாசொவ் (\"Nikolay Pavlovich Barabashov\", மார்ச்சு 30, 1894, கார்க்கோவ், கார்க்கொவ் அரசு, உருசியப் பேரரசு - ஏப்பிரல் 29, 1971) ஒரு சோவியத் ஒன்றிய வானியலாளரும் உருசிய வானியலாளரும் ஆவார்.\n\nஇவர் உக்கிரைனில் உள்ள கார்க்கிவ் பல்கலைக்கழகத்தில் 1919 இல் பட்டம் பெற்றார்; கார்க்கிவ் வான்காணக இயக்குநராக 1930 இல் பணியாற்றினார்; இவர் 1934 இல் கார்க்கிவ் பல்கலைக்கழகப் பேராசிரியர் ஆனார், 1934; இவர் 1943 முதல் 1946 வரை கார்க்கிவ் பல்கலைக்கழக் காப்பாளர் (Rector) ஆக இருந்தார். இவர் 1948 இல் உக்கிரைனிய சோவியத் அறிவியல் கல்விக்கழகத்தில் உறுப்பினர் ஆனார்.\n\nஇவரும் 1961 இல் எடுக்கப்பட்ட நிலாவின் சேய்மைப்புற ஒளிப்படங்களின் ஆசிரியர் ஆவார். இது \"நிலாவின் மறுபக்க நிலப்படம்\" எனப்பட்டது. செவ்வாயில் உள்ள பரபாசொவ் குழிப்பள்ளம் 1973 இல் இவரது பெயர் இடப்பட்டுள்ளது. சோவியத் வானியலாளர் நிகோலாய் சுதெபனோவிச் செர்னிக்கால் கண்டுபிடிக்கப்பட்ட 2883பரபாசொவ் எனும் சிறுகோளுக்கு 1978 இல் இவரது பெயர் இடப்பட்டுள்ளது.\n\n\n"}
{"id": "324961", "url": "https://ta.wikipedia.org/wiki?curid=324961", "title": "அமிலக் காப்புறை", "text": "அமிலக் காப்புறை\n\nஅமிலக் காப்புறை \"( Acid mantle)\" என்பது மனித தோலின் மேற்புறத்தில் காணப்படும் மிகநுண்ணிய சற்று அமிலத்தன்மை கொண்ட மென்படலமாகும் . பாக்டீரியா , வைரசு மற்றும் தோலில் ஊடுருவிச் செல்லும் சாத்தியமுள்ள எல்லா நுண்ணுயிரிகளையும் இப்படலம் தடுத்து நிறுத்துகிறது. தோலில் காணப்படும் கொழுப்புச் சுரப்பிகள் இப்படலத்தைச் சுரக்கின்றன. தோலின் pH 4.5 மற்றும் 6.2 என்ற அளவில் சற்று அமிலத்தன்மையுடன் இருக்கும். இரத்தத்தின் pH 7.4 என்ற அளவில் காரத்தன்மையுடன் உள்ளது. தோலின் கார அமிலத் தன்மைக்கு ஏற்ப தகவமைத்துக் கொண்ட நோயுண்டாக்கும் பாக்டீரியாவால் உட்புறத் திசுக்களைச் சென்றடைய இயல்கிறது. பின்னர் அது குறைவான தகவமைப்புள்ள சூழலின் மீது எதிர்ப்பை காட்டத் தொடங்குகிறது. வெளிப்புற அமிலத்தன்மையும், உட்புற காரத்தன்மையும் நோயுண்டாக்கும் பாக்டீரியாக்களை எதிர்த்து உடலைப் பாதுகாக்கிறது. \n"}
{"id": "324963", "url": "https://ta.wikipedia.org/wiki?curid=324963", "title": "முகம்மது நபி நிகழ்த்திய அற்புதங்கள்", "text": "முகம்மது நபி நிகழ்த்திய அற்புதங்கள்\n\nமுகம்மது நபி (ஸல்) அவர்கள் நிகழ்த்திய அற்புதங்கள் \nஎன்பது இஸ்லாமிய நம்பிக்கையின்படி தனது வாழ்நாளில் முகம்மது நபியால் நிகழ்த்தப்பட்ட இயற்கைக்கு மீறிய நிகழ்வுகளாகும். இவற்றில் பெரும்பாலான அற்புதங்கள் குர்ஆனில் அல்லது ஹதீஸ்கள் மூலம் எடுத்து காட்டப்படுகின்றன.\n\nமுகம்மது நபியின் அற்புதங்கள், உணவை அதிகரிக்க வைத்தல், மறைந்திருக்கும் நீரை வெளிப்படுத்தல், மறைவானவை குறித்த அறிவு, தீர்க்கதரிசனங்கள், மருத்துவ சிகிச்சைமுறைகள், இயற்கை நிகழ்வுகள் மீதான ஆற்றல் எனப் பரந்த அளவில் அமைந்திருந்தன.\n\nவரலாற்றாசிரியர் டெனிஸ் கிரில் கூற்று படி, அல் குர்ஆன் மூலம் மட்டுமே தெளிவாக முகம்மது நபியின் அற்புதங்களை விவரிக்க முடியாது. எனினும், பல அற்புதங்கள் குர்ஆனில் கூறப்பட்டு பின் அதனுடைய மேலதிகத் தகவல்கள் ஹதீஸ்கள் மூலம் விவரிக்கப்பட்டுள்ளன.\nஹதீஸ்கள் முகம்மது நபியின் அற்புதங்கள் விளக்குவதில் இன்றியமையாததாக உள்ளது.\n\nபள்ளிவாசல் சென்று அங்கிருந்து விண்ணுலகம் சென்ற இரவுப் பயணம்)\n\n\n"}
{"id": "324968", "url": "https://ta.wikipedia.org/wiki?curid=324968", "title": "காக்ஸ் பஜார் மாவட்டம்", "text": "காக்ஸ் பஜார் மாவட்டம்\n\nகாக்ஸ் பஜார் மாவட்டம் (Cox's Bazar) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் உள்ளது. சிட்டகாங் நகரத்திலிருந்து 150 கிலோ மீட்டர் தொலைவில் தெற்கில் காக்ஸ் பஜார் மாவட்டம் உள்ளது. வங்காள தேசத்தின் தென்கிழக்கில் வங்காள விரிகுடாவின் வடக்கில் அமைந்த இம்மாவட்டத்தின் நிர்வாகத் தலைமையிடம் நகரம் காக்ஸ் பஜார் நகரம் ஆகும். காக்ஸ் பஜார் நகரத்தின் பரப்பளவு 6.85 சதுர கிலோ மீட்டராகும்.பிரித்தானிய இந்தியாவில் படைத் தலைவராக இருந்த \"கேப்டன் ஹிரம் காக்ஸ்\" (இறப்பு:1798) என்பவரின் பெயரால் இந்நகரத்திற்கு பெயர் காக்ஸ் பஜார் என பெயர் சூட்டப்பட்டது. இதற்கு முன்னர் காக்ஸ் பஜார் நகரத்தின் பெயர் \"பனோவா\" (மஞ்சள் பூ) என இருந்தது. காக்ஸ் பஜார் மீன் பிடி துறைமுகமாகும். உலகின் இயற்கையான நூற்றி இருபது கிலோ மீட்டர் நீளமுடைய கடற்கரை கொண்டதும், சுற்றுலாத் தலாமாகவும் காக்ஸ் பஜார் விளங்குகிறது. \n\nSection::::புவியியல்.\nகாக்ஸ் பஜார் மாவட்டம் 2491.86 சதுர கிலோ மீட்டர் பரப்பளவு கொண்டது. இதன் வடக்கில் சிட்டகாங் மாவட்டம், தெற்கிலும், மேற்கிலும் வங்காள விரிகுடா, கிழக்கில் பந்தர்பன் மாவட்டம் எல்லைகளாக உள்ளது. இம்மாவட்டத்தின் முக்கிய ஆறுகளாகவும், கால்வாய்களாகவும் மாதாமுகுரி ஆறு, பக்காளி ஆறு, ரேஜு கால் ஆறு, நப் கால் ஆறு, மகேஷ்காளி கால்வாய் மற்றும் குதுப்தியா கால்வாய்கள் உள்ளது. இம்மாவட்டம் 1984-இல் புதிதாக உருவாக்கப்பட்டது. \n\nSection::::மாவட்ட நிர்வாகம்.\nகாக்ஸ் பஜார் மாவட்டம் நிர்வாக வசதிக்காக எட்டு துணை மாவட்டங்களாகப் பிரிக்கப்பட்டுள்ளது. அவைகள்: சக்காரியா, காக்ஸ் பஜார் சதர், குடுப்தியா, மகேஷ்காளி, ராமு, தேக்னாப், உக்கியா, பெகுவா என்பனவாகும். மேலும் இம்மாவட்டம் 71 ஊராட்சி ஒன்றியங்களும், 989 கிராமங்களையும் கொண்டுள்ளது. \n\nSection::::மக்கள் தொகையியல்.\n2491.85 சதுர கிலோ மீட்டர் பரப்பு கொண்ட டாக்கா மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 22,89,990 ஆக உள்ளது. அதில் ஆண்கள் 11,69,604 ஆகவும், பெண்கள் 11,20,386 ஆகவும் உள்ளனர். பாலின விகிதம் 104 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 919 நபர்கள் வீதம் வாழ்கின்றனர். சராசரி எழுத்தறிவு 39.3% ஆக உள்ளது. 4,15,954 வீடுகளும் உள்ளது. \n\nSection::::தட்ப வெப்பம்.\nகாக்ஸ் பஜார் மாவட்டத்தின் குறைந்த வெப்பநிலை 16.1° செல்சியாகவும், அதிக வெப்பநிலை 32.8° செல்சியஸாகவும் உள்ளது. ஆண்டு சராசரி மழைப் பொழி 4285 மில்லி மீட்டராகும். \n\nSection::::பொருளாதாரம்.\nகாக்ஸ் பஜார் மாவட்டத்தின் முக்கிய வருவாய் சுற்றுலாத் துறை, வேளாண்மை மற்றும் மீன் பிடித்தல் மூலம் கிடைக்கிறது. \n\nSection::::போக்குவரத்து.\nகாக்ஸ் பஜார் உள்ளூர் வானூர்தி நிலையம் வெளிநாட்டு மற்றும் உள்நாட்டு சுற்றுலாப் பயணிகளின் போக்குவரத்திற்கு உதவுகிறது. நீர் வழி \nதடங்கள் மூலம் படகு போக்குவரத்து அதிக அளவில் உள்ளூர் மக்களால் பயன்படுத்தப்படுகிறது.\n\n\n"}
{"id": "324970", "url": "https://ta.wikipedia.org/wiki?curid=324970", "title": "குணால் காஞ்சாவாலா", "text": "குணால் காஞ்சாவாலா\n\nகுணால் காஞ்சாவாலா (பிறப்பு:14 ஏப்ரல் 1972), இந்தி மொழிப் பின்னணிப் பாடகர். இவர் கன்னடம், பெங்காலி, மராத்தி ஆகிய மொழிகளிலும் பாடியுள்ளார். இந்தியில் மர்டர் என்ற திரைப்படத்தில் \"பீஜே ஷாந்த் தேரே\" என்ற பாடலும், கன்னடத்தில் ஆகாஷ் என்ற திரைப்படத்தில் \"நீனே நீனே\" என்ற பாடலும் இவர் பாடியவற்றில் புகழ் பெற்றவை. இவர் ஜீ சினி விருது பெற்றுள்ளார்.\n"}
{"id": "324972", "url": "https://ta.wikipedia.org/wiki?curid=324972", "title": "பின்வழி குண்டேற்றுதல்", "text": "பின்வழி குண்டேற்றுதல்\n\nபின்வழி குண்டேற்றுதல் அல்லது குழலாசன குண்டேற்றம் என்பது தோட்டாப்பொதி அல்லது எறிகணையை, குழலின் பின்புறத்தில் இருக்கும் அறையினுள் புகுத்தப்படும் குண்டேற்ற முறை ஆகும். இவ்வகையில் குண்டேற்றப்படும் சுடுகலன்கள் பின்வழி-குண்டேற்ற துப்பாக்கி/பீரங்கி என்று அறியப்படும்.\n\nபெரும் அளவில் உற்பத்தியாகும் நவ்வென சுடுகலன்கள் பின்வழி-குண்டேற்றப்படுபவை தான் (வாய்வழியாக குண்டேற்றப்படும் மோர்ட்டர் மட்டும் விதிவிலக்கு).\n\nநீண்ட குழாய்க்குள் எறியத்தை,(அதிலும் மரையிடுதலால் ஏற்பட்ட சுருளையான பள்ளங்கள் இருக்கும் குழலுள்) திணிப்பதைவிட, துப்பாக்கி/பீரங்கியின் பின்புறத்தில் சீக்கிரமாக குண்டேற்றலாம். குறைவான மீள்குண்டேற்ற நேரம் தான் பின்வழி குண்டேற்றுதலின் சாதகம் ஆகும். \n\nSection::::வரலாறு.\n பர்கண்டியில் 14-ஆம் நூற்றாண்டில் தான் பின்வழி குண்டேற்றம் வந்தது, ஆனால் 19-ஆம் நூற்றாண்டில் தான் இது நன்கு மேம்படுத்தப்பட்டது. \n\nகொல்லர்களுக்கு சுடுகலனின் பின்பகுதியை அடைப்பது தான் மிகப்பெரும் சவாலாக இருந்தது. சிறு துப்பாக்கிகளில் இப்பிரச்சினை, வெடிப்பொதி பயன்பாட்டால் தீர்வு கிடைத்தது. எறிகனையை சுடும் பீரங்கிகளில் திருகடைப்பால் தீர்வு கிடைத்தது.\n\n"}
{"id": "324974", "url": "https://ta.wikipedia.org/wiki?curid=324974", "title": "சிட்டகாங் மாவட்டம்", "text": "சிட்டகாங் மாவட்டம்\n\nசிட்டகாங் மாவட்டம் (Chittagong District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் உள்ளது. வங்காளதேசத்தின் தென்கிழக்கில் அமைந்த இம்மாவட்டத்தின் நிர்வாகத் தலைமையிடம் சிட்டகாங் நகரம் ஒரு மாநகராட்சியும் ஆகும். இம்மாவட்டத்தின் பெரும் பகுதி வங்காள விரிகுடாவின் கிழக்கிலும், சிறு பகுதி மேற்கிலும் அமைந்துள்ளது.\n\nஇயற்கை துறைமுகமான சிட்டகாங் துறைமுகம், வங்காளதேசத்தின் இரண்டாவது பெரிய துறைமுகமாகும். \n\nSection::::மாவட்ட நிர்வாகம்.\nசிட்டகாங் மாவட்டம் பதினான்கு துணை மாவட்டங்களாகப் பிரிக்கப்பட்டுள்ளது. இம்மாவட்டம் இருபத்தி ஆறு காவல் நிலையங்களும், 1,267 கிராமங்களும் கொண்டுள்ளது.\n\nSection::::மக்கள் தொகையியல்.\n5282.92 சதுர கிலோ மீட்டர் பரப்பு கொண்ட சிட்டகாங் மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 76,16,352 ஆக உள்ளது. அதில் ஆண்கள் 38,38,854 ஆகவும், பெண்கள் 37,77,498 ஆகவும் உள்ளனர். பாலின விகிதம் 100 பெண்களுக்கு 102 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,442 நபர்கள் வீதம் வாழ்கின்றனர். சராசரி எழுத்தறிவு 58.9% ஆக உள்ளது. \nSection::::பொருளாதாரம்.\nவேளாண்மை, மீன் பிடித்தல், ஏற்றுமதி மற்றும் இறக்குமதி இம்மாவட்டத்தின் முக்கியப் பொருளாதாரம் ஆகும். \n\nSection::::சமயங்கள்.\nசிட்டகாங் மாவட்டத்தில் 13148 பள்ளிவாசல்களும், 1025 இந்துக் கோயில்களும், 535 பௌத்த விகாரங்களும் மற்றும் 192 கிறித்தவ தேவாலயங்களும் உள்ளது.\n\n"}
{"id": "324983", "url": "https://ta.wikipedia.org/wiki?curid=324983", "title": "ராஜசாகி மாவட்டம்", "text": "ராஜசாகி மாவட்டம்\n\nராஜசாகி மாவட்டம் (Rajshahi District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ராஜசாகி கோட்டத்தில் உள்ளது. இம்மாவட்டத்தின் நிர்வாகத் தலைமையிடம் நகரம் ராஜசாகி ஒரு பெருநகர மாநகராட்சியும் ஆகும்.\n\nSection::::மாவட்ட எல்லைகள்.\nராஜசாகி மாவட்டத்தின் வடக்கில் நவகோன் மாவட்டமும், கிழக்கில் நத்தோர் மாவட்டமும், தெற்கில் நவாப்கஞ்ச் மாவட்டம் மற்றும் பத்மா ஆறும், மேற்கில் இந்தியாவின் மேற்கு வங்காளமும் எல்லைகளாக அமைந்துள்ளது. \n\nSection::::ஆறுகள்.\nஇம்மாவட்டத்தில் 146 கிலோ மீட்டர் நீளத்திற்கு பத்மா ஆறு, மகாநந்தா ஆறு, போரல் ஆறு மற்றும் நரோத் ஆறுகள் பாய்கிறது. \n\nSection::::மாவட்ட நிர்வாகம்.\nராஜசாகி மாவட்டம் பதின்மூன்று துணை மாவட்டங்களைக் கொண்டது. அவைகள்: பகா, சார்காட், துர்காப்ப்பூர், கோதகரி, மோகன்பூர், பாபா, புதியா, தாகூர், போவ்லியா, மதிகர், ராஜ்பரா மற்றும் ஷா மக்தம் ஆகும். இம்மாவட்டத்தில் ஒரு பெருநகர மாநகராட்சியும், 14 நகராட்சிகளும், 71 ஊராட்சி ஒன்றியங்களும், 1727 கிராமங்களும் கொண்டுள்ளது.\n\nSection::::போக்குவரத்து.\n1270 கிலோ மீட்டர் நீளம் கொண்ட 96 தார்ச் சாலைகள், 546 கிலோ மீட்டர் நீளம் கொண்ட 108 சாதாரண சாலைகள் மற்றும் 63 கிலோ மீட்டர் நீளம் கொண்ட இருப்புப் பாதைகள் மாவட்டத்தின் மற்றும் நாட்டின் பிற நகரங்களுடன் இணைக்கிறது. \n\nSection::::பட்டு நகரம்.\nராஜசாகி பெருநகரத்தை பட்டு நகரம் என்று அழைக்கப்படுகிறது. வங்காளதேசத்தின் தேசிய பட்டு வாரியம் ராஜசாகி நகரத்தில் உள்ளது. ராஜசாகி மாவட்டம் மாம்பழங்களுக்கும், பட்டுச் சேலைகளுக்கும் புகழ் பெற்றது. \n\nSection::::மக்கள் தொகையியல்.\n2425.37 சதுர கிலோ மீட்டர் பரப்பு கொண்ட ராஜசாகி மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 25,95,197 ஆக உள்ளது. அதில் ஆண்கள் 13,09,890 ஆகவும், பெண்கள் 12,85,307 ஆகவும் உள்ளனர். பாலின விகிதம் 102 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1070 நபர்கள் வீதம் வாழ்கின்றனர். சராசரி எழுத்தறிவு 53.00% ஆக உள்ளது. இம்மாவட்டத்தின் அஞ்சல் சுட்டு எண் 6000 ஆகும். இம்மாவட்டம் ஆறு வங்காளதேச நாடாளுமன்றத் தொகுதிகளைக் கொண்டுள்ளது.\n\nSection::::வேளாண்மை.\nஇம்மாவட்டத்தில் மாம்பழம், நெல், சணல், கரும்பு, பருப்பு வகைகள், கோதுமை, புகையிலை, வெற்றிலை, நிலக்கடலை வேளாண்மை நன்கு நடைபெறுகிறது.\n"}
{"id": "324987", "url": "https://ta.wikipedia.org/wiki?curid=324987", "title": "அராலி வண்ணப்புரம் சிவன் கோவில்", "text": "அராலி வண்ணப்புரம் சிவன் கோவில்\n\nSection::::அமைவிடம்.\nஈழவள நாட்டின் உத்தர பாகத்திலே யாழ்ப்பாண நகரத்தின் மேற்றிசைக்கண் பண்தொட்டுப் பலவகைச் சிறப்புடனும் நீர்வளம், நிலவளம் மலிந்தும், செஞ்சலிகள் நிறையப் பெற்றதும், மூர்த்தி, தலம், தீர்த்தம் ஒருங்கே அமையப் பெற்றதுமாய் விளங்கும் அராலிக் கிராமத்தின் மத்தியிலே, வண்ணப்புரம் என்னும் இடத்தில் ஸ்ரீ விசாலாக்ஷி அம்பாள் சமேத விஸ்வநாதேஸ்வரர் தேவஸ்தானம் அமைந்திருக்கிறது. \n\nSection::::ஆலய அமைப்பு.\nஇத் தேவஸ்தானத்திலே விநாயகப்பெருமான், விஸ்வநாதேஸ்வரர், விசாலாக்ஷி அம்பாள், சதாசிவேஸ்வரர், கயவல்லி மகாவல்லி சமேத சுப்பிரமணியர், சனீஸ்வரர், தட்ஷணாமூர்த்தி, சந்தானகோபாலர், நவக்கிரகமூர்த்திகள், நந்தி பலி பீடம், வைரவர், சண்டேசுரர் முதலிய தெய்வாம்ச மூர்த்தங்கள் இற்றைக்குப் பல  ஆண்டுகளுக்கு முன் பிரதிஷ்டை செய்யப் பெற்று அன்பர்கள் அடியார்கள் யாவருக்கும் அருள்பாலித்துக் கொண்டிருக்கிறார்கள்.\n\nஐந்து பிரிவுகளை உள்ளடக்கிய அராலிக் கிராமத்தின் மத்தியிலே ஈசானம், தற்புருஷம், அகோரம், வாமதேவம், சத்தியோயாதம் என்னும் ஐந்து திருமுகங்களுடன் படைத்தல், காத்தல், அழித்தல், அருளல், மறைத்தல் என்னும் ஐந்தொழில்களையும் புரிந்துகொண்டு  ஸ்ரீ விசாலாக்ஷி அம்பாள் சமேத விஸ்வநாதேஸ்வரர் வீற்றிருக்கின்றார். பரிவார மூர்த்தங்கள் அவரைச் சுற்றிவர அவரவர்க்கு ஆகம ரீதியாக வகுக்கப்பட்ட இடங்களில் வீற்றிருக்கின்றனர்.அங்கே நித்திய \nநைமித்திய கருமங்கள் யாவும் காலத்துக்கு காலம் ஆகம முறைப்படி தவறாது நடைபெற்று வருகின்றன. ஆலயத்தின் தெற்கு திசையில் விசாலமான தீர்த்தக்கேணி அமைந்துள்ளது. பொதுவாக உலக மக்கள் யாவருக்கும், சிறப்பாக அராலி, வட்டுக்கோட்டை கிராம மக்களுக்கும் வழிபாடு செய்வதற்கேற்ற சிவஸ்தலம் இவ்வாலயம் என்றால் மிகையாகாது.\n\nSection::::ஆலயத்திற்கான  வேறு பெயர்கள்.\nஇத்தேவஸ்தானம் அக்காலத்தில் வண்ணாம் புலம் சிவன் கோவில், அராலி சிவன் கோவில், அராலி விசுவநாதசுவாமி கோவில், கொட்டைக்காட்டு சிவன் கோவில் என வழங்கி வந்தமையால் பழைய உறுதிச் சாதனங்களிலோ, கையெழுத்துப் பிரதிகளிலோ மேற்கூறிய ஏதாவதொரு பெயர் காணப்படலாம். தற்பொழுது அராலி வண்ணப்புரம் விசாலாக்ஷி அம்பாள் சமேத விஸ்வநாதேஸ்வரர் தேவஸ்தானம் என வழங்கப்பெற்று வருகின்றது.\n\nSection::::ஆலய வரலாறு.\nயாழ்ப்பாண வண்ணார்பண்ணை வைத்திலிங்கச் செட்டியாரும், பிரம்மஸ்ரீ நா. விஸ்வநாத சாஸ்திரிகளும் காசிக்குச் சென்று சிவலிங்கம் கொண்டு வந்து,யாழ்ப்பாணத்தில் வந்து  செட்டியார்  ,விரும்பிய லிங்கம் ஒன்றை சாஸ்திரிகளை  எடுக்கச் சொல்ல, அவர் சிறிதாக  இருந்த சிவலிங்கத்தை எடுத்தார். பின் இரு சிவலிங்கத்தையும் நிறுத்துப் பார்த்தபோது சிறிதாக  இருந்த சிவலிங்கமே பாரமாய் இருந்தது கண்டு பிடிக்கப்பட்டது. இதில் இருந்து செட்டியார் எடுத்த லிங்கம் செல்வத்தைக்கொடுப்பது என்றும், சாஸ்திரியார் எடுத்த லிங்கம் மோட்சத்தைக்குறிப்பது என்றும் கூறினாராம். இதற்குச்  சாட்சியாக வண்ணைவைத்தீஸ்வரன் கோவிலுக்கு தருமசாதனம் செய்யப்பட்ட நிலம் ஏராளமாக யாழ்ப்பாணத்தில் காணப்படுகின்றது. மோட்சத்தை கொடுக்கவல்ல லிங்கத்தை சாஸ்திரியார்  எடுத்து இங்கு கொண்டுவந்து பிரதிஷ்டை செய்தார். மற்றைய லிங்கம் வண்ணார்பண்ணையில் செட்டியாரவர்களால்   பிரதிஷ்டை செய்விக்கப்பெற்றது. இருவருக்கும் நெருங்கிய ஒற்றுமை உண்டு. வண்ணார்பண்ணைச் சிவனும், வண்ணபுரம் சிவனும் ஒரேகாலத்தில் பிரதிஷ்டை செய்யப் பெற்றன.\n\nஇத் தேவஸ்தானம் இன்றைக்குப் பல ஆண்டுகளுக்கு முன் அராலி மேற்கிலிருந்து காலஞ்சென்ற சந்திரசேகர ஐயர் இராமலிங்க ஐயர் என்பவர் அவ்வூர் பரமர் விநாயகரிடத்தில் 1713ஆம் ஆண்டு ஐப்பசி மாதம் 08 ஆம் திகதி அறுதி வாங்கிய ஓலை உறுதிப்படி அராலி தெற்கும் மேற்கும் இறையிலிருக்கும் வண்ணாம் புலம் என்னும் காணியிலும், குறித்த இராமலிங்க ஐயரின் சகோதரர்களாலும், அப்பரம்பரையினாலும் வாங்கி விடப்பட்ட காணியிலும், சிதம்பர உடையார் என்பவராலும் சந்ததியனராலும் வாங்கி விடப்பட்ட காணியிலும் குறித்த இராமலிங்க ஐயரின் பேரனாகிய நா. விஸ்வநாதசாஸ்திரியார் அவர்களால் 1796 ஆம் ஆண்டு சித்திரை மாதம் 5 ஆம் திகதி சங்குஸ்தாபனம் (அஸ்திவாரம்) செய்யப்பெற்று ஊர்ப் பொதுத் தருமமாகக் கோவில் கட்டுவித்துக் காசியிலிருந்து சிவலிங்கம் கொண்டு வந்து 1843 ஆம் ஆண்டு ஆனி மாதம் 24 ஆம் திகதி பிரதிஸ்டை செய்யப்பெற்று விசுவநாதசுவாமி கோவில் என்னும் பெயருடன் அக்காலத்தில் வழங்கி வந்தமை அறியக்கூடியதாக இருக்கின்றது. \n\nஇன்றைக்கு நூற்றைம்பது வருடங்களுக்கு முன் அதாவது கோவில் ஆரம்பகாலத்தில் விநாயகர் கோவில், விசுவநாத சுவாமி கோவில், விசாலாட்சி அம்பாள் கோவில், சுப்பிரமணியர் கோவில், வைரவர் கோவில் என்பனவும் பின்பு காலத்துக்கு காலம் இன்று வரையில் (பல வருடங்கள் முன் பின்னாக ) சதாசிவேஸ்வரன் கோவில், சனீஷ்வரன் கோவில், சண்டேசுவரர் கோவில், சந்தானகோபாலர் கோவில், தட்சணாமூர்த்தி கோவில், நவக்கிரக கோவில் முதலியனவும் கட்டப்பெற்று அந்தந்த மூர்த்திகள் பிரதிஸ்டை செய்யப் பெற்றிருக்கின்றன.\n\nஉற்சவ மூர்த்தங்களாக விநாயகர், கெளரியம்பாள் சமேத சந்திரசேகரர், அல்லியங்கோதா சமேத சோமாஸ்கந்தர், கயவல்லி மகவல்லி சமேத சுப்பிரமணியர், சிவகாமசவுந்தரியம்பாள் சமேத சிதம்பரேஸ்வரர், (ஸ்ரீ நடராஜப் பெருமான் ) சண்டேசுவரர் முதலிய தெய்வாம்ச மூர்த்தங்களும் பிரதிஸ்டை செய்யப்பெற்று  அவரவர்க்குரிய திருவிழா நாட்களில் வீதிவலம் வந்து அன்பர்களுக்கு அருள்பாலித்துக் கொண்டிருக்கிறார்கள்.\n\nதினசரி மூன்று காலப்பூசைகளும் வெள்ளிக்கிழமை தோறும் பஜனை வழிபாடுகளும், மாதாந்த விசேஷ தினங்களும், நவராத்திரி, திருவெம்பாவை, நடராஜர் அபிஷேக தினங்கள் ஆறும், ஆனி உத்தர தினத்தை தீர்த்தமாகக் கொண்டு முன்பு 9 நாட்கள் கொடியேற்றத்  திருவிழாக்களும் நடைபெற்று வருகின்றது.\n\nSection::::கோயிற் பராமரிப்பு.\nஆரம்ப காலந் தொடங்கி சிதம்பார உடையார், ஆறுமுக உடையார், விசுவநாதர், ஆறுமுகம், சு. இராமலிங்கம் என்பவர்களால் முறையே \nபரிபாலிக்கப்பெற்று வந்தது. 1974 ஆம் ஆண்டு  பிற்பகுதி தொடக்கம் \"ஆலய பரிபாலனசபை\" பொறுப்பேற்று இன்றுவரை பரிபாலித்து வருகின்றது.\n\nSection::::திருப்பணிகள்.\nகோவில்  திருப்பணிகள் காலத்துக்கு காலம் தேவைக்கேற்ப பொதுமக்களின் பொருள் கொண்டு நடைபெற்று வருகின்றது. 1964 இல் சகல கோவிற் திருத்தங்களும், 1978 இல் மணிக்கோபுரம் ஒன்றும், 1984, 1895 இல் சகல கோவிற் திருத்தங்களும் 1990 இல் நடராஜர் \nகோவிலும், 2008 ஆம் ஆண்டு அன்னதான மடமும், அண்மையில் 2015 ஆம் ஆண்டில் விசாலமான தேர்முட்டியும் குறிப்பிடத்தக்க பெருந்திருப்பணிகளாக நிறைவேறியிருக்கின்றன.\n\nSection::::தருமசாதனம்.\nஇத்தேவஸ்தானத்திற்கு எத்தனையோ அன்பர்கள் காணிகள், வளவுகள் தருமசாதனம் செய்திருக்கிறார்கள். திருப்பணிகளைத் தனித்தும் பொருள் சேகரித்தும் நிறைவேற்றியுள்ளனர்.\n\nSection::::கொடியேற்ற விழா.\nமுதன் முதல் ஆரம்பம் 1864 ஆம் ஆண்டு தொடங்கி நடைபெற்று, 1888-1898 நிறுத்தப்பட்டு, பின்பும் 1915 வரை நடைபெற்றது. பின்பும் சில காலம் நிறுத்தப்பட்டு இருந்தது. 1926 இல் நடைபெற்ற கும்பாபிஷேகத்தின் பின் இரண்டு, மூன்று வருடம் நடைபெற்று பின்பு நிறுத்தப்பட்டது. 1965 ஆம் ஆண்டு நடைபெற்ற கும்பாபிஷேகத்தின் 1966 தொடக்கம் திருவிழா ஆரம்பித்து நடைபெற்று வந்தது. 1984-1987 நிறுத்தப்பட்டு, 1988 தொடக்கம் தொடர்ச்சியாக திருவிழா நடைபெற்று வருகின்றது.\n\nSection::::நாவலர் தினம்.\n1856 ஆம் ஆண்டு நடைபெற்ற விக்னேஷ்வரப் பிரதிஷ்டையின் பொது கோவில் ஆதீனகர்த்தாவும் பிரதிஸ்டோற்சவ ஆசாரியருமாகிய ச. கங்காதரக்குருக்கள் (செல்லையாக்குருக்கள்) அவர்களால் நாவலர் பெருமான் (ஆறுமுக நாவலர்) அழைக்கப்பட்டு வந்து தரிசனம் செய்த நாவலர், விநாயகர், விசுவநாதசுவாமி, விசாலட்சி அம்பாள் மூவர் பேரிலும் மூன்று விருத்தப் பாமாலை சூட்டி வணங்கினார். \n\nSection::::பூசகர் விபரம்.\nகோவில் ஆரம்ப காலந்தொடக்கம் இன்றுவரையும் நா. விஸ்வநாதசாஸ்திரியார் மரபினர்களே வம்சாவழி முறையாகப் பூசையைச் செய்துகொண்டு வருகிறார்கள். அக்காலத்தில் 1878 இல், \nஎன்போர் பூசர்களாயிருந்தனர். இவர்கள் யாவரும் நா. விஸ்வநாத சாத்திரியார் மரபினரேயாகும். இவர்களும் இவர்கள் மரபினரிற் சிலரும் காலம் செல்லச் செல்ல பூசையைக் கைவிட வேண்டியவர்களாகிப் பிற இடங்களுக்குச் சென்றனர். சிலர் தற்போது வேறிடங்களில் இருக்கின்றனர்.\n\nதற்போது கோயிற் பூசை 12 மாதங்களும் க. கணேசக்குருக்கள், க. சுப்பிரமணியக்குருக்கள் மரபினரால் செய்யப்பெற்று வருகின்றது. கடந்த இரண்டு வருடங்களாக க. சுப்பிரமணியக்குருக்கள் அவர்களின் மகன் பிரம்மஸ்ரீ .சி. சிவகணேஷக்குருக்கள் அவர்களே இக்கோவிலில் பூசை செய்து வருகின்றார் என்பது குறிப்பிடத்தக்கது. \n\nSection::::கந்தபுராண மடம்.\nஇன்றைக்கு 200 வருடங்களுக்கு மேல் அமைக்கப்பெற்ற மடம் ஓன்று ஸ்ரீ விசாலாட்சி அம்பாள் வாசலுக்கு தென்பாகத்தில் உள்ள திருக்குளத்திற்கு அப்பால் அமைந்திருக்கின்றது. இம்மடம் கோவில் ஆரம்பத்திற்கு முன் அமைக்கப்பட்டது. அக்காலத்தில் இம்மாதத்தில் புராணபடனங்கள் படிப்பதும், இம்மடத்தில் தான், நா. விஸ்வநாதசாஸ்திரிகள் சிவபூசை செய்து புராணங்கள் படிப்பதும், புராணபடனங்கள் கேட்பதற்கு ஊர்மக்கள் \nவந்துபோவதென்பதும் வழக்கமாக இருந்தது. அவ்வாறு கேட்க வந்தவர்களில் சிதம்பர உடையாரும் ஒருவராவர். புராணபடனங் கேட்க வந்தவர்களுக்கு விஸ்வநாதசாஸ்திரியார் இவ்விடத்தில் ஓர் சிவாலயம் அமைக்க வேண்டுமெனக் கூறிய போது சிதம்பர உடையார் முன்வந்து நிலம் தருமசாதனம் செய்து அத்துடன் ஆக வேண்டிய உதவிகளும்  செய்தார். விஸ்வநாதசாஸ்திரியார் அப்போது தங்கள் நிலத்துடன் அவரின் நிலத்தையும் சேர்த்து அவ்விடத்தில் ஊர்பொதுத்தருமமாக கோவிலைக் கட்டுவித்து சிவப்பிரதிஷ்டை செய்தார். இம்மடம் தற்போது வைரவர் மடம் எனப் பெயர் வழங்கி வருகிறது. வருடாவருடம் ஆனி மாதத்தில் வைரவர் பொங்கல் திருநாள் இம்மடத்தில் விசேடமாக நடைபெற்று வருகின்றது.\n\nSection::::சிவஸ்ரீ நா. விஸ்வநாத சாஸ்திரிகள்.\nஇக்கோவிலை தாபித்தவரான விஸ்வநாத சாஸ்திரிகள், இவ் வண்ணப்புரத்தைப் பற்றி நூறு பாடல்கள் கொண்ட ஓர் அந்தாதி பாடியுள்ளார். இது அச்சில் வரவில்லை. வண்ணப்புரம் சிறப்புகள் யாவும் இதிலடங்கியிருக்கிறது. விசுவநாதசுவாமி பேரில் ஊஞ்சற் பாடல் 10 உம் இவராலே பாடப்பெற்றன.\n"}
{"id": "324988", "url": "https://ta.wikipedia.org/wiki?curid=324988", "title": "பிரோஜ்பூர் மாவட்டம்", "text": "பிரோஜ்பூர் மாவட்டம்\n\nபிரோஜ்பூர் மாவட்டம், (Pirojpur District) () தெற்காசியாவின் வங்காளதேச நாட்டின் தென்மேற்கில் அமைந்துள்ளது. வங்கதேசத்தின் அறுபத்தி நான்கு மாவடடங்களில் ஒன்றாகும். இம்மாவட்டம் பரிசால் கோட்டத்தில் உள்ளது. இம்மாவட்டத்தின் நிர்வாகத் தலைமையிடம் பிரோஜ்பூர் நகரம் ஆகும். இம்மாவட்டத்தின் மேற்கு எல்லையாக சுந்தரவனக்காடுகள் உள்ளது.\n\nSection::::மக்கள் தொகையியல்.\n1307.61 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,113,257 ஆக உள்ளது. அதில் ஆண்கள் 548,228 ஆகவும், பெண்கள் 565,029 ஆகவும் உள்ளனர். மக்கள் தொகையில் இசுலாமியரக்ள் 495,050 ஆகவும், இந்துக்கள் 85,393 ஆகவும், கிறித்தவர்கள் 19,757 ஆகவும், பௌத்தர்கள் 100,499 ஆகவும், பிறர் 9,449 ஆக உள்ளனர். வேளாண் தொழிலார்கள் 150,283 ஆகவும், தொழிற்சாலையில் பணிபுரியும் தொழிலாளர்கள 29,091 ஆகவும், சேவைத் துறையில் 113,676 பேரும் உள்ளனர்.\n\nSection::::மாவட்ட எல்லைகள்.\nபிரோஜ்பூர் மாவட்டத்தின் வடக்கில் கோபால்கஞ்ச் மாவட்டமும், தெற்கில் பர்குனா மாவட்டமும், கிழக்கில் ஜாலோகதி மற்றும் பர்குனா மாவட்டங்களும், மேற்கில் பேகெர்ஹத் மாவட்டமும், சுந்தரவனக் காடுகளும் எல்லைகளாகக் கொண்டுள்ளது.\n\nSection::::மாவட்ட நிர்வாகம்.\nபிரோஜ்பூர் மாவட்டம் ஏழு துணை மாவட்டங்களும், நான்கு நகராட்சி மன்றங்களும், 51 ஊராட்சி ஒன்றியங்களும், 648 கிராமங்களும் கொண்டது. \n\nSection::::ஆறுகள்.\nஇம்மாவட்டத்தில் தாமோதர் ஆறு, பலேஷ்வர் ஆறு, கோச்சா ஆறு, பொனா ஆறு, கொச்சகாளி ஆறு, காளிகங்கா ஆறு மற்றும் சாந்தா ஆறு பாய்கிறது. \n\nSection::::போக்குவரத்து.\nஇம்மாவட்டத்தின் ஹுலர் ஹத் எனுமிடத்தில் உள்ள காளிகங்கா ஆற்றின் படித்துறையிலிருந்து டாக்கா வரை பயணிக்க இயந்திரப் படகுகள் உள்ளது. மேலும் நாட்டின் பிற இடங்களுக்குப் பயணிக்க பேருந்துகள் உள்ளது.\n\nSection::::பொருளாதாரம்.\nஇம்மாவட்டம் வேளாண்மை மூலம் 50.82%, வேளாண்மை அல்லாத தொழில் மூலம் 5.75%, வணிகம் மூலம் 18.71%, போக்குவரத்து மற்றும் செய்தித் தொடர்பு மூலம் 2.16%, சேவைத்துறைகள் மூலம் 7.69%, கட்டுமானப் பணிகள் மூலம் 1.36%, சமயச் சேவைகள் மூலம் 1.61%, பிற வகைகளில் 11.05% வருவாய் ஈட்டுகிறது.\n\nSection::::வேளாண்மை.\nஇம்மாவட்டத்தில் நெல், சணல், கரும்பு, கோதுமை, வாழை, தென்னை, வெற்றிலை மற்றும் பாக்கு வேளாண்மை சிறப்பாக உள்ளது.\n"}
{"id": "324992", "url": "https://ta.wikipedia.org/wiki?curid=324992", "title": "டெட்ராநைட்ரேட்டோஅலுமினேட்டு", "text": "டெட்ராநைட்ரேட்டோஅலுமினேட்டு\n\nடெட்ராநைட்ரேட்டோஅலுமினேட்டு \"(Tetranitratoaluminate)\" என்பது [Al(NO)] என்ற மூலக்கூற்று வாய்ப்பாடு கொண்ட அலுமினியம் மற்றும் நைட்ரேட்டு தொகுதிகளின் எதிர்மின் அயனியாகும். இந்த அயனி உருவாக்கும் உப்புகள் டெட்ராநைட்ரேட்டோஅலுமினேட்டுகள் எனப்படுகின்றன . இலேசான தனிமத்தின் நைட்ரேட்டு அணைவுச் சேர்மமாக இருப்பது வழக்கத்துக்கு மாறான ஒன்றாகும்.\n\nSection::::தொடர்புடைய வேதிப்பொருட்கள்.\nஅலுமினியம் டெட்ராநைட்ரேட்டோபோரேட்டில் போரானை பதிலீடு செய்யும்போது அலுமினியம் மேலும் அதிகமான நைட்ரேட்டுகளை ஒருங்கிணைக்கிறது. இதன் விளைவாக பென்டா நைட்ரேட்டோஅலுமினேட்டு, எக்சா நைட்ரேட்டோஅலுமினேட்டு அயனிகள் உருவாகின்றன.\nநைட்ரேட்டுகளுக்குப் பதிலாக பெர்குளோரேட்டுகளைப் பதிலீடு செய்தால் டெட்ராபெர்குளோரேட்டோஅலுமினேட்டு அயனிகள் உருவாகின்றன. \n\nSection::::உருவாக்கம்.\nநீரேற்றம் பெற்ற அலுமினியம் நைட்ரேட்டு, டைநைட்ரசன் பென்டாக்சைடுடன் வினைபுரிந்து நைட்ரோனியம் உப்பை [NO2]+[Al(NO3)4]− உருவாக்குகிறது. \nஅலுமினியம் குளோரைடுடன் நேரயனியின் குளோரைடு உப்பைச் சேர்த்து அதனுடன் தூய திரவ டைநைட்ரசன் டெட்ராக்சைடு அல்லது நைட்ரோமெத்தேனில் கரைந்த டைநைட்ரசன் டெட்ராக்சைடு சேர்த்து சூடுபடுத்தி தயாரிக்கப்படுகிறது. திரவ நைட்ரசனின் வெப்பநிலையில் வினை தொடங்கி பின்னர் சூடாக்கப்படுகிறது. அடர் சிவப்பில் நைட்ரோசில் குளோரைடு உடன் விளைபொருளாக உருவாகிறது.கரைப்பானும் உடன்விளைபொருளும் ஆவியாக்கப்படுகின்றன. இதேமுறையில் டெட்ராமெத்திலமோனியம் உப்பையும் உருவாக்க முடியும் \n\nSection::::பண்புகள்.\nடெட்ராநைட்ரேட்டோஅலுமினேட்டு தொகுதியில் இரண்டு ஈரணு நைட்ரேட்ட்டு தொகுதிகள் உள்ளன. இவை அலுமினியத்தைச் சுற்றி ஒரு சதுரமாக இணைந்துள்ளன. இவற்றுடன் சதுரத்திலிருந்து மேலும் இரண்டு ஒற்றையணு நைட்ரேட்டுகள் ஒர் ஆக்சிசனுடன் மேலும் கீழுமாக செங்குத்தில் இணைந்துள்ளன . \nடெட்ராநைட்ரேட்டோஅலுமினேட்டு உப்புகள் முற்றிலுமாக நிலைப்புத்தன்மையுடன் இருப்பதில்லை. அவை அலும்னியம் ஆக்சி-நைட்ரேட்டுகளாகவும் நைட்ரேட்டுகளாகவும் சிதைவடைகின்றன ref name=\"Jones2007a\"/>. \nநைட்ரோனியம் டெட்ராநைட்ரேட்டோஅலுமினேட்டு பதங்கமாதலின் போது நீரற்ற அலுமினியம் நைட்ரேட்டு உருவாகிறது . \n\nநைட்ரோனியம் டெட்ராநைட்ரேட்டோஅலுமினேட்டு, நைட்ரிக் அமிலமும் டைநைட்ரசன் பென்டாக்சைடும் கலந்த கலைவியில் கரைந்து எக்சாநைட்ரேட்டோஅலுமினேட்டு அணைவுச் சேர்மம் உருவாகிறது. தண்ணீரில் இது நைட்ரேட்டு குழுக்களை ஆறு தண்ணீர் மூலக்கூறுகளால் இடப்பெயர்ச்சி செய்து எக்சா அக்குவா அணைவாக மாற்ரப்படுகிறது. \n\nSection::::உதாரணங்கள்.\nடெட்ராயீத்தைல் அமோனியம் டெட்ராநைட்ரேட்டோஅலுமினேட்டுடன் கூடிய நைட்ரோனியம் டெட்ராநைட்ரேட்டோஅலுமினேட்டு முதலில் கண்டறியப்பட்டது . \n1-ஈத்தைல்-4,5-டைமெத்தில்-டெட்ரசோனியம் டெட்ராநைட்ரேட்டோஅலுமினேட்டு என்பது ஓர் ஆக்சிசன் சம அயனித் திரவமாகும் . ஈரப்பதம் இல்லாத நிலையில் இந்த திரவ உப்பு நிலைப்புத்தன்மையுடன் காணப்படுகிறது. மெத்தில் நைட்ரேட்டில் இது கரைகிறது. -46° வெப்பநிலையில் இது கண்ணாடியாக இறுகுகிறது. 75° வெப்பநிலையில் மெல்ல சிதைவடைகிறது. 200° வெப்பநிலையில் ஆக்சிசன் இல்லாமலேயும் தீப்பற்றி எரிந்து அலுமினா, நைட்ரசன், தண்ணீர், கார்பனோராக்சைடுகளைத் தருகிறது. ஐதரசீனை விட சிறப்பாகச் செயல்படும் என்பதால் இராக்கெட் எரிபொருளாகவும் இதைப் பயன்படுத்துகிறார்கள் .\n\nருபீடியம் சீசியமும் கூட உப்புக்களை உருவாக்குகின்றன ref name=\"Jones2007c\"/>. \n\nடெட்ராமெத்தில் அமோனியம்டெட்ராநைட்ரேட்டோ அலுமினேட்டு a=12.195Å, b=9.639Å c=12.908Å, α=90° β=110.41° γ=90° அளவுகளில் ஒற்றைச்சரிவு படிகங்களாக உருவாகிறது. ஓர் அலகு கூடு வாய்ப்பாடிற்கு 349.14 வாய்ப்பாட்டு எடையும், நான்கு அலகு கூட்டிற்கு 1422Å3 வாய்ப்பாட்டு எடையும் கணக்கிடப்பட்ட அடர்த்தி 1.631கி/செ.மீ3 அளவும் கொண்டுள்ளது . \n"}
{"id": "324994", "url": "https://ta.wikipedia.org/wiki?curid=324994", "title": "கொய்டெர் லாகசு", "text": "கொய்டெர் லாகசு\n\nகொய்டெர் லாகசு \"(Koitere Lacus )\" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 79.4° வ மற்றும் 36.14° மே என்ற அடையாள ஆள்கூறுகளில் டைடனின் வடதுருவத்தில் டைட்டனின் பெரும்பாலான ஏரிகள் உள்ள இடத்தில் இந்த ஏரி காணப்படுகிறது நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள பின்லாந்து நாடிலுள்ள கொய்டெர் ஏரியின் நினைவாக டைட்டனின் இந்த ஏரிக்கு கொய்டெர் லாகசு என்று பெயரிடப்பட்டது .\n"}
{"id": "324997", "url": "https://ta.wikipedia.org/wiki?curid=324997", "title": "உள்ளாவூர் அகத்தீசுவரர் கோயில்", "text": "உள்ளாவூர் அகத்தீசுவரர் கோயில்\n\nஉள்ளாவூர் அகத்தீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் வாலாஜாபாத் வட்டத்தில் உள்ளாவூர் என்னுமிடத்தில் அமைந்துள்ளது. இவ்வூர் அகஸ்தீஸ்வரபுரம் என்று முன்னர் அழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவர் அகத்தீசுவரர் உள்ளார். இறைவி அகிலாண்டேசுவரி ஆவார். சரங்கொண்றை மரம் இக்கோயிலின் தல தரமாக உள்ளது. தீர்த்தமாக தாமரைக்குளம் உள்ளது.\n\nSection::::அமைப்பு.\nபாண்டியர்கள் பல கோயில்களைக் கட்டுவித்தும், புதுப்பித்தும் உள்ளனர். இக்கோயில் அவர்களால் கட்டப்பட்டதாகும். அவர்களது ஆட்சிக்காலத்தில் கட்டப்பட்டது என்பதை உணர்த்தும் வகையில் பல இடங்களில் மீன் சிற்பங்கள் காணப்படுகின்றன. கோயில் முகப்பில் சித்தி விநாயகர் காணப்படுகிறார். திருச்சுற்றில் சண்டிகேசுவரர் காணப்படுகிறார். மூலவர் கருவறைக்கு முன்பு இரு புறமும் துவார பாலகர்கள் உள்ளனர். வலது புறத்தில் முருகன் 12 கைகளுடன் காணப்படுகிறார். இடது புறத்தில் அம்மன் சன்னதி காணப்படுகிறது. மூலவருக்கு எதிரில் நந்தி உள்ளது. அருகே நவக்கிரக சன்னதி உள்ளது. அகத்தியருக்கு சிவன் காட்சி தந்த பெருமையுடைய தலமாகும். அவர் இறைவனை நேரில் காண்பதற்காக அமர்ந்த நிலையில் இங்கு தவம் செய்துள்ளார்.\n\nSection::::திருவிழாக்கள்.\nபிரதோஷம், பௌர்ணமி, சிவராத்திரி, பங்குனி உத்திர திருக்கல்யாணம் உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "324999", "url": "https://ta.wikipedia.org/wiki?curid=324999", "title": "முயூக்கெல் லாகசு", "text": "முயூக்கெல் லாகசு\n\nமுயூக்கெல் லாகசு \"(Müggel Lacus\") என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 84.44° வ மற்றும் 3203.5° மே என்ற அடையாள ஆள்கூறுகளில் டைடனின் உலகத்தில் இந்த ஏரி காணப்படுகிறது\nநீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து 170 கிலோமீட்டர் விட்டத்தில் இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள செருமனி நாட்டிலுள்ள பெர்லினின் முயூக்கெல்சீ ஏரியின் நினைவாக டைட்டனின் இந்த ஏரிக்கு முயூக்கெல் லாகசு பெயரிடப்பட்டது. 2013 ஆம் ஆண்டு திசம்பர் 3 இல் உலகளாவிய வானியல் ஒன்றியம் இப்பெயரை அங்கீகரித்தது\n"}
{"id": "325002", "url": "https://ta.wikipedia.org/wiki?curid=325002", "title": "கல்லுருண்டை (நெல்)", "text": "கல்லுருண்டை (நெல்)\n\nகல்லுருண்டை பாரம்பரிய நெல் வகையைச்சார்ந்த இது, தமிழகத்தின் நாகப்பட்டினம் மாவட்டப் பகுதிகளில் விளையக்கூடிய நெல் இரகமாகும். 126 சென்டிமீட்டர் உயரம் வரையில் வளரக்கூடிய இதன் நெற்பயிர், 120 நாட்களில் அறுவடைக்கு வரக்கூடியது. களிகலப்பு மண் வகைக்கு ஏற்ற, மற்றும் நன்கு வளரக்கூடிய இந்த கல்லுருண்டையின் நெற்பயிர், வறட்சி, பூச்சி மற்றும் உப்புத் தன்மையை எதிர்க்கும் ஆற்றல் கொண்ட நெல் இரகமாகும். கல்லுருண்டை நெல்லின் தானியமணி, கருப்பு நிற மங்கிய கோடுகளுடன் காணப்படும், மஞ்சள் நிறமுடைய நெல்லாகும். மேலும் இதன் நெல் மணி சற்று தடித்தும் (மோட்டா) வெளிறிய மஞ்சள் நிறமுடன் உள்ளது. \n\nSection::::பயன்கள்.\nஇந்த நெல்லின் அரிசியில் இட்லி, தோசையும், மற்றும் பிற உணவு வகைகளுக்கும் ஏற்றதாக உள்ளது. மேலும் இந்த நெற்பயிரிலிருந்து கிடைக்கக்கூடிய வைக்கோல், கூரை வேய்தலுக்குப் பயன்படுகின்றது.\n\nSection::::பருவகாலம்.\nகுறுகியகாலப் பயிரான கல்லுருண்டை, தாளடி, பிசாணம் எனப்படும் பின்சம்பா (பட்டம்) பருவகாலமான செப்டம்பர் 15 முதல், - பிப்ரவரி 14 முடிய உள்ள இடைப்பட்ட காலத்திலும், மற்றும் நவரை பட்டம் எனப்படும் டிசம்பர் 15 முதல், - மார்ச் 14 முடிய, இந்த இரகத்திற்கு ஏற்ற பருவங்களாகும்.\n\n\n"}
{"id": "325003", "url": "https://ta.wikipedia.org/wiki?curid=325003", "title": "சின்னவெண்மணி பீமேசுவரர் கோயில்", "text": "சின்னவெண்மணி பீமேசுவரர் கோயில்\n\nசின்னவெண்மணி பீமேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் மதுராந்தகம் வட்டத்தில் ஜமீன் எண்டத்தூர் அருகில் சின்னவெண்மணி என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவர் பீமேசுவரர் உள்ளார். இறைவி ஆனந்தவல்லி ஆவார். வில்வம் இக்கோயிலின் தல தரமாக உள்ளது. பஞ்ச பாண்டவர்களில் ஒருவரான பீமன் இக்கோயில் மூலவரை வணங்கியுள்ளார்.இங்குள்ள குபேர லிங்கத்தில் மாமுனிவர் முக்தியடைந்ததாகக் கூறுவர்.\n\nSection::::அமைப்பு.\nமூலவ்ர் கிழக்கு நோக்கிய நிலையில் உள்ளார்.அவர் மீது ஆறு மாதங்களுக்கு ஒரு முறை புரட்டாசி மாதத்தில் பௌர்ணமிக்கு முன் இரண்டு நாளும் பின் இரண்டு நாளும் காலையில் சூரிய ஒளி விழுகிறது. அவ்வாறே பங்குனி உத்திரத்திற்கு முன் இரண்டு நாளும் பின் இரண்டு நாளும் விழுகிறது. கோயிலின் இடது புறம் அம்மன் சன்னதி உள்ளது. அருகே குபேரலிங்கம் உள்ளது. இங்குள்ள நவக்கிரகங்கள் பிற கோயில்களிலிருந்து சற்றே வேறுபட்ட நிலையில், மேற்கு நோக்கிய நிலையில் சூரியன் அமைந்துள்ள வகையில், காணப்படுகிறது. அம்மனுக்கு வெளிச்சத்தைத் தருவதற்காக இவ்வாறு அமைக்கப்பட்டுள்ளதாகக் கூறுகின்றனர். குருவும் ராகுவும் தெற்கிலும், சூரியனும் புதனும் மேற்கிலும், சந்திரன் கிழக்கிலும், அங்காரகனும், கேதுவும் வடக்கிலும், சனீசுவரர் கிழக்கிலும் அமைந்துள்ளனர். இந்த சன்னதிகளின் கீழே ஆறு ஓடுவதாகக் கூறுகின்றனர். திருச்சுற்றில் விநாயகர், அய்யப்பன், வள்ளி தெய்வானையுடன் கூடிய சுப்பிரமணியர், கஜலட்சுமி ஆகீயோர் உள்ளனர்.அருகே சண்டிகேசுவரர் சன்னதி உள்ளது. நுழைவாயில் மண்டபத்திலும், அம்மன் சன்னதியிலும் நிலாவும், பாம்பும் காணப்படுகின்றன. அம்மனின் பார்வையில் கோயில் குளம் காணப்படுகிறது.\n\nSection::::அருகிலுள்ள கோயில்கள்.\nஇக்கோயிலின் நான்கு புறங்களிலும் கோயில்கள் அமைந்துள்ளன. வடக்கில் தர்மாபுரத்தில் குந்தியால் வணங்கப்பட்ட குந்தீசுவரர் கோயில், வட கிழக்கில் திருவாதூரில் தருமரால் வணங்கப்பட்ட தர்மேசுவரர் கோயில், தெற்கில் பெரிய வெண்மணியில் விஜயேவரர் கோயில், நாகமலையில் நகுலனால் வணங்கப்பட்ட நகுலேசுவரர் கோயில், தேவனூரில் சகாதேவனால் பூசிக்கப்பட்ட சகாதேவீசுவரர் கோயில்கள் உள்ளன.\n\nSection::::திருவிழாக்கள்.\nபிரதோஷம், பௌர்ணமி, கார்த்திகை, சிவராத்திரி, பங்குனி உத்திரம் உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325006", "url": "https://ta.wikipedia.org/wiki?curid=325006", "title": "மெத்தக்ரைலேட்டு", "text": "மெத்தக்ரைலேட்டு\n\nமெத்தக்ரைலேட்டு \"(Methacrylate)\" என்பது மெத்தக்ரைலிக் அமிலத்தின் வழிப்பொருட்கள் என்பதைக் குறிக்கிறது. இவ்வழிப்பொருட்கள் தாய் அமிலம் (CH2C(CH3)CO2H) சார்ந்த உப்புகள் (உதாரரணம்: CH2C(CH3)CO2−Na+) எசுத்தர்கள் (உதாரணம்: CH2C(CH3)CO2CH3) அல்லது மெத்தில் மெத்தக்ரைலேட்டு மற்றும் இவ்வினத்தைச் சேர்ந்த பலபடிகளை உள்ளடக்கியதாகும் . \n\nநெகிழிப்பலபடிகளில் மெத்தக்ரைலேட்டுகள் பொதுவான ஒற்றைப்படிகளாக கருதப்படுகின்றன. இவை அக்ரைலேட்டு பலபடிகளாக உருவாகின்றன. இவற்றில் உள்ள இரட்டைப் பிணைப்புகள் வினைத்திறம் மிக்கவை என்பதால் மெத்தக்ரைலெட்டுகள் எளிதாக பலபடிகளாக உருவாகின்றன. ஒற்றைப்படி பிசினாக மெத்தக்ரைலெட்டுகள் சிலவகை கண்ணாடி பழுதுபார்க்கும் கருவிகளில் பயன்படுகின்றன. மற்றும் எலும்பு மூட்டு அறுவை சிகிச்சையிலும் இது பயன்படுத்தப்படுகிறது. மெத்தக்ரைலேட்டு என்ற சொல் பொதுவாக அக்ரைலேட்டு மற்றும் மெத்தக்ரைலேட்டுகளைக் குறிப்பிட பயன்படுத்தப்படுகிறது. \n"}
{"id": "325008", "url": "https://ta.wikipedia.org/wiki?curid=325008", "title": "சின்னக் காஞ்சிபுரம் பிரம்மபுரீசுவரர் கோயில்", "text": "சின்னக் காஞ்சிபுரம் பிரம்மபுரீசுவரர் கோயில்\n\nசின்னக் காஞ்சிபுரம் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் சின்னக் காஞ்சிபுரம் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக பிரம்மபுரீசுவரர் உள்ளார். இறைவி ஆனந்தவல்லி ஆவார். பிரம்ம தீர்த்தம் கோயிலின் தீர்த்தமாகும்.பிரம்மா சிவனிடம் உயிர்களைப் படைக்கும் ஆற்றலைத் தனக்கு வழங்கும்படி வேண்டினார். அதற்காக ஒரு யாகத்தை நடத்தினார். கருத்து வேறுபாட்டின் காரணமாக பிரம்மாவின் மனைவியான சரசுவதி யாகத்தில் கலந்துகொள்ளவில்லை. ஆகையால் காயத்ரியையும், சாவித்ரியையும் படைத்து யாகத்தைத் தொடர்ந்தார். அதையறிந்த சரசுவதி ஒரு நதியாக மாறி யாகத்தினை நடத்தவிடாமல் தடுத்தார். இதிலிருந்து தப்பிக்க சிவனிடம் பிரம்மா உத்தியைக் கேட்க சிவன் ஒரு அணையைப் போல நதியின் குறுக்கே படுத்தார். சரசுவதி தவறை உணர்ந்தார். பிரம்மாவின் வேண்டுகோள் நிறைவேறியது. பிரம்மா வணங்கிய ஈசுவரராகையால் பிரம்மபுரீசுவரர் என மூலவர் அழைக்கப்படுகிறார்.\n\nSection::::அமைப்பு.\nமூலவர் கிழக்கு நோக்கிய நிலையில் உள்ளார். மூலவர் சன்னதியின் விமானம் கஜபிருஷ்ட அமைப்பில் உள்ளது. சிவன் சன்னதிக்கும் அம்மன் சன்னதிக்கும் இடையில் முருகன் சன்னதி உள்ளதால் சோமாஸ்கந்த அமைப்பிலுள்ள கோயிலாக இக்கோயிலைக் கூறுவர்.ஆனந்த தட்சிணாமூர்த்தி, சந்திரசேகர கணபதி, சுவாமிநாதர், துர்க்கை, ஆஞ்சநேயர் சன்னதிகள் இக்கோயிலில் உள்ளன. திருசசுற்றில் ஆதிசங்கரரின் திருப்பாதங்கள் காணப்படுகின்றன.\n\nSection::::திருவிழாக்கள்.\nநவராத்திரி, ஐப்பசி அன்னாபிசேகம், சிவராத்திரி உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325014", "url": "https://ta.wikipedia.org/wiki?curid=325014", "title": "நான்காம் கசபன்", "text": "நான்காம் கசபன்\n\nநான்காம் கசபன் (\"Kassapa IV of Anuradhapura\"), அனுராதபுரத்தில் இருந்து இலங்கையை ஆண்ட அரசர்களுள் ஒருவன். இவன் இரண்டாம் உதயனுக்குக்குப் பின் அரசுரிமை பெற்றான். இவன் இரண்டாம் உதயனின் தமையனும், முன்னாள் அரசனுமான இரண்டாம் சேனனின் மகன் ஆவான். கி.பி. 898 இல் அரியணை ஏறிய இவன் கி. பி. 914 வரை ஆட்சியில் இருந்தான். இவன் தனது சிறிய தகப்பன் இரண்டாம் உதயனின் அரசியான திசாவை மணந்துகொண்டு அவளை மீண்டும் தலைமை அரசியாக்கினான். இதனால் திசா இருமுறை முடிசூடிய அரசி என மகாவம்சத்தில் குறிப்பிடப்படுகிறாள். \n\nSection::::பணிகள்.\nஇவன், அனுராதபுரத்திலிருந்த மகா விகாரை, அபயகிரி விகாரை போன்றவற்றுக்கும், மகியங்கனை விகாரைக்கும் பல திருப்பணிகளைச் செய்துள்ளதுடன் நிலக்கொடைகளையும் அளித்துள்ளான். இவனுடைய காலத்தில், அரச குடும்பத்தினர் பலரும், அமைச்சர்களும் புத்த மத நிறுவனங்களுக்குத் திருப்பணிகளைச் செய்துள்ளனர். இவ்வாறு திருப்பணிகளைச் செய்தவர்களில் அமைச்சர் சோழராஜா, முதன்மை எழுத்தர் சேனன், படைத் தலைவன் இலங்க சேனன் ஆகியோரின் பெயர்கள் குறிப்பிடப்பட்டுள்ளன. குறிப்பாக இலங்க சேனன் புத்த மத நிறுவனங்களுக்குச் செய்த பணிகள் குறித்து மகாவம்சம் விதந்துரைக்கிறது.\n\nSection::::குழப்பம்.\nநான்காம் கசபன் காலத்தில் துணையரசனாக இருந்த கசபனின் (பின்னாளின் ஐந்தாம் கசபன் என்னும் பெயரில் அரசனானவன்) மகனும் ரோகணத்தின் ஆளுனராக இருந்தவனுமான மகிந்தன் அனுராதபுரத்தைக் கைப்பற்றுவதற்காகப் படையுடன் வந்து குழப்பம் விளைவித்ததாகத் தெரிகிறது. அவனது தந்தை கசபனை அனுப்பி மகிந்தனை அமைதிப்படுத்திய அரசன், அவனுக்குத் தன் மகளை மணமுடித்து வைத்து அவனை அடக்கினான்.\n\nSection::::இறப்பு.\nஏறத்தாழ 17 ஆண்டுகள் ஆட்சியில் இருந்த இம்மன்னன் 904 ஆம் ஆண்டு காலமான பின்னர் ஐந்தாம் கசபன் ஆட்சிக்கு வந்தான்.\n\n"}
{"id": "325022", "url": "https://ta.wikipedia.org/wiki?curid=325022", "title": "ஒன்பதாம் அக்கபோதி", "text": "ஒன்பதாம் அக்கபோதி\n\nஒன்பதாம் அக்கபோதி, அனுராதபுரத்தில் இருந்து இலங்கையை ஆண்ட மன்னர்களில் ஒருவன். மன்னன் மூன்றாம் தப்புலனின் மகனான இவன், தந்தை காலமான பின்னர் அரசனானான். கி. பி 831ல் அரியணை ஏறிய ஒன்பதாம் அக்கபோதி 833 வரை ஆட்சியில் இருந்தான். \n\nSection::::வாரிசுப் போட்டி.\nமூன்றாம் தப்புலன் ஆட்சியில் இருந்தபோது ஆட்சி உரிமையைத் தன்னுடைய மகனுக்குக் கொடுப்பதற்காக, தமையனின் மகனான மகிந்தனை ஆளுனன் ஆக்கவில்லை. இதனால் மனமுடைந்த மகிந்தன் தன்னுடைய சகோதரர்களுடன் இந்தியாவுக்குச் சென்று விட்டான். அரசன் இறந்ததைக் கேள்வியுற்றதும் மகிந்தனும் அவனது சகோதரர்களும் படை திரட்டிக்கொண்டு இலங்கையுட் புகுந்தனர். இதை அறிந்த ஒன்பதாம் அக்கபோதி ஒரு பெரிய படையை அனுப்பி அவர்களைத் தோற்கடித்ததுடன் மகிந்தனதும் அவனது சகோதரர்களதும் தலைகளை வெட்டுவித்தான். \n\nSection::::பணிகள்.\nநாட்டில் இருந்த மூன்று புத்த பீடங்களினதும் குறைகளை அறிந்து அவற்றை நீக்கி வைப்பதில் அக்கபோதி அக்கறை காட்டினான். இவற்றின் மூலம் நாட்டில் குற்றங்கள் பெருகாமல் தடுக்க முடியும் என்பது அவனது கருத்தாக இருந்தது. அக்காலத்தில் சிறிய விகாரைகளில் இருந்த புத்த பிக்குகள் காலைக் கஞ்சிக்காகப் பெரிய விகாரைகளுக்குச் செல்லவேண்டி இருந்தது. இதையறிந்த அக்கபோதி, சிறிய விகாரைகளுக்கு வருமானம் தரக்கூடிய ஊர்களைக் கொடையாக அளித்து, பிக்குகள் தத்தமது விகாரைகளிலேயே உணவு பெற ஒழுங்கு செய்தான். இம்மன்னன் பறையறைவித்து எல்லாப் பிச்சைக்காரரையும் ஓரிடத்துக்கு வருமாறு செய்து அவர்களுக்குத் தேவையான உதவிகளைச் செய்ததாகவும் மகாவம்சம் கூறுகிறது.\n\nSection::::இறப்பு.\nஇவன் நீண்டகாலம் ஆட்சியில் இருக்கவில்லை. மூன்று ஆண்டுகளுக்கும் குறைவாகவே ஆட்சியில் இருந்த பின்னர் இவன் காலமானான். இவனுக்குப் பின்னர் இவனது தம்பி முதலாம் சேனன் ஆட்சியில் அமர்ந்தான்.\n\n"}
{"id": "325028", "url": "https://ta.wikipedia.org/wiki?curid=325028", "title": "யோகான் இரிட்டர் வான் அப்போல்சர்", "text": "யோகான் இரிட்டர் வான் அப்போல்சர்\n\nயோகான் இரிட்டர் வான் அப்போல்சர் (Johann Ritter von Oppolzer) (4 ஆகத்து 1808 - 16 ஏப்பிரல் 1871) ஓர் ஆத்திரிய மருத்துவர். இவர் ஆத்திரியப் பேரரசின் புகீமியாவைச் சார்ந்த செசுக்கியே புதேயோவைசு மாவட்டத்தில் உள்ள நோவே கிரேடியில் பிறந்தார். இவர் வானியலாளர் தியோடோர் வான் அப்போல்சரின் (1841–1886) தந்தையார் ஆவார்.\n\nஇவர் 1835 இல் பிரேகு பல்கலைக்கழகத்தில் மருத்துவ முனைவர் பட்டம் பெற்றார். பிறகு 1841 முதல் பிரேகு பல்கலைக்கழகத்தில் இலிப்சிகிலும் 1848 முதல் இலிப்சிகிலும் 1850 முதல் வியன்னாவிலும் பேராசிரியராகப் பணிபுரிந்தார். அங்கு இவர் 1869/61 இல் கல்விக் காப்பாளராகவும் பணிபுரிந்தார். இவர் 1863 இல் சுவீடன் அரசு அறிவியல் கல்விக்கழகத்தின் உறுப்பினராகத் தேர்வு செய்யப்பட்டார்.\nஅப்போல்சர் மருதுவம் மேற்கொள்ளும் முன் முழுமையான நோய்நாடலை விரும்பினார். இவர் மூக்கியல் வல்லுநர் ஆடம் பொலிட்சரின் மீது சீரிய தக்கம் செலுத்தியுள்ளார்.\n\n\n"}
{"id": "325032", "url": "https://ta.wikipedia.org/wiki?curid=325032", "title": "போலா மாவட்டம்", "text": "போலா மாவட்டம்\n\nபோலா மாவட்டம் (Bhola District) (ப் தெற்காசியாவின் தென்மத்திய வங்காளதே நாட்டில் அமைந்த அறுபத்தி நான்கு மாவட்டங்களில் ஒன்றாகும். பரிசால் வருவாய்க் கோட்டத்தில் 3403.48 சதுர கிலோ மீட்டர் பரப்பளவு கொண்ட போலா மாவட்டத்தில் போலா தீவு எனும் பெரிய தீவுப் பகுதியும் உள்ளடக்கியது. இம்மாவட்டத்தின் நிர்வாகத் தலைமையிடம் போலா நகரம் ஆகும்.\n\nSection::::எல்லைகள்.\nபோலா மாவட்டத்தின் வடக்கில் லெட்சுமிபூர் மாவட்டம் மற்றும் பரிசால் மாவட்டமும், தெற்கில் வங்காள விரிகுடாவும், கிழக்கில் லெட்சுமிபூர் மாவட்டம், நவகாளி மாவட்டம் மற்றும் மெக்னா ஆறும், மேற்கில் பதுவாகாளி மாவட்டம் மற்றும் தேதுலியா மாவட்டங்களும் எல்லைகளாகக் கொண்டது. இம்மாவட்டத்தின் கச்சியா எனுமிடத்தில் கிடைக்கும் இயற்கை எரிவாயுவைக் கொண்டு மின்சாரம் உற்பத்தி செய்யப்படுகிறது.\n\nSection::::நிலவியல்.\nஇம்மாவட்டத்தின் தீவுக்கூட்டங்களின் பெயர்கள்: போலா தீவு, மன்புரா தீவு, தல் சார் தீவு மற்றும் குக்ரி முக்ரி தீவுகள் ஆகும்.\n\nSection::::மாவட்ட நிர்வாகம்.\nபோலா மாவட்டம் ஏழு துணை மாவட்டங்களாக பிரிக்கப்பட்டுள்ளது. அவைகள்: போலா சதர், புர்கானுத்தீன், தாஜுமுத்தீன், லால்மோகன், சார் பஸ்சான் மற்றும் மன்புரா ஆகும். மேலும் 68 ஊராட்சி ஒன்றியங்களும், 438 கிராமங்களும் கொண்டள்ளது.\n\nஇம்மாவட்டம் வங்காளதேசத்திற்கு நாடாளுமன்றத்திற்கு நான்கு உறுப்பினர்களைத் தேர்ந்தெடுக்கிறது.\n\nSection::::மக்கள் தொகையியல்.\n3403.48 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் தற்காலிக மக்கள் தொகை கணக்கெடுப்பின் படி மக்கள் தொகை 17,76,795bஆக உள்ளது. அதில் ஆண்கள் 8,84,069 ஆகவும், பெண்கள் 8,92,726 ஆகவும் உள்ளனர். பாலின விகிதம் 99 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 522 நபர்கள் வீதம் வாழ்கின்றனர். சராசரி எழுத்தறிவு 43.2% ஆக உள்ளது.\n\nSection::::கல்வி.\nபோலா மாவட்டத்தில் மூன்று அரசுக் கல்லூரிகள் உள்ளது. \nமேலும் போலா அரசு உயர்நிலைப் பள்ளி, போலா அரசு மகளிர் உயர்நிலைப் பள்ளி, தாளிகௌர் நகர் உயர்நிலைப் பள்ளி, கரீம் கஞ்ச் உயர்நிலைப் பள்ளி, புர்கானுத்தீன் அப்து ஜப்பார் கல்லூரி, புர்கானுத்தீன் மகளிர் கல்லூரி, புர்கானுத்தீன் கமில் மதராசா கல்லூரி, தௌத்கான் அபு அப்துல்லா பட்டப் படிப்பு கல்லூரி, போலா தொழில்நுட்ப கல்லூரிகள் உள்ளது.\n\nSection::::பிற தகவல்கள்.\nபோலா மாவட்டத்தில் மெக்னா ஆறு, தெதுலியா ஆறு இல்ஷா ஆறு, பொலியா ஆறு, ஷாபஜ்பூர் கால்வாய்கள் ஓடுகிறது.\n\nஇம்மாவட்டத்தில் நெல், சணல், உருளைக்கிழங்கு, வெங்காயம், வெள்ளைப்பூண்டு, மிளகாய், நிலக்கடலை, கடுகு, வாழை, வெற்றிலை, பாக்கு முக்கியப் பயிர்கள் ஆகும். \n\nபோலா தீவு சிறந்த சுற்றுலா தலமாக உள்ளது.\n"}
{"id": "325033", "url": "https://ta.wikipedia.org/wiki?curid=325033", "title": "விழுபளை ஸ்ரீ மீனாட்சி அம்பாள் ஆலயம்", "text": "விழுபளை ஸ்ரீ மீனாட்சி அம்பாள் ஆலயம்\n\nSection::::\"விழுபளையும் அதன் பின்னணியும்\".\nவில்லு -குளத்தை அடிப்படையாகக் கொண்ட விவசாய சமூகமாக அக்கால மக்கள் வாழ்க்கை காணப்பட்டது.விழுபளை என்பதில் பெரிய விழுவளையை நோக்கும் போது அங்கு குளமும் அதனைச் சுற்றி பாரிய வயல் வெளியும் அதனை ஊடறுத்து -பெரிய நீர் பாயும் வாய்க்காலும் அமைந்துள்ளது.இந்த வாய்க்கால் விடத்தற்பளை,கரம்பகம் ,ஒட்டுவளி,வயல் வெளிகள் ஊடாக பெரிய விழுவளையை ஊடறுத்து பின்பு வளைந்து இராமியன் மயானத்துக்கு அருகாக வளைந்து வில்லு அமைப்பை போன்று உள்ளது.இது நாகர்கோவில் அருகில் உள்ள மருதங்கேணி உப்பாற்றில் சங்கமமாகின்றது.வில்-குளம் ,வளை என்பது வாய்க்கால் என்று காலப்போக்கில் \"விழுவளை \" \"சிறுவளை \"என்றும் இரு பிரிவுகளாகியது.இதில் சிறு விழுவளையிலே கண்ணகை அம்மன் ஆலயம் உள்ளது.\n\nSection::::\"விழுபளையும் கண்ணகி அம்பாளும்\".\nஎழுதுமட்டுவாழ் சந்தியில் இருந்து நாகர்கோவில் வீதியூடாக 3 கி.மீ சென்றால் விழுபளைச் சந்தியில் v.c கிணறு உள்ளது.இங்கு இருந்து உலாந்தா தெருவினுடாக மேற்கே சென்று பின்பு தெற்குப்புறமாக 200மீற்றர் தூரத்தில் அம்பாள் ஆலயம் அமைந்துள்ளது.அங்கு தான் கண்ணகிக்கு ஒரு கோவில் அமைத்துள்ளனர். \n\nஜயவருடம் 2014.07.04 ஆந் திகதி வெள்ளிக்கிழமை அம்பாளின் மஹா கும்பாபிஷேகப் விழா சுட்டிபுரம் தேவஸ்தான பிரதமகுரு குமாரசுவாமிக் குருக்கள் அவர்களும் எமது ஆலய குருவான சிவஸ்ரீ  தில்லையம்பலக்குருக்கள் அவர்களாலும் ஏனைய குருமார்களும் இணைந்து அடியவர்களின் பெருமுயற்சியால் மஹா கும்பாபிஷேகப் பெருவிழா நடைபெறுள்ளது.அதன் தொடர்ச்சியாக 45 நாட்கள் மண்டலாபிஷேகம் நடைபெற்று இறுதிநாள் சங்காபிஷேக நிகழ்வு (17.08.2014 ஞாயிற்றுக்கிழமை) அன்று நடைபெற்றது.\n\nSection::::\"ஆலய அமைவிடச் சூழல்\".\nஆலய அமைவிடம் காடும்-காடு சார்ந்த பகுதியாகவும் அமையப்பெற்று முல்லை நிலப்பண்புகள் மிகுந்த பகுதியாக உள்ள போதும் ஆலயத்தின் வாசல் பகுதியில் குஞ்சு விழுவளை வயல்வெளி உள்ளது.இது மருத நிலத்திற்குரிய பண்பாகும்.இதிலிருந்து ஆலய அமைவிடத்தில் முல்லை நிலப்பண்பும்,மருத நிலப் பண்பும் ஒருங்கே அமைந்துள்ளமை குறிப்பிடத்தக்கதாகும்.ஆலய அமைவிடத்தின் நிலப்பகுதி மணற்பாங்கானதாகும்.இங்குள்ள உள்வீதிக்கும்-வெளி விதிக்கும் இடையே சோலைக் காடுகள் காணப்படுகின்றன.இக் காட்டினுள் நீண்ட நெடுமரங்களும்,செடி -கொடிகளும் நிறைவாகக் காணப்படுகின்றது .அப்புதர்களிடையே காட்டு மிருகங்கள்,பாம்புகள்,விச ஜந்துகளும் காணப்பட்டன.தற்போது பெரு விருட்சங்களை விட்டு சிறு செடிகொடிகளையும்,புதர்களையும் ஆலய தொண்டர்களால் துப்பரவு செய்யப்பட்டுள்ளமை குறிப்பிடத்தக்கதாகும்.அத்துடன் தற்போது ஆலய பரிபாலனசபையினரால் உள்வீதியைச்   சுற்றி சுமார் 10 அடி உயரமான சுவர்களையும் தெற்கு பக்கத்திலும்,வடக்கு பக்கத்திலும் இரும்பு கதவுகளையும்  அமைத்துள்ளனர்.\n\nSection::::\"விழுபளை ஸ்ரீ மீனாட்சி அம்பாள் ஆலய வரலாறு\".\nசைவமும் தமிழும் தழைத்தோங்கும் ஈழவளநாடு தஷிண கைலாயம் என்றும் இந்து மகா சமுத்திரத்தின் முத்து என்றும் இரத்தின துவீபம் எனவும் சிறப்பித்துக் கூறப்படுகின்றது .இத்தகைய பிரசித்தி வாய்ந்த ஈழமணித் திருநாட்டில் வரலாற்றுக்கு முற்பட்ட காலத்திலிருந்தே இந்து சமயம் வேரூன்றி வளர்ந்து வருகின்றது .இதனாலேயே ஈழத்தை \"சிவபூமி\" எனத் திருமூலர் போற்றிக் கூறியுள்ளமையைக் காணலாம்.\nஇந்தியாவிலே சேர நாட்டரசனான சேரன் செங்குட்டுவன் இமய மலையிலிருந்து கருங்கல் எடுத்து வந்து கண்ணகிக்கு சிலை செய்து வழிபாடு ஆரம்பிக்கப்பட்டதை ஐம்பெரும் காப்பியங்களில் ஒன்றான சிலப்பதிகாரம் செப்புகின்றது.சேரன் செங்குட்டுவன் கண்ணகிக்கு சிலை அமைத்து எடுத்த விழாவில்\"கடல் சூழ் இலங்கைக் கயபாகு வேந்தனும் கலந்துகொண்டான் \"என்றும் அவன் இலங்கைக்கு மீண்டபொழுது கண்ணகி சிலையையும் கொண்டுவந்து இலங்கையிலே அனுராதபுரத்திலே வைத்து வழிபட்டதாக சான்றுகள் பகிர்கின்றன.இதனைத் தொடர்ந்தே இலங்கையின் வடக்கு கிழக்கு பகுதியெங்கும் கண்ணகி வழிபாடு ஆதி பராசக்திக்கு நிகராக பத்தினித் தெய்வமாக வழிபாடியற்றப்பட்டு வருகின்றது.\nதெய்வீகத்தன்மையும் திருவருட்சிறப்பும் கொண்ட திருத்தலங்களில் உறைந்துள்ள தெய்வங்களின் அருள் நிறைந்த அற்புதங்கள் நம் நாட்டு ஆலயச் சிறப்புக்கும் பக்தி மேம்பாட்டிற்கும் உறுதுணையாகின்றது.\nஇந்தயாழ்ப்பாண மாவட்டத்தில் தென்மராட்சி பிரதேசத்தின் கிழக்கு திசையிலே எழுதுமட்டுவாழ் பிரதேசத்தில் ஏ 9(கண்டி)பிரதான வீதிக்கு 2மைல் தொலைவில் பலர் புகழும் விழுபளை என்னும் பழம் பதியிலே அருள்மிகு கண்ணகை என வழங்கும் ஸ்ரீமீனாட்சி அம்பாள் எழுந்தருளி அருள் பாலித்து கொண்டிருக்கிறாள் .அம்பாள் மிகவும் பழமை வாய்ந்த சக்தி ஆகும்.தம்மை நாடி வருகின்ற அடியார்களுக்கும்,நம்பிக்கை உடையவர்களுக்கும் என்றும் அருள் பொழிவாள் விழுபளை கண்ணகி அம்பாள் தாயே சக்தியின் வடிவமே என்று மனம் குளிர எமது மூதாதையர் தொட்டு இற்றைவரை வழிபாடு செய்து வருகின்றனர்.தாயின் பெருமைகளை நாம் கூற முடியாது.மாபெரும் சக்தியாக கிழக்கு பக்கம் நோக்கியபடியே கருணை மழை பொழியும் அருட்கடாட்சமானது இக் கிராம மக்கள் செய்த பூர்வ ஜென்ம புண்ணியம் என்று கூறின் மிகையாகாது.\nஇவ்வாறு பெருமையோடு விளங்குகின்ற இவ்வாலயம் இற்றைக்கு 200வருடங்களுக்கு மேற்பட்ட பழமை வாய்ந்தது.மண் குடிசையிலே கண்ணகை அம்பாள் என்னும் பெயர் வழக்கத்தோடு மக்களால் பெரும்பக்தியோடு வணங்கப்பெற்று வந்துள்ளது. அன்பர்களுக்கு துன்பம் நேர்கையில் பல அற்புதங்கள் நிகழ்த்திய வரலாறுகள் செவிவழியாக பலவுண்டு . இப்பிரதேச மக்கள் தமக்கு ஏற்படுகின்ற நோய்களை நீக்கும்படி கண்ணகைத்தாயின் தயவினை வேண்டித் தொழுக்கின்றனர்.அருட்கடலாகி கருணாகதியாக நோய் துயரில் இருந்து மக்களை விடுவித்து மழை வளம் கொடுத்து பயிர்வளம் செழித்து மகிழ்வோடு இருக்கும் வரம் அளிப்பாள்.\nஇவ்வாலயத்தில் அலங்காரத் திருவிழாக்கள் மிகச் சிறப்பாக நடைபெற்று வந்துள்ளது.விசேட மேளக்கச்சேரிகள் ,நாட்டிய தாரகைகளின் நடனக் கச்சேரிகள்,வான வேடிக்கைகள் போட்டி போட்டு இரவு முழுவதும் நடைபெற்றிருக்கின்றது.அதிகாலையிலே அம்பாள் காராம்பசு,சிங்கம்,அன்னப்பட்சி வாகனங்களிலும் முத்துச் சப்பறத்திலும் வீதியுலா வரும் காட்சி மிகவும் பக்திப்பரவசத்துடன் கண் கொள்ளாக் காட்சியாக அமைந்திருக்கும்.தேர் உற்சவத்தன்று பல்லாயிரக்கணக்கான அடியார்கள் கலந்து கொண்டு அம்பாளின் அருட்கடாட்சத்தைப் பெற்றுச் செல்வர்.\nமேற்படி இவ்வாலயம் நெடுங்காலமாக தர்மகர்த்தாக்களான வேலுப்பிள்ளை தெய்வானை,சுந்தரம் பொன்னம்மா ஆகியோரின் வழித்தோன்றல்களால் நிர்வகிக்கக்கப்பட்டு வந்துள்ளது.இப்போதும் அவர்களின் மூத்த மகளான அருளம்பலம் அருந்தவநாயகி (பவளம்) அவர்களே தர்மகர்த்தாவாகச் செயற்பட்டு வருகின்றார்.சைவ ஆச்சாரியார்களாலும்,அந்தணர்களாலும் காலத்துக்கு காலம் நித்திய நைமித்திய பூஜைகள் நடைபெற்று வந்துள்ளது.\nஇச் சபையின் அயராத முயற்சியாலும் அம்பாள் அடியார்களின் பேராதரவினாலும் கர்ப்பக்கிரகம் முதலாக கொடித்தம்பம் வரையான ஐந்து மண்டபங்களையும் ,அத்துடன் மடைப்பள்ளியாக மண்டபம்,வசந்தமண்டபம்,ஆகியவற்றையும் கட்டி முடித்து 1989ஆம் ஆண்டு தைத் திங்கள் 28ஆம் நாள் இவ்வாலயத்தில் புனராவர்த்தன மஹா கும்பாபிஷேகம் சிவஸ்ரீ மு.பராமசாமிக்குருக்கள் தலைமையில் மிகச் சிறப்பாக நடந்தேறியது. தொடர்ந்து சங்காபிஷேகம்,மகோற்சவம்,நித்திய,நைமித்திய பூசைகள் எதுவித இடையூறுறின்றி இனிதே நடைபெற்றுள்ளது.1997ஆம் ஆண்டில் உயர் திரு க.குலசேகரம்பிள்ளை அவர்கள் கடும் சுகவீனம் உற்று இருந்தமையால் ஆலய பரிபாலன சபையின் தலைவராக ஓய்வு பெற்ற ஆசிரியர் திரு சி .விநாயகமூர்த்தி அவர்கள் ஏற்றுக் கொண்டு தொடர்ச்சியாக செயற்பாடுகளை சிறப்புடன் முன்னெடுத்து வந்தார்.\nஇவ்வாறான காலகட்டத்தில் 2000ஆம் ஆண்டு எமது நாட்டில் ஏற்பட்ட உள்நாட்டு யுத்தத்தின் காரணமாக அனைவரும் இடம்பெயர வேண்டிய சூழ்நிலை ஏற்பட்டது பத்து வருடங்களுக்கு2011 பின் ஆம் ஆண்டில் போர்ச்சூழல் நீங்கி மீள் குடியேற்றம் ஆரம்பமான போது அம்பாள் அடியார்கள் ஆவலுடன் வந்து பார்த்த போது கர்ப்பக்கிரகம் தவிர அனைத்து மண்டபங்களும் முழுமையாக சேதமடைந்ததுடன் ஆலய பொருட்களும் சூறையாடப்பட்டிருந்ததை காணக்கூடியதாக இருந்தது.இதனால் மனமுடைந்த அம்பாள் அடியார்கள் தர்மகர்த்தா குடும்பத்தினர்,ஆலயச் சிவாச்சாரியார் ,ஆகியோர் இவ்வாலயத்தை புனருத்தாரணம் செய்ய வேண்டும் என்ற நோக்குடன் ஆலய பரிபாலன சபை ஒன்று ஆரம்பிக்கப்பட வேண்டும் என அழைப்பு விடுத்தனர்.\n\nஇதன் பயனாக 2012ஆம் ஆண்டு சட்டத்தரணி திரு த.வேலாயுதம் அவர்களின் தலைமையில் 21பேர் உறுப்பினராக கொண்ட ஆலய பரிபாலன சபை உருவாக்கப்பட்டது .இச்சபையானது துரிதமாகச் செயற்பட்டு கேள்வி கோரல் மூலம் பொருத்தமான கட்டிட ஒப்பந்தகாரரிடம் நிர்மாண வேலைகளை ஒப்படைத்தனர்.ஒப்பந்தக்காரரும் ஒரு வருடத்தில் ஆலயத்தைப்புனரமைத்து வழங்கியுள்ளனர்.இங்கு வாழும் அம்பாளின் அடியார்களும்,புலம்பெயர்ந்து மேலைத்தேய நாடுகளில் வாழும் அம்பாளின் பக்தர்களும் வழங்கிய பங்களிப்பின் விளைவாக இன்று காட்சி தந்து கொண்டிருக்கும் பஞ்ச தள இராஜகோபுரத்துடன் கூடிய ஆலயம் பூரணமாகக் கட்டி முடிக்கப்பட்டுள்ளது . ஜய வருஷம் ஆனித்திங்கள் 20ஆம் நாள் (04.07.2014) வெள்ளிக்கிழமை காலை உத்தர நட்சத்திரமும் ஸப்தமி திதியும் கூடிய 09.31மணி முதல் 10.19மணி வரையுள்ள சுப முகூர்த்த சுப வேளையில் மஹா கும்பாபிஷேகம் சிறப்பாக நடந்தேறியுள்ளது.\n\nSection::::\"கோயில் குலநாகம்\".\nஆலய தல விருட்சமான நாவல்மரப்பொந்தில் பெரிய செட்டிநாகம் ஒன்று நீண்ட காலமாக இருந்து வந்துள்ளது. இதனுடைய சோடிப் பாம்பு தேரினுள் இருந்தமை குறிப்பிடத்தக்கது.கோவில் குலநாகம் ஆலயத்தை கள்வர் கயவர்களிடம் இருந்து பாதுகாத்து வந்தது.கி.பி 2000ஆம் ஆண்டு இடம்பெற்ற அனர்த்தத்தினால் ஆலயத்தின் வசந்தமண்டபம்,சந்தனமண்டபம்,தம்பமண்டபம்,மடப்பள்ளி என்பவைகள் சேதமுற்ற போதும் ஆலயத்தின் பிரதான கர்ப்பக்கிரகம் அர்த்த மண்டபம் என்பவைகளுக்கு எவ்வித சேதாரமும் இல்லை.பின்பு 2009இல் மீள்குடியேற்றம் செய்யப்பட்ட போது மக்கள் அங்கே சென்று பார்த்த போது மூலஸ்தானம் உட்பட சகல விக்கிரகங்களும் அங்கே காணப்பட்டன.ஒருசில எழுந்தருளிகள் காணாமல் போய்விட்டன.அதனை அறிந்த அடியவர்கள் அங்கே சென்று பார்த்த போது கோயில் குலநாகம் அங்குள்ளவர்களுக்கு படம் விரித்து காட்சி கொடுத்தது.ஒருசில நாட்களில் யாழ்ப்பாணத்தில் ஒரு வர்த்தகரிடம் இருந்து இவ் எழுந்தருளி மூர்த்தங்கள் மீட்கப்பட்டமை குறிப்பிடத்தக்கது .\n\nSection::::\"சந்தன மண்டபமும் அதன் சிறப்பும்\".\nசந்தன மண்டபம் என்றால் சந்தனக்கல்லும் அதனை அரைத்து நெற்றியில் பொட்டாகப் போடுவதற்கு மருத மரத்தில் வெட்டப்பட்ட மருதம் குற்றியும் நீரும் காணப்படும்.இதனை அரைத்து போடும் அடியவர்கள் நெற்றியில் போடுவதுடன் ஆக்கி,தேமல்,பூச்சிக்கடிகளுக்கு அதனை மருந்தாக போட்டுவிடுவார்கள்.எல்லாம் அம்பாள் அருளால் மாறிவிடும்.சந்தன மண்டபத்திலும் அதன் விளிம்புகள் வெண் வைரக்கற்களால் வரிசைப்படுத்தப்பட்டு இருக்கும்.அதற்கு அப்பால் தம்ப கொட்டகை கொடிமரம்-நந்தி பலிபீடம் அமைந்த மண்டபம் காணப்படும்.பீட அமைவிடம் தவிர ஏனைய பகுதிகள் மண்தரையாகவே காணப்பட்டது.மண்டபம் கிடுகினால் அழகுற வேயப்பட்டிருக்கும்.சந்தன மண்டபத்தில் சிங்கவாகனம்,அன்னவாகனம்,காராம்பசு போன்ற வாகனங்கள் வைக்கப்பட்டிருக்கும்.மண்டப தளம் நன்கு பசுவினுடைய சாணியும்-புற்று மண்ணும் முருக்கம் இலைச்சாறும் கலந்து மெழுகி இருப்பார்கள்.\n\nSection::::\"வைரவர் ஆலயமும் அதன் சிறப்பும்\".\nகண்ணகி அம்பாள் ஆலய வாசல் கிழக்கு நோக்கி அமையப்பெற்றுள்ளமை போல இங்குள்ள வைரவர் ஆலயமும் கிழக்கின் நோக்கி அமையப் பெற்றுள்ளது.இன்றும் அவ்வாறே உள்ளது.முதல் முதல் வைரவர் ஆலயமே இருந்ததாகவும் அவ்வாலயச் சூழலிலே கண்ணகி வற்றாப்பளை நோக்கிச் செல்லும்போது ஓய்வெடுத்ததாகவும் கர்ணபரம்பரைக் கதையாகக் கூறுவர்.இப்பொழுது வைரவருக்கு பூயை நடைபெற்றதன் பின்பு  தான் அம்பாளுக்கு பூயைகள் நடைபெறுவது வழமையானதாகும்.\n\nஆலயத்திற்கு என்று அப்பொழுது தீர்த்த கிணறு கிடையாது.தீர்த்த குளமே இருக்கும்.இது மிகப் புனிதமானது.இத் தீர்த்தக் குளத்தில் இருந்தே அம்பாளுக்கும் அபிஷேகத் தீர்த்தமோ ஏனைய மடப்பள்ளி அன்னதான தேவைக்கு நீரினை வாளிகள் மூலம் அள்ளி எடுப்பர்.இக்குளத்து நீர் மகத்துவமானது.பல அடியவர்களது நோய் நொடிகளை நீக்குவதை காணலாம்.பேய் பிசாசு பிடித்தவர்கள்,வைத்தியசாலைகளில் கைவிடப்பட்டவர்கள் எனப்பலர் இங்கு வந்து தீர்த்தத்தில் நீராடி அம்பாளை வழிபட்டு பூசாரியிடம் விபூதி போடுவித்து முடிந்ததும் நோய் நீங்கிவிடும்.\n\nSection::::\"ஆலயத்தின் இன்றைய நிலை\".\nசுமார் ஒரு நூற்றாண்டுக்கு முன்பு சிறிய குடிசையிலே இருந்த இந்த ஆலயம் இன்றைய நிலையில் பஞ்சதள இராஜ கோபுரத்துடன் காட்சியளிக்கின்றது.\"கோபுர தரிசனம் கோடி புண்ணியம்\" என்பர் நம் சமய ஞானிகள்.இந்தக் கோபுரத்தை பார்த்தால் கலை நுணுக்கத்துடனான வண்ண ஓவியங்கள் புத்தம் புது பூக்கள் கோர்த்த மாலையாக உள்ளது.பஞ்சதள இராஜகோபுரம் ஐந்து கலங்களுடன் காணப்படுகின்றது.இதனைப் பார்க்கும் போது அழகாக ஜொலிக்கின்றது.உலகத்தில் உள்ள வர்ணப்  பூக்களை கொட்டிக் குவித்து கோபுரம் செய்வது போல பக்திப் பரவசத்தோடு பவித்திரமான அழகு என்னே ! ஒழுங்கு ,சிறப்பு ,வனப்பு மனது மயங்கி நிற்கிறது.\n\nஇக்கோபுரம் இந்து மதத்திற்கு உரிய இராஜகோபுரம் ,கட்டட சிற்ப சாஸ்திரங்கள் பொதிந்து நிற்கின்றது.ஒவ்வொரு சிறிய சிற்பமும் கலை நுணுக்கத்தின் உரைப்போடும் உற்சாகத்தோடும் செய்யப்பட்டு இருக்கின்றது.அம்பாளின் பல்வேறு திருக்காட்சிகள்,திருவிளையாடல்கள் இக் கோபுரத்தில் காணப்படுகின்றன."}
{"id": "325035", "url": "https://ta.wikipedia.org/wiki?curid=325035", "title": "ஏ2 பால்", "text": "ஏ2 பால்\n\nஏ2 பால் (\"A2 Milk\") என்பது A2 வகை பீட்டா கேசின் அதிகம் கொண்ட பசுவின் பால் ஆகும். பீட்டா கேசின் என்பது பசுவின் பாலில் உள்ள ஒரு முக்கிய புரதம். இதில் A1 மற்றும் A2  என இரு வகைகள் உண்டு. A1 வகை பீட்டா கேசின் ஐரோப்பியப் பசுக்களின் பாலிலும் A2 வகை பீட்டா கேசின் இந்தியத் துணைக்கண்டப் பசுக்களின் பாலில் அதிகம் காணப்படுகிறது.\n\nபீட்டா கேசின் புரதச்சங்கிலியில் 67 ஆம் இடத்தில் புரோலின் இருந்தால் அது A1 என்றும் ஹிஸ்டிடின் இருந்தால் அது A2 வகை என்றும் அழைக்கப்படும். பல ஆயிரம் ஆண்டுகளுக்கு முன் பசுவினங்களில் ஏற்பட்ட மரபணுத் திடீர்மாற்றத்தின் விளைவாக இந்த இரு பிரிவுகள் ஏற்பட்டுள்ளதாக அறிவியாலர் நம்புகின்றனர். \n"}
{"id": "325036", "url": "https://ta.wikipedia.org/wiki?curid=325036", "title": "பரிசால் மாவட்டம்", "text": "பரிசால் மாவட்டம்\n\nபரிசால் மாவட்டம் (Barisal district) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் பரிசால் கோட்டத்தில் உள்ளது. வங்காளதேசத்தின் தென்மத்தியில் அமைந்த இம்மாவட்டத்தின் நிர்வாகத் தலைமையிடம் பரிசால் நகரம் ஆகும். \n\n1797-இல் நிறுவப்பட்ட பரிசால் மாவட்டத்தின் பழைய பெயர் பேக்கர்கஞ்ச் ஆகும். \nSection::::எல்லைகள்.\nபரிசால் மாவட்டத்தின் வடக்கில் மதாரிபூர், ஷரியத்பூர், சந்திரப்பூர் மற்றும் லெட்சுமிபூர் மாவட்டத்தின் பகுதிகளும், தெற்கில் பதுவாகாளி, பர்குணா மற்றும் ஜலோகதி மாவட்டங்களும், கிழக்கில் போலா மாவட்டம் மற்றும் லெட்சுமிபூர் மாவட்டம், மேற்கில் கோபால்கஞ்ச் மாவட்டம், பிரோஜ்பூர் மாவட்டம் மற்றும் ஜாலோகதி மாவட்டமும் எல்லைகளாக அமைந்துள்ளது.\n\nSection::::தட்ப வெப்பம்.\nபரிசால் மாவட்டத்தின் அதிக படச வெப்ப நிலை 35.1° செல்சியஸ் ஆகவும், குறைந்த பட்ச வெப்ப நிலை 12.1° செல்சியஸ் ஆகவும், ஆண்டு சராசரி மழைப் பொழிவு 1955 மில்லி மீட்டராக உள்ளது.\n\nSection::::மாவட்ட நிர்வாகம்.\nபரிசால் மாவட்டம் பத்து துணை மாவட்டங்களையும், எண்பத்தி ஆறு ஒன்றியக் குழுக்களையும், 1175 கிராமங்களையும் கொண்டுள்ளது.\n\nSection::::மக்கள் தொகையியல்.\n2784.52 சதுர கிலோ மீட்டர் பரப்பு கொண்ட பரிசால் மாவட்டத்தின் 2011-ஆம் ஆண்டின் தற்காலிக மக்கள் தொகை கணக்கெடுப்பின் படி மக்கள் தொகை 23,24,310 ஆக உள்ளது. அதில் ஆண்கள் 11,37,210 ஆகவும், பெண்கள் 11,87,100 ஆகவும் உள்ளனர். பாலின விகிதம் 96 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 835 நபர்கள் வீதம் வாழ்கின்றனர். சராசரி எழுத்தறிவு 61.2 % ஆக உள்ளது.\n\nSection::::கல்வி.\nபரிசால் மாவட்டத்தில் சேர்-இ-வங்காள மருத்துவக் கல்லூரி, பரிசால் பல்கலைக்கழகம், பரிசால் அரசு மருத்துவக் கல்லூரி, அரசு மகளிர் கல்லூரி முதலிய கல்வி நிறுவனங்கள் உள்ளது.\n\nSection::::பிற தகவல்கள்.\nபரிசால் மாவட்டத்தில் மெக்னா ஆறு, இலிஷா கிட்டான்கோலா, ஏரியல் கா, தேதுலியா, பிஸ்காளி, ஹில்சா, பேக்கர்கஞ்ச், சாந்தா, கலபதோர், ராம்கஞ்ச் கொஜாலியா முதலி ஆறுகள் பாய்கிறது.\n\nஎனவே இங்கு வேளாண்மைத் தொழில் வளம் கொழிக்கிறது. நெல், சணல், கரும்பு, வெங்காயம், கொய்யா, வெற்றிலை, மா, பழா, வாழை மற்றும் எண்ணெய் வித்துக்கள் அதிகம் பயிரிடப்படுகிறது. \nமீன் பிடித் தொழிலும் சிறந்து விளங்குகிறது.\n"}
{"id": "325041", "url": "https://ta.wikipedia.org/wiki?curid=325041", "title": "கரணவாய் உச்சில் புவனேஸ்வரி அம்மன் ஆலயம்", "text": "கரணவாய் உச்சில் புவனேஸ்வரி அம்மன் ஆலயம்\n\nSection::::அமைவிடம்.\nயாழ் மாவட்டத்தில் பல்வேறு கிராமங்கள் இந்துப் பண்பாட்டு அம்சம்களைத் தன்னகத்தே கொண்டு விளங்குகின்றது. இக்கிராமங்களில் பருத்திதுறை என்னும் பிரிவில் கரவெட்டி என்னும் பிரதேசம் அமைந்துள்ளது. கரவெட்டி பிரதேசம் பல பகுதிகளை தன்னகத்தே கொண்டுள்ளது. இக்கரவெட்டி பிரதேசத்திலேயே கரணவாய் என்னும் பகுதி உள்ளடங்குகின்றது. இப்பகுதி அதிகமான வயல்களையும், அதிகமான ஆலயங்களையும் தன்னகத்தே கொண்டு விளங்குகிறது.\n\nஇப்பிரதேசம் ஆரம்பத்தில் நான்கு கிராமசேவகர் பிரிவைக் கொண்டு அமைந்தது. தற்காலத்தில் அது ஒன்பது பிரிவுகள் ஆக்கப்பட்டு உள்ளது. இப்பிரதேசத்தில் அரசாங்கத்தின் முக்கிய அலுவலகங்கள், கல்விக்கூடங்கள், இந்து சமைய நிறுவனங்கள், பல்வேறு தொழில்நிறுவனங்கள் போன்ற இன்னோரன்ன அம்சம்கள் காணப்படுகின்றன.\n\nஇக்கிராம மக்கள் கடவுள் நம்பிக்கை உடையவர்களாக காணப்படுகின்றனர். அவ்வகையில் கரணவாய் சிறப்பு பெறுகிறது. கோயில்கள் பல நிறைந்த இடமாக இக் கிராமம் காணப்படுகிறது. அவ்வகையில் இப்பிரதேசத்தில் சிவன்கோவில், அம்மன்கோவில், விநாயகர்கோவில், முருகன்கோவில் என்பவற்றுடன்க் கிராமியத் தெய்வங்களான கண்ணகி, ஜயனார், வைரவர், நாச்சிமார், பெரியதம்பிரான், நாகதம்பிரான், காளி என்பவற்றுக்கு தனிதனி கோயில்களும் காணப்படுகின்றன.\n\nஇங்கு வாழும் மக்கள் அதிகமாக வழிபாட்டில் சிறந்த ஈடுபாடு உடையவர்களாக வாழ்ந்து வருகிறார்கள். இதை அவ்விடத்தில் அமைந்து உள்ள ஆலயங்கள் மூலம் உணரலாம். இப்பிரதேச மக்கள் அம்மனை முதன்மை படுத்தி வழிபாடு இயற்றியமைக்கு பல காரணங்கள் இருந்துள்ளன. அம்மனை வழிபடுவதன் மூலம் நிலவளம், விளைச்சல் பெருகும், வாழ்க்கை நலம், அறிவுப் பேறு என்பவற்றை நாட்டுக்கும் மக்களுக்கும் அருளும் தெய்வமாக இந்துக்கள் கருதினர். இவ்வகையில் உச்சில் அம்மன் ஆலயம் சிறப்புப் பெறுகிறது.\n\nஇக்கோயில் வயல்களால் சூழப்பட்டு உள்ளது. உச்சில் அம்மன் கோயிலுக்கு வடகிழக்காக வற்றாத நீர்ச்சுனையாகிய மாணிககவளை தீர்த்தக்கேணி உள்ளது. இவ்வாலயத்திற்கு வடக்குப் புறமாக அறநெறிப் பாடசாலை ஒன்றும், கலா மன்றம் ஒன்றும், வாசகசாலை ஒன்றும் காணப்படுகிறது. இவை இவ்வாலயப் பரிபாலன சபையால் தோற்றவிக்கப்பட்டது. இக்கோயிலுக்கு அருகே கரவை கரவை வெல்லன் பிள்ளையார் ஆலயம் அமைந்துள்ளதுள்ளது. அம்மனுக்கு நேரெதிராக வயல்தாண்டி முருகன் ஆலயம் அமைந்துள்ளது. கரணவாயிலே யா/வேதாரணீஸ்வர வித்தியாலயம், யா/விக்னேஸ்வராக்கல்லூரி என்பன அமைந்துள்ளது. அதைவிட ஜனசக்தி, வேதாரணீஸ்வரா எனும் இரண்டு நூலகம் காணப்படுவதும் குறிப்பிடத்தக்கது.\nஇவ் வாறாக இவ் ஆலயத்தின் அமைவிடம் பற்றி கூறலாம்.\n\nSection::::பெயர் விளக்கம் ( இடத்தின்).\nஈழத்திருநாட்டின் சிரமென விளங்கும் யாழ்ப்பாணத்தின் வடமராட்சிப் பகுதியில் மறைவல்ல சைவக்குமார் பரம்பரையினரும் மக்களும் மருவி வாழ்கின்ற கருணையம்பதியில் மருதநில மத்தியிலே அமைந்துள்ள புவனேஸ்வரி அம்பாள் ஆலயம் புதுமைமிக்கது. புவனேஸ்வரியும் அவள் வண்ணமாய் கண்ணகியும் வீற்றீருந்து அருள் புரிவது புதுமையிலும் புதுமை. இதனருகே அமைந்துள்ள வற்றாத நீர்ச்சுனையாகிய மாணிக்கவளை என அழைக்கப்படும் குளம் ஆலயத்திற்கு மெருகை ஊட்டுகிறது.\n\nஅவ்வகையிலே கரணவாய் உச்சில் புவனேஸ்வரியம்மன் என்பதன் பெயர் விளக்கத்தை நோக்கின் யாழ்ப்பாணத்தை சங்கிலி மன்னன் ஆண்ட காலத்திலே சைவக்குருமார் பரம்பரை இவ்விடம் இருக்கவில்லை. அதனால் சங்கிலி மன்னன் 1520ம் ஆண்டளவிலே சைவக்குருமார் பரம்பரையை இவ்விடம் கொண்டு வர விரும்பினான். அவனது விருப்பதிற்கிணங்க சரபோஜி மகராஜா என்பவன் இந்தியாவிலிருந்த மூன்று சைவக்குரு பரம்பரையை யாழ்ப்பாணம் அனுப்பி வைத்தான். அதில் ஒரு குரும்பம் வரணியில் இருந்தது. மற்றையவர்கள் திருகோணமலை, மட்டக்களப்பில் இருந்தனர்.\n\nஇதில் வரணியில் இருந்த குடும்பம் இவ்விடத்தில் வந்து குடியேறினர். அப்போது உடுப்பிட்டிக் கிராமத்திலே உடையவர், முதலியார் என்றழைக்கப்பட்டவர்கள் இந்தச் சைவக்குருமார் பரம்பரைக்கு அவர்கள் இருந்த காணியை சொந்தமாக எழுதிக் கொடுத்தனர். அந்தச்சைவப் பரம்பரையானது கர்ணபரம்பரை என அழைக்கப்பட்டது. கர்ணபரம்பரை என்பதில் கர்ண என்பது கணக்குப்பார்த்தல் எனப்பொருள்படும். அதாவது சரபோஜி மகராஜா காலத்திலிருந்து அவர்கள் கணக்குப் பார்க்கும் தொழிலையே செய்து வந்துள்ளனர் என்பது குறிப்பிடத்தக்கது. இது இவ்வாறிருக்க, உடுப்பிட்டி உடையார் காணியை சைவக்குரு பரம்பரைக்கு எழுதிக் கொடுக்கும் போது காணிக்கு என்ன பெயர் இடலாம் என யோசித்தனர். பின்னர் கர்ணபரம்பரையாக சைவக்குருமார் பரம்பரை இருந்ததால் அவ்விடத்திற்கு கர்ணவாய் எனப்பெயரிட்டனர். இக் கர்ணவாய் என்பதே காலப்போக்கில் திரிபடைந்து கருணையாவாக மாறி தற்போது கரணவாயாக மாறியது.\n\nஇவ்வாறாக கரணவாய் பகுதியிலே வயல்கள் சூழ்ந்த இடமாகிய இவ்வாலயம் அமைந்த சூழலில் உள்ள வயல்கள் உச்சில் என்றழைத்தனர். அவ்வாறான உச்சில் வயல்கட்கருகில் இப்புவனேஸ்வரி அம்மன் ஆலயம் அமைந்திருந்ததால் கரணவாய் உச்சில் புவனேஸ்வரி அம்மன் ஆலயம் எனப்பெயர் ஏற்பட்டது.\n\nSection::::வரலாற்று நோக்கில் அம்மன் வழிபாடு.\nஇந்து மதத்தின் அம்மன்வழிபாடு மிகப்பழைய காலம் தொட்டே நடைபெற்று வருகிறது. புதைபொருளாய்வுகளும் சரித்திர வரலாறுகளும் சமய தத்துவ நூல்களும் இதற்கு ஆதாரமாகின்றது. இருபதாம் நூற்றாண்டில் நிகழ்த்தப்பட்ட சிந்துவெளிப் புதைபொருள் ஆராட்சியின் மூலம் சக்தி வழிபாட்டின் தொன்மையை அறியமுடிகிறது. ஹப்பாவில் கண்டெடுக்கப்பட்ட கருவுயிர்க்கும் இலட்சனை, சக்தி வழிபாட்டை குறிப்பதாக அறிஞர் கூறுவர். இவ் வழிபாடு பூமியை தரைப் பெண்ணாகக் காணும் தன்மையை எடுத்துகாட்டுகிறது. இக்காரணம் இன்றும் இந்துமக்கள் உள்ளங்களில் இருந்து விலகவில்லை.\n\nபூமியை பூமாதேவி என அழைப்பர். பூமி மக்களின் வாழ்வுக்கு வளம் ஊட்டுகிறது. உயிர் வாழ்வை உரமூட்டுகிறது. குழந்தைக்கு பால் ஊட்டி வளர்ப்பவள் தாய். எனவே பூமியும் தாயும் ஒன்றெனக் குறிக்கலாம். உடல் உயிருக்கு வாழும் சக்தியைக் கொடுக்கும். பூமியும் தாயும்(சக்தி) பெண்ணெறே கண்டனர். எனவே சக்தி என்றால் பெண்ணைக்குறிக்கும். இவ்வாறு இந்து மதத்தில் பெண்மை வழிபாடு அமைந்துள்ளது.\n\nஹரப்பா காலத்திற்கும் குப்தர் காலத்திற்கும் இடையில் சக்தி வழிபாடு கருத்தூன்றி இருந்ததேயன்றி சிறப்பான வழர்ச்சி பெறவில்லை. சக்தி என்ற கருத்து மக்களிடையே நிலையூன்றி இருந்தது. இக் கருத்தை ஆதரிக்குமாற் போல இருக்கு வேதம் துணைநின்றது. சக்தியை இயக்குசக்தி, இயங்குசக்தி என வகைப்படுத்தலாம். இயங்குசக்தியும் இயக்குசக்தியுமாயுள்ள தெய்வம் சூரியன். அவனுக்குரியது சாவித்திரி மந்திரம் அல்லது காயத்திரி மந்திரம் ஆகும். சவிதா என்னும் சொல்லுக்கு இயக்குபவன் என்பது பொருள். உலகை இயக்குபவன் ஆதலால் இயக்குசக்தி சூரியனிடம் உண்டு. அவனை இயக்குகின்றவள் உஷையும் அக்கினியும் ஆகும். உஷை தாய் என்றும் அக்கினி காதலி எனவும் போற்றப்பட்டனர்.வேத காலத்திலும் சக்திவழிபாடு இடம்பெற்று இருந்தது. இந்நிலையில் ஆகமங்கள் தோற்றம் பெற்றன. ஆகமங்கள் உருவம் அமைத்து வழிபடும் நிலையை ஊக்குவித்தன. உருவங்களில் சக்திக்குரிய இடப்பாகத்தையும் வரையறுக்க தவறவில்லை. அர்த்தநாரீஸ்வரர் உருவம் சக்திக்குரிய சமபங்கம் கொடுத்த தன்மையை முன் வைக்கின்றது. சிவனுக்குரிய நிலையை உருவ அமைதியை எடுத்துகாட்டும் இருபத்தெட்டு ஆகமங்கள் தோன்றின. இவை சிவனால் அருளப்பட்டதாக கூறப்படுகின்றது. சக்திக்குரிய ஆகமங்கள் இருபத்தேழு தோற்றம் பெற்றன. இவை சக்தியால் அருளப்பட்டதாக கூறப்படுகின்றது. சிவனுக்கு நவசக்திகள் உண்டு.அவை வாமா, ஜேஸ்ட்டா, ரெளத்திரி, காளி, கல்விகரணி, பலவிகரணி, சர்வபூதமணி எனப்படும். இக்காரணத்தால் 9 எண்வரக்கூடிய 27 ஆகமங்கள் தோற்றம் பெற்றது.\n\nசிவனுக்கு சமமான நிலையில் சக்திஅமையும் போது அது பராசக்தி எனப்போற்றப்படுகின்றது. சக்தி இன்றேல் சிவமில்லை, சிவமின்றேல் சக்தியில்லை என்னும் கருத்து வளர்ச்சியினூடு புறச்சமயங்களின் தாக்குதலால் சக்திக்கு தனி உரிமை கொடுக்கவேண்டிய நிலைக்குத் தள்ளப்பட்ட நிலைக்குத் தள்ளப்பட்ட நிலையாலும் புராணங்களின் செல்வாக்கு நிலையாலும் சாக்தம் என்ற மதம் உருவாகியது. சாக்தமதம் சக்தி ஆதாரம். சிவம் ஆதேயம் எனக்கூறி சைவக் கொள்கையிலிருந்து விலகியது. பெண்ணுக்கு முதன்மை கொடுக்கும் மதமே சாக்தம் ஆகும். சைவம் தத்துவநிலையில் சக்திக்கு இடம் கொடுத்தது. முதன்மை வேறுபாடே இருமதத்திற்கும் வித்தியாசம். பிருங்கி முன்வர் சிவத்தையன்றிச் சக்தியை வழிபடுவதில்லை. என்னும் கொள்கையைப் புராணங்கள் எடுத்துக்காட்டிப் பிரிவினையை வேரறுத்த வரலாறு உண்டு. அம்மையே சிவனைப் பூசித்த வரலாறும் உண்டு. இவை யாவும் சிவனையும் சக்தியையும் இணைத்துள்ளன.\n\nசாக்த சமயம் அம்மன் வழிபாட்டை புதிய நிலையில் வகுத்துக்காட்டின. அம்மாள் வழிபாட்டிற்கு மிக முக்கியமானது கோடுகளாலான யாத்திர வழிபாடாகும். அவ்வழிபாட்டின் பலியிடுதலையும் குறிப்பிடுகின்றன. சக்தி வழிபாட்டில் யாத்திர வழிபாட்டை \"சிறீசக்கர பூசை என்பர். இதனை ஸ்ரீவித்யோ பாசனை என்றும் குறிப்பிடுவது வழக்கம். இது 3 வகைப்படும். அதில் பூப்பிரஸ்தார யந்திரமே இலங்கையில் காணப்படுகிறது. பொன்னம்பலவாணேசர் கோவில் ராஜராஜேசர் முன்னிலையிலும் நயினை நாகபூசனி அம்பாள் முன்னிலையிலும் முன்னேஸ்வர ஆலயத்தில் வடிவாம்பிகை முன்னிலையிலும் சக்கர யந்திரத்தில் எழுதப்பட்ட மந்திரங்களை உபாசிக்கும் போது அது பயன்கொடுப்பதில் பெருமையுள்ளதாகிறது. இவ் வழிபாட்டின் அடிப்படையில் சிவனாலயங்களிலும் விக்கிரகங்களின் கீழ் யந்திரம் வைத்து மருந்து சார்த்தப்படுகிறது.\n\nSection::::ஆலயத்தோற்றமும் வளர்ச்சியும்.\n கற்றகக்கா கழனியெலாங் கவினுடனே சூழ்ந்திலங்க\nமங்கள வடிவினனாகிய சிவனின் அருட்செயல்களுள் படைத்தல் தொழிலுமொன்று. இப்படைப்பு தொழிலுக்கு உபகாரியம் பராசக்தியின் தோற்றங்களுள் முதன்மையானது புவனேஸ்வரியாகும். அவ்வாறான புவனேஸ்வரி அம்மை எழுந்தருளிருக்கும் இடம் புவனெஸ்வரிபீடம் எனக்கூறப்படுகிறது.\n\nஈழத்திருநாட்டின் சிகரமென விளங்கும் யாழ்ப்பாணத்தின் வடமராட்சிப் பகுதியில் மறைவல்ல சைவக்குருமார் பரம்பரையினரும், மக்களும் மருவி வாழ்கின்ற கருணையம்பதியில் மருதநில மத்தியிலே அமைந்துள்ள புவனேஸ்வரி அம்பாள் அருள் வண்ணம் கனியும் ஆலயம் புதுமைமிக்கது. புவனேஸ்வரியும் அவள் வண்ணமாய் கண்ணகியும் வீற்றிருந்து அருள்புரிவது புதுமையிலும் புதுமை. இதன் அருகே அமைந்துள்ள வற்றாத நீர்ச்சுனையாகிய மாணிக்கவளை என அழைக்கப்படும் குளம் ஆலயத்தின் அழகை மெருகூட்டுகிறது.\n\nஇவ்வாலயம் ஏறத்தாள 1870 ம் ஆண்டளவில் மாவிலங்கை மரநிழலிலே தென்னங்கீற்றுக் கொட்டிலிலே சைவமரபினரான பொன்னுஞானியார் என்னும் பெருமகனால் ஆரம்பித்து வைக்கப்பட்டதாயும், 1910 -1912 ம் ஆண்டு காலத்தில் பொளிந்த சுண்ணாம்புக்கல்லினால் மண்டபங்கள் நிர்மாணிக்கப்பட்டு வளர்ச்சியுற்றதாக அறியமுடிகிறது. மேலும் இவ்வாலய வரலாறுகளை விரிவாக ஆராயுமிடத்து 1870 இல் பொன்னு ஞானியார் என்பவர் புவனேஸ்வரி அம்பாளை ஒரு கற்பீடத்திலே பாவனை செய்து மாவிலங்கை மரநிழலிலே தென்னங்கீற்றுக் கொட்டிலமைத்து வழிபட்டு வந்தார் எனக்கூறப்படுகிறது. அவரின் உற்ற நண்பனாக விழங்கும் நாவித சமூகத்தலைமகன் திரு.வைரவியார் என்பவர் அம்பாளின் அருளை அறிந்து தனக்கு பிள்ளைச் செல்வம் வேண்டிப் புவனேஸ்வரி அம்பாளுக்கு ஒரு விக்கிரகத்தை செய்விக்க நேர்த்தி வைத்ததாகவும் தனது எண்ணம் ஈடேறவே நேர்த்திகடனை நிறைவேற்ற ஏற்பாடு செய்யலானார். இவரது எண்ணப்படி இந்தியாவிலே கருங்கல்லாலான விக்கிரகம் உருவாக்கப்பட்டு தற்போது இந்நிலத்தின் உரிமைக்காரரும் சிவாகம அறிவு நிறைந்தவருமான சிவசிறீ சோமசுந்தரக்குருக்களை சந்தித்து உரையாடியுள்ளார். குருக்கள் மட்டுவிலை பிறப்பிடமாகவும் கரணவாயைப் புகுவிடமாகவும் கொண்டவராய் இருந்தார் . இவர் மட்டுவில் பண்டித்தலைச்சி கண்ணகை அம்பாளின் நிறைந்த பக்தி கோண்டமையை வெளிப்படுத்தி கண்ணகை அம்மனை இங்கு பிரதிஸ்டை செய்ய எண்ணிக் கொண்டிருப்பதாக கூறினார். இவர்களின் உரையாடலை தொடர்ந்து குருக்களின் ஏற்பாட்டிலே புவனேஸ்வரி அம்பாள், கண்ணகை அம்பாள் சிலைகள் இந்தியாவிலே தேர்ச்சி மிக்க சிப்பிகளால் கருங்கல்லில் வடிக்கப்பட்டது. விக்கிரகங்களை எங்கே பிரதிஸ்டை செய்வதென குழம்பிய வைரவியாருக்கும், குருக்களுக்கும், பொன்னுஞானியாருக்கும் கண்ணகை அம்மன் தனித்தனியே கனவில் வந்து மாணிக்கவளை நீர்த்தடாகத்தினருகே காணப்படும் ஆலமரத்தடியே ஆகும் எனக்கூறினார். அதனால் புவனேஸ்வரி அம்பாளை மாவிலங்கை மரநிழலிலே பிரதிஸ்டை செய்யுமாறு தெரிவித்ததாக அறிய முடிகிறது. இதற்கமைய மாவிலங்கைக்கருகே ஒரு சிறிய மடாலயத்தை அமைத்து புவனேஸ்வரி அம்பாளையும் குளத்தருகே ஆலமர நிழலிலே ஒரு சிறிய கோட்டிலமைத்து கண்ணகி அம்மனையும் பிரதிஸ்டை செய்து வழிபட்டு வந்தனர்.\n\nகண்ணகி அம்பாளின் கருணையும் அருளும் கண்ட கரணவாய் தெற்கு திரு.கந்தையா பொன்னம்பலம் என்பவரும் அவரது சகோதரரும் கல்லினால் கற்பக்கிரகம், அர்த்த மண்டபம் முதலியவற்றை நிறுவினர். இக்கட்டிடத்தில் கண்ணகை அம்பாளைப் பிரதிஸ்டை செய்ய எண்ணிய சிறீலசிறீ சோமசுந்தரக்குருக்களும், புவனேஸ்வரி அம்பாளை பிரதிஸ்டை செய்ய வேண்டுமென்ற அவ்வூர் வைரவியாருக்கும் கண்ணகி கனவில் வந்து தனக்குகந்த இடம் நீர்த்தடாகம் என்றார். மாணிக்கவளை குளக்கரையிலே அருணர் குடும்பத்தினரும் இணைந்து கண்ணகி ஆலயம் அமைத்து பூஜா கருமங்களும் நிகழ்ந்து வருகிறது. இதற்கு வைகாசி விசாக தினத்திலே விசேட பொங்கல் மடைபோட்டும் பூஜிக்கப்படுகிறது.\n\nபக்தியும் சிரத்தையும் கோண்ட சோமசுந்தரக் குருக்களால் தொடக்கி வைக்கப்பட்ட பெரும்பணி வளர்ச்சி கண்டது. கரவையம்பதி, கருணையம்பதி ஆகிய கிராமங்களின் மத்தியில் ஆலயம் அமைந்து இருப்பதாலும் கழனிகள் சூழப்பெற்று இருப்பதாலும் ஆலயம் பொலிவு பெற்றது.\nகர்ப்பக்கிரகத்தை அடுத்து மகா மண்டபம், திருத்த மண்டபம், மணிக்கூண்டுக்கோபுரம், முன்வாயில் கோபுரம் ஆகியன திரு.த.கா.முருகேசு அவர்களினாலும் அவரைச் சேர்ந்தோர்களினாலும் அமைக்கப்பட்டன. வசந்த மாண்டபம் சப்பறத்திருவிழா உபயகாரர்களினாலும் அமைக்கப்பட்டது. ஏனைய உபயகாரர்களினாலும் ஏனைய அடியார்களது முயற்சியினாலும் மிகுதி கட்டிடவேலைகள் படிப்படியாக அமைத்தி முடிக்கப்பட்டன.\nஇவ்வாலயத்திலே மிக்க உரிமையும் கருசனையும் கொண்டவரான கரணவாய் குருமாரிலே மூத்த குருவான சோமசுந்தரக்குருக்கள் அம்பாளின் பிரதிஸ்டை முதலான கிரியைகளை நிறைவேற்றி நித்திய, நைமித்திய கிரியைகளை ஆற்றிவரும் காலத்தில் எதிர்பாராத விதமாக மனோவியாதியால் பீடிக்கப்பட்டதால் ஆலயக்கடமைகளை செவ்வனே நிறைவேற்றும் பொருட்டு சொக்கநாதக்குருக்கள், விஸ்வநாதக்குருக்கள் ஆகிய இருவரும் அமர்த்தப்பட்டார்கள். அக் காலத்திலே ஆலயப்பணிகளை செவ்வனே நிர்வகிக்க வேண்டிய தேவை உணரப்பட்டமையால் குருக்களின் நெருங்கிய உறவினரான உயர்திரு. சு.கைலாயபிள்ளை சட்டம்பியார் தலைமையிலே ஒரு பரிபாலன சபை உருவாக்கப்பட்டது. ஆலய கடமைகளை நிறைவேற்ற ஆலயஸ்தாபகர்த்தா பொன்னுஞானியாரும் அவரைத் தொடர்ந்து மகன் குமாரசாமிப்பிள்ளையும் கடமை புரிந்தார்கள்.\n\nஇந்த காலத்திலே ஆலய பரிபாலனத்தை ஆலயத்தின் நில உரிமையாளரும், திருப்பணிகளை மேற்கொண்டவர்களும் ஒரு சிறிய குழுவாக செயற்பட்டமையால் பரிபாலனத்தின் பொருட்டு தலைவரது அறிவுரையுடனேயே ஆலய நித்திய,நைமித்திய கடமைகள் சிறப்பாக நடைபெற்று வந்தன. ஆலயத்தின் பரிபாலனத்தை மிக எளிமையான முறையிலேயே நாடாத்த வசதியாக இப்பகுதியில் மக்களின் இயல்பை கருத்தில் கொண்டு பத்து குளுக்களை அமைத்து அவர்களின் உதவியிடன் வைகாசி விசாகப் பூரணையிலே தீர்த்தோற்டவத்தை கொண்ட 10 நாள் உபயகாரர் பொறுப்பேற்று நடத்தினர். பரிபாலநத்தின் உதவியுடன் சப்பறம் .தேர் , சகடை முதலான ஊர்திகளும் குதிரை , சிங்கம் முதலான வாகனங்களும் ஆலயத்துக்கு தருவிக்கப்பட்டன.இதைவிட இக்காலத்திலே சுற்றுமதில் , மடப்பள்ளி , களஞ்சியம், வசந்தமண்டபம் முதலானவை நிர்வகிக்கப்பட்டது . மேலும் இக் காலத்தில் திருவூஞ்சல் பதிகம் ஒன்றும் ஆக்கப்பட்டது. அந்த காலத்தில் அம்பாளின் விக்கிரகம் தோற்றப் பொலிவின்றி இருந்த்ததால் 1950 ஆம் ஆண்டிலே புதிய விக்கிரகம் ஒன்று இந்தியாவிலிருந்து கொண்டுவரப்பட்டு ஸ்தாபிக்கப்பட்டது. பழைய விக்கிரகத்தை ம்கா மண்டபத்தில் ஸ்தாபித்தனர். மேலும் கரவெட்டியைச் சேர்ந்த ஜயம்பிள்ளை உபாத்தியாரினதும் தாளபியன் இராமலிங்கம் குடும்பத்தினரதும் உதவியுடம் எழுந்தருளி விநாயகர், கண்ணகை அம்பாள் விக்கிரகம்கள் உருவாக்கப்பட்டு பிரதிஸ்டை செய்யப்பட்டு பூசிக்கப்பட்டது.\nமேலும் இவ்வாலயம் பொலிவுறும் காலத்தில் செவ்வந்திநாதகுரு நோய்வாய்ப்பட்டு சிவபாதமடைய இவரது புதல்வரான விஸ்வநாதகுருக்களும் உறுதுணையாக அம்பாளின் பணிகளை ஆற்றி வந்தனர். 1993 புரட்டாதி முதல் சதாசிவகுருக்களது உதவியிடன் கனகசபேசக்குருக்கள் பிரதம குருவாக இருந்து அம்பாளின் பணிகளை சிறப்பாக ஆற்றினார்.1976 ம் ஆண்டில் புவனேஸ்வரி அம்பாளுக்கும் ஏனைய கடவுளருக்கும் அஸ்டபந்தன மகாகும்பாபிசேஷம் நடைபெற்றது. 1979 ஆடி மாதமளவில் கோவிலுக்குள் கள்வர் புகுந்து மூலமூர்த்தியின் யந்திரத்தை திருடும் நோக்குடன் மூலமூர்த்தியை கிள்ளி எடுக்க முற்பட்டனர். அப்போது அம்பாளின் உருவம் சேதமடைந்ததுடன் கள்வரின் முயற்சி பலிக்காது போய் விட்டது. அம்பாளின் விக்கிரகம் சேதமானமையால் உடனும் வழிபாட்டிற்கு ஏதுவாக மகாமண்டபத்தில் இருந்த புவனேஸ்வரி அம்பாள் திருவுருவம் மூலஸ்தானத்தில் பிரதிஸ்டை செய்யப்பட்டு வழிபாடியற்றப்பட்டது. இதே காலத்திலே அம்பாளுடன் சப்பறத்திலே விநாயகரையும் , முருகனையும் திருவுலாக் கொண்டுவர எண்ணி சப்பறத் திருவிழா உபயகாரரின் உதவியுடன் வள்ளி தெய்வானை சமேத சிறீசுப்பிரமணிய சுவாமியின் எழுந்தருளி விக்கிரகம் உருவாக்கப்பட்டு பிரதிஸ்டை செய்யப்பட்டது.\n\nதொடர்ந்து வந்த நாட்களில் ஆலய பரிபாலனத்தை மறுசீரமைக்க எண்ணிய பொதுமக்கள் தலமைப் பொறுப்பை இவ்வூர் வாசகரும் , ஓய்வுபெற்ற பாடசாலை அதிபருமான உயர்திரு.சபா.செல்வநாயகம் அவர்களிடம் ஒப்படைத்தனர். அவர் 1986.05.31 ம் திகதி அன்று தனது கடமைகளை பொறுப்பேற்றதைத் தொடர்ந்து பண்டிதர் கை.நமசிவாயக்குருக்கள் மற்றும் கல்விமான்களின் ஆலோசனையுடன் ஆலயத்தின் திருவிழா உபயகாரர்களின் ஒத்துழைப்புடனும் ஆலய பரிபாலனத்திற்கான யாப்பினை வரைந்து போதுச் சபையைக் கூட்டி பரிபாலனத்தை நடத்திவந்தார் . ஊர் மக்களிடம் நிதி திரட்டி அதன் மூலம் 1989.09.14 ம் திகதி அம்பாளுக்கும் ஏனைய பரிவார மூர்த்திகட்கும் கும்பாபிசேகம் ந்டத்தப்பட்டது. மேலும் இவ் ஆலயத்திற்கு வலுவூட்டும் முகமாக 1989.03.27 முதல் இந்து கலாசார அமைப்பின் விதிமுறைக்கமைய பதிவு செய்யப்பட்டதுடன் சமைய சமூக பணிகளையும் ஆற்றியது. அதன் மூலம் ஒரு கலை கலாசார அரங்கை அமைக்க முற்பட்டனர். அதன் பெறுபேறாக 1970 களில் திருவாளர்கள் வி.செ.சுவாமிநாதன், இ.செல்வநாதன், மகேஸ்வரராசா முதலானோர் அத்திபாரமிட்டு தொடக்கி வைத்த கலைக்கூடம் பூரணப்படுத்தப்பட்டு ஆலயத்தின் நுழைவாயிலில் பொலிவுற காட்சியளிக்கப்பட்டது.\n\nபரிபாலன சபையின் சமூகப்பணியாகிய சமய அறிவுப்போட்டி, பண்ணிசை வகுப்பு, பிரதி வெள்ளி தோறும் பஜனை குழுவின் பாராயணம் முதலானவை மேற்கொள்ளப்பட்டது. 1991ஆம் ஆண்டளவில் இவ்வூர்வாசியும் தொழிலத்பருமான திருவாளர் கி.சடாட்சரநாதன் அவர்களின் நேர்த்திக் கடனாக ஒரு அழகிய சித்திரத்தேர் அமைக்கப்பட்டது. மேலும் இக்காலத்திலே பரிபாலனசபை மேற்கொண்ட முயற்சிகளது பேறாக தெற்கு, மேற்கு வீதிகள் விஸ்தரிக்கப்பட்டது. தவிர ஆலயத்தின் பரிவார மூர்த்தியாக விநாயகரை இவ்வூர்வாசியும் புனருத்தாரண சபை தலைவருமான திருவாளர் இராசநாயகம் அவர்கள் தமது மாமனாரின் நேர்த்தியை நிறை வேற்றுமுகமாக கோவிலமைத்து 1990.04.03 அன்று பிரதிஸ்டை செய்வித்து வைத்தார். தவிர ஆலயத்திற்கு வேண்டிய தளபாடங்கள் தட்டுமுட்டுக்கள் புதிதாக சேர்க்கப்பட்டன.\nஇந்தக்காலத்தில் அம்பாள் வழிபாட்டிலே மகளிடை முதன்மைப்படுத்த எண்ணிய தலைவர் பெண்களை உள்ளடக்கிய வழிபடுவோர் சபையை 1992இன் நடுப்பகுதியில் அமைத்து அவர்களது ஒத்துழைப்புடன் 1992 கார்த்திகை மாதம் பூரணை தினத்தில் ஆரம்பித்து வைத்த விளக்குப்பூசை தொடர்ந்தும் பிரதிபூரணை தோறும் சிறப்பாக நடந்து வருகிறது. இந்த வழிபாட்டில் பல்லாயிரம் சுமங்கலிகள் சுகவாழ்வு வாழ்வதுடன் பல கன்னியர் மணவாழ்வு பெற்று சீரும் சிறப்புடன் வாழ்கின்றனர். ஆடிப்பூர தினத்திலே அருகிலுள்ள சிவன் கோயிலிலிருந்ஹு பாற்காவடி எடுத்து அம்பாளுக்கு சிறப்பு வழிபாடு செய்வார். இன்று நவராத்திரி, சிவராத்திரி, கௌரிவிரதம், கந்தசஷ்டி, திருவெம்பாவை முதலான விழாக்கள் அம்பாளுக்கு சிறப்பாக கொண்டாடப்பட்டது. இந்த வழிபடுவோர் சபையின் எண்ணப்படி அம்பாளின் மகோற்சவ காலங்களில் இரதோற்சவ தினத்திலே ஆனந்தக்காவடிகள் புடைசூழ தேரின் ஒரு வடத்தை பெண்கள் பற்றியிழுத்து வீதி உலா வருவது கண்கொள்ளாக் காட்சியாகும்.\nபரிபாலன சபைத்தலைவர் அமரர்.செல்வநாயகம் நோய்வாய்ப்பட்டு சிவபதம் அடைந்ததனால் பரிபாலன சபைத்தலவராக திரு.ச.சோமசுந்தரம்(ஜே.பி) 1998.03.30 ல் நியமிக்கப்பட்டார். இவரது விடாமுயற்சியால் ஆலயத்தின் மேம்பாடு கர்தி ஆலயயாப்பு மீளாய்வு செய்யப்பட்டது. இதன்படி கட்டுக்கோப்பு விதிமுறைகள் தயாரிக்கப்பட்டு 1990.09.25 முதல் கல்லச்சுப் பிரதியாக வெளியிடப்பட்டது. இந்த ஆலய பரிபாலன சபைத்தலைவரின்படி 208கிலோகிராம் எடையுள்ள கண்டாமணி பொருத்தப்பட்டு பிரதிஸ்டை செய்யப்பட்டது. மேலும் தேருக்கான பாதுகாப்புக் கொட்டகை, கொடித்தம்பம், யாகசாலை, வைரவர் கோயில் முதலியவற்றை நிறுவி மகா கும்பாவிஷேகம் நிறைவுற்றதும் மகோற்சவமும் நடந்தேறியது.\n\nஇவ்வாறு கருணையம்பதி உச்சிலம்மன்பதி ஆலய வரலாற்றை மேற்குறிப்பிட்டவாறு காணக்குடியதாகவுள்ளது.\n\nஅடுத்தநிலையில் அம்மன் வழிபாட்டில் பலியிடுதல் சிறப்பானதொன்று. கர்ப்பூராதி ஸ்தோத்திரம் என்னும் நூலில் செம்மறியாடு, ஒட்டகம், பூனை, எருமை முதலியவற்றை பலியிடும்படி கூறப்படுகிறது. உண்மையில் இவைகளைப் பலியிடுதல் அல்ல. இவைகளின் குணங்கள் மனிதனிடத்தில் உள்ளன. அக்கெட்ட குணங்களை மனிதன் பலியிட வேண்டும். அங்கேயே நல்லொளி தெரியும். ஒளியைத் தாங்கியுள்ள தீபம் அம்பாள் எனப் போற்றப்பட்டு திருவிளக்கு வழிபாடும் அம்பாளுக்கே ஆயிற்று.\n\nபராசக்தியாகிய அம்பாள் அறக்கருணை மூலமும் மறக்கருணை மூலமும் அருள்செய்ய வல்லவள். அதாவது அன்பின் மூலமும் தண்டித்தல் மூலமும் அருள் செய்வாள். அம்பாள் வழிபாட்டை புராணங்கள் விரிவுபடுத்தின. தேவி பாகவதம் அம்பாளுக்கு முதன்மை கொடுத்து அம்பாளின் பல்வேறு மூர்த்தங்களையும் அவற்றுக்குரிய மந்திரங்களையும் சிறப்பித்தன. பராசக்தியின் வெவ்வேறு தோற்றங்களாக கௌரிமனோன்மணி, சாமுண்டீஸ்வரி, துர்க்கை, மகமாரி என்பவற்றை குறிப்பிடலாம். இவற்றுள் மகமாரி மாரகாசுரனை சங்காரம் செய்ததால் அப்பெயர் பெற்றாள் என காரணாகமம் கூறுகின்றது. இவளது தலையைச் சுற்றிலும் அக்கினிச் சுவாலைகள் தோன்றும். கபாலம், சக்தி, பாசம், உடுக்கு என்னும் நான்கு ஆயுதங்களை இவள் ஏந்தி நிற்பாள். இந்த அடிப்படையை கொண்ட முத்துமாரி வழிபாடும் தோன்றி இருக்கலாம்.\n\nகுப்தர் காலத்தில் சக்திக்குரிய கோயில்கள் உண்டு. சந்திரகுப்தனுடைய நாணயத்தில் சிங்கத்தின் மீது அம்மன் எழுந்தருளியிருக்கும் நிலை பொறிக்கப்பட்டுள்ளது. குப்த மன்னரே பெண் தெய்வங்கட்கு விக்கிரம் அமைக்கும் பாணியை தோற்றுவித்தனர். அதன் சாயலாக தமிழ் நாட்டில் பெண் தெய்வங்களுக்கு விக்கிரகம் அமைத்தல் முறை பின்பற்றப்பட்ட பின் வந்த காலங்களில் பெரிய மண்டலங்களுடன் கூடிய ஆலயங்கள் தோற்றம் பெறலாயின.\n\nகாளிதாச மகாகவியும் சக்திமீது பல பாடல்களை பாடியுள்ளார். இதிகாச புராணத்தில் தாட்சாயினி, பார்வதி பற்றிய கருத்துக்கள் உண்டு. சிவ புராணத்தில் உமை தன்னை பிரமமாகவும், பேரொளியாகவும் பரந்த இவ்வுலகமாகவும் காரண காரியமாகவும் எல்லாமாகவும் இருப்பதாகவும் கூறுகின்றது. மார்க்கண்டேய புராணம் சக்தியின் பெருமைகள், வடிவங்கள் பற்றிக் குறிப்பிடுகின்றது. மேலும் புராணங்களது குறிப்பின்படி சிவன், பிரம்மா, விஷ்ணு எனும் 3 தெய்வங்களினதும் பேரொளியிலிருந்து சக்தி தோற்றம் பெற்றாள் எனக் குறிப்பிடுகின்றது.\n\nதென் இந்திய வரலாற்றுக்காலங்களில் சங்ககாலத்திலிருந்து சக்தி வழிபாடு சிறப்படைந்திருந்தது. பாலை நில மக்கள் கொற்றவையை வழிபட்டிருந்தனர். அக்கால நூலின் \"ஓங்கு புகழ் காமர்ச்செல்வி\" எனவும் திருமுருகாற்றுப்படை வெற்றிவேல் போர்க்கொற்றவை எனவும் குறிப்பிடுகின்றது.\n\nமணிமேகலை, சிவப்பதிகாரம் போன்ற நூல்களில் சக்தியானவள் காளி, மகாசரஸ்வதி, மகாலட்சுமி, துர்க்கை என்ற பெயர்கள் உண்டு. காரைக்காலம்மையார் சிவனைப் போற்றி பாடும்போது சக்தியினையும் போற்றிப் பாடியிருந்தமை குறித்தற்குரியது.\n\nபல்லவர் காலப்பகுதியில் சக்திவழிபாடு சைவத்துடன் இணைந்து வளர்ந்துள்ளதைப் பின்வரும் சான்றுகள் ஆதாரப்படுத்துகிறது. \" அம்மையே அப்பா இப்பிலாமணியே.. மங்கயர்க்கரசி.., பிடியதனுருவுமை.., மாதர்ப்பிறைக்கண்ணியானை..,\" இதைவிட சங்கரரது பிரபஞ்சசாரம், சௌந்தர்யலகரி போன்ற நூல்களிலே சக்தி போற்றப்படுகின்றன.\n\nSection::::அற்புதம் - நம்பிக்கை.\nகரணவாய் மருதநில மத்தியிலே அமைந்துள்ள உச்சிற்புவனேஸ்வரி அம்மன் ஆலயத்திலே தினமும் பக்த அடியார்கள் வந்து புவனேஸ்வரியம்மன் மீது நம்பிக்கை வைத்து வழிபட்டு வருவது வழக்கமான செயலாகும்.இங்கு இரண்டுகால பூசைகள் நடைபெறுகிறது. இங்கு மக்கள் அதிகாலைப் பூசையின்போது தமது கடமைகளுக்கு செல்வதற்கு முன்பாக கடமைகள் இடையூறின்றி நடந்திடும் பொருட்டு இப்புவேஸ்வரி அம்மனை வழிபட்டு செல்கிறார்கள்.\n\nசிறு குழந்தைகளின் நோய் தீர்க்கும் பொருட்டு சிவாச்சாரியாரால் நூல் முழுவதும் வழங்கும் அடியார்கள் தமது நினைத்த காரிய சித்தித்தற் பிரகாரம் அம்மனை வேண்டி பால்காவடிகளும், பறவைகாவடிகளும், ஆனந்தகாவடிகளும் இடம்பெறுகிறது. நேர்திக்கடன்பொருட்டு மக்கள் அன்னதானம் வழங்குவதும் சிறப்பு நிகழ்ச்சியாகும். தண்ணீர்பந்தல் அமைத்து தாகசாந்தி தீர்த்தும், பொங்கல் செய்வதும், மடை பரப்புவதும், அர்ச்சனை அபிசேகம் செய்வதும் மக்களுக்கு உச்சில் புவனேஸ்வரி அம்மன் மீது உள்ள அன்பையும் நம்பிக்கையையும் காட்டும்.\n\nமேலும் உச்சிற் புவனேஸ்வரி அம்மனுக்கு பலர் பல நேர்த்திக்கடன்களை வைத்து அது நிறைவேற ஆலயத்துக்கு கட்டடங்களையும் அமைத்துக் கொடுத்தனர். அவ்வகையிலே இவ்வம்மனை முதல் முதலிலே கொட்டிலமைத்து வழிபட்டுவந்த பொன்னுஞானியாரது உற்ற நண்பரானநாவித சமூகத்தலைமகன் திரு.வைரவியார் என்பவர் அம்மாளின் அருளை அறிந்து தனக்கு பிள்ளைச்செல்வம் வேண்டிப் புவனேஸ்வரி அம்மாளுக்கு ஒரு விக்கிரகத்தை செய்விக்க நேர்த்தி வைத்ததாயும் அவ்வெண்ணம் ஈடேறவே நேர்த்திக்கடனை நிறைவேற்றுவதற்கு ஏற்பாடுசெய்தார். இவரது எண்ணப்படி இந்தியாவிலே கருங்கல்லான விக்கிரகம் உருவாக்கப்பட்டு தற்போது ஸ்தாபிக்கப்பட்டுள்ளமை குறிப்பிடத்தக்கது. அதைவிட பன்றித்தலைச்சி கண்ணகை அம்மன் திருவுருவையும் இங்கு நிறுவ ஆசைப்பட்டு அதையும் இந்தியாவிலிருந்து வரவழைத்து ஸ்தாபித்ததாக கூறப்படுகிறது.\n\nமேலும் இவ்வம்பாளின் கருணையையும் அருளையும் கண்ட கரணவாய் தெற்கு திரு.கந்தையா பொன்னம்பலம் என்பவரும் அவரது சகோதரர்களும் கல்லினால் கர்ப்பக்கிரகம், அர்த்த மண்டபம் முதலியவற்றை நிறுவினர். 1991ஆம் ஆண்டு அவ்வூர்வாசியும் தொழிலதிபருமான திருவாளர் கி.சடாச்சரநாதன் அவர்களின் நேர்த்திகடனாக ஒரு அழகிய சித்திரத்தேர் அமைக்கப்பட்டது. இவ்வூர்வாசியும் புனருத்தாரன சபைத்தலைவருமான திருவாளர் இராசநாயகம் அவர்கள் தனது மாமனாரது நேர்த்தியை நிறைவேற்றும் பொருட்டு கோவிலமைத்து 1990.04.30 அன்று பிரதிஸ்டை செய்வித்து வைத்தார். இவற்றை விட புலம்பெயர்நாடுகளில் உள்ளவர்களும் தமது நேர்த்திக் கடன்களை நிறைவேற்றும் பொருட்டு பல பணிகளை ஆற்றினர். அவ்வகையிலே கனடா வாசியான கரணவாயை ஊராக கொண்ட திரு.மனோகரன் நேர்த்திக்காக கொடிஸ்தம்பமும், கனடா வாசியான திரு.குகன் அவரது பிள்ளையின் நிவர்த்திக் கடனாக வைரவர் கோவிலையும் அமைத்துக் கொடுத்தனர்.\n\n1992ஆம் ஆண்டின் நடுப்பகுதியில் தோற்றுவிக்கப்பட்ட பெண்களை முதன்மைப் படுத்தும் வழிபடுவோர் சபை பல பெண்களுக்கு சுகவாழ்வை கொடுத்துள்ளது. 1992 கார்த்திகைஇ மாதம் பூரணை தினத்தில்ல் ஆரம்பித்து இன்றுவரையும் மாதம் தோறும் வரும் பூரணை தினத்திலே திரு விளக்குப்பூசை நடை பெற்றுவருகிறது. இதில் பல்லாயிரம் சுமங்கலிகள் சுகவாழ்வு பெறுகின்றனர். கன்னியர் மணவாழ்வு பெற்று சீரும் சிறப்புடன் வாழ்கின்றனர். இங்கு யாழ்ப்பாணம் தென்மராட்சி பகுதிகளிலிருந்து கூட திருமணமாகாத பெண்கள் வந்து விளக்கேற்றி பலனை பெற்றுள்ளனர். எவ்வளவோ காலமாக திருமணமாகதவர்களும் இவ்விளக்கும் பூசைக்கு வந்து விளக்கேற்றி திருமணம் செய்து மகிழ்வோடு வாழ்கின்றனர். இந்நம்பிக்கையானது வடமராட்சி மக்களிடையே நிலவிவருவது குறிப்பிடத்தக்கது.\n\nபல்லவர் காலத்தின் பின்பும் சக்திவழிபாடு சிறப்புற்றிருந்தது. சோழர் காலத்தில் சக்திக்குரிய தலங்கள் அமைக்கப்பட்டன. சோழர்கள் ராஜராஜேஸ்வரியையும், பாண்டியர் நாயக்கர் மீனாட்சியையும் வழிபட்டிருந்தனர். நாயக்கர் காலத்தில் மதுரை மீனாட்சி கோயில் முழுமையாக அமைவுபெற்றிருந்தது. குமரகுருபரர் சகலகலாவல்லிமாலையையும் அபிராமிப்பட்டர் அபிராமி அந்தாதியையும் சக்திமீது பாடினர்.\n\nகஜபாகு மன்னர் காலத்தில் கிராமிய வழிபாட்டின் அம்சமாக கண்ணகி வழிபாடு தோற்றபெற முத்துமாரி அம்மன் வழிபாடும் கிராமிய வழிபாட்டில் தன் இடத்தை எடுத்துக்கொண்டது. இம்முத்துமாரி காத்தவராயனின் தாயாகவும் காணப்பட்டாள். இவளுக்கு கரகமெடுத்து நேர்த்திக்கடனை கிராமிய மக்கள் நிறைவேற்றினர். இவள் முத்துமாலையை கோபத்தால் வீசியபோது அம்பாள் நோய் தோன்றியதெனவும் குளிர்த்தி, கரகம் முதலிய நேர்த்திக்கடன்களை நிறைவேற்றியதால் நோய்தீர்ந்தது எனவும் கர்ணபரம்பரைக் கதையொன்று கூறும்.\n\nபிரதேசத்துக்கு பிரதேசம் கிராமத்திற்கு கிராமம் அம்மன் வழிபாடு சிறப்புப்பெற்றது. பொதுவாக மக்கள் கரகம்,காவடி, குளிர்த்தி என்பவற்றால் வழிபாட்டை நிறைவேற்றுகின்றனர். மேற்கூறிய பெண்தெய்வ ஆலயங்கள் சீரும் சிறப்பும் பெற்று ஆகமமுறைப்படியாக பெரிய ஆலயங்களாக உருப்பெற்றன.\n\nஇந்தியாவின் வட நாட்டிலேயே மிகுதியான செல்வாக்கை சக்தி வழிபாடு பெற்றுள்ளது. அச்செல்வாக்கு தென் நாட்டிலும் வலுப்பெற்றுள்ளது. உதாரணமாக நவராத்திரியை தென்னாடு பெற்றுக்கொண்டது. தசரா என்னும் விஜயதசமி பண்டிகையை கொண்டாடுவது சான்றாகிறது. வட நாட்டில் வாழ்ந்த காளிதாசர், விவேகானந்தர், இராமகிருஷ்ணர் போன்றோர் அம்பாள் உபாசகர்களே. குமரகுருபரர், அபிராமிபட்டர் போன்றோரும் தென்நாட்டு அம்பாள் உபாசகரே. \" தனம் தரும் கல்வி தரும்...\" என அபிராமிப்பட்டர் கூறியுள்ளார். இவ்வாறான சக்திக்குரிய சிறந்த விரதமாக நவராத்திரியையும், கணவனைப்பெற கார்த்தியாயினி விரதமும் கன்னிப்பெண்கள் அனுஷ்ட்டிப்பர். கேதாரகௌரி விரதம் உமை சிவனை அடைந்த வரலாற்றைக் கூறுகிறது எனலாம்.\n\n20ம் நூற்றாண்டிலே அம்பாள் வழிபாடு சிறப்பாக வளர்ச்சி பெற்றுள்ளதைக் காணலாம். வீடுகள், பாடசாலைகள், வேலத்தளம் என்பவற்றில் நடராத்திரி கொண்டாடப்படுகிறது. இவ்வாறு வரலாற்று நோக்கிலே அம்மன் வாழிபாட்டினைப் பற்றிக்கூறலாம்.\n\nSection::::முக்கிய விழாக்கள்.\n \nவைகாசி திருவிழாவுடன் ,1992ம் ஆண்டு முதல் பூரம் நட்சத்திர தினங்களில் விளக்கு பூசையும் சிறப்பாக நடத்தப்பட்டது. ஆடிபி பூரா தினத்திலே பக்கத்தில் உள்ள சிவன் கோவிலில் இருந்து பால் காவடி எடுத்து அம்மனுக்கு சிறப்பு வழிபாடு செய்வர். நவராத்திரி,சிவராத்திரி , கந்தசஸ்ட்டி, திருவெம்பாவை உள்ளிட்ட முக்கிய விழாக்கள் அம்மனுக்கு சிறப்பாக கொண்டாடப்படுகிறது.\n\nSection::::உசாத்துணை.\nhttp://www.dinamalar.com/nri/details.asp?id=5034&lang=ta\n\n.சி.க சிற்றம்பலம் : ஈழத்து இந்துசமய வரலாறு - பாகம் 1,\nயாழ் பல்கலைக்கழகம்,"}
{"id": "325042", "url": "https://ta.wikipedia.org/wiki?curid=325042", "title": "நான்காம் தப்புலன்", "text": "நான்காம் தப்புலன்\n\nநான்காம் தப்புலன், அனுராதபுரத்தில் இருந்து இலங்கையை ஆண்ட மன்னர்களுள் ஒருவன். இவனது தந்தையான ஐந்தாம் கசபன் இறந்த பின்னர் இவன் அரசனானான். கி.பி. 923 இல் அரியணை ஏறிய இவன் கி.பி. 924 வரை குறுகிய காலமே பதவியில் இருந்தான். இவன் ஆட்சியில் இருந்தபோது மிரிசவெட்டி விகாரைக்கு ஒரு ஊரைக் கொடையாகக் கொடுத்தான். பொதுவாக இவன் முன்னோர்களைப் பின்பற்றியே ஆட்சி நடத்தினான். முன்னர் செய்த பாவங்களினால் நீண்டகாலம் இவ்வுலக வாழ்க்கையை அவனால் அனுபவிக்க முடியவில்லை எனக்கூறும் மகாவம்சம் இப்பாவங்கள் குறித்த விபரங்களைத் தரவில்லை.\n\nஏழு மாதங்கள் மட்டுமே ஆட்சியில் இருந்த நான்காம் தப்புலன் காலமான பின்னர் அதே பெயர் கொண்டவனும், துணை அரசனாக இருந்தவனுமான ஐந்தாம் திப்புலன் அரசனானான்.\n\n"}
{"id": "325046", "url": "https://ta.wikipedia.org/wiki?curid=325046", "title": "ஐந்தாம் தப்புலன்", "text": "ஐந்தாம் தப்புலன்\n\nஐந்தாம் தப்புலன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். நான்காம் தப்புலன் காலமான பின்னர் இவன் அரியணையில் அமர்ந்தான். கி.பி. 924 இல் அரசனான இவன் கி.பி. 935 வரை ஆட்சி நடத்தினான்.\n\nஇவன் காலத்தில் சோழர்களுக்குப் பயந்த பாண்டிய மன்னன் இலங்கைக்கு வந்தான். அவனை வரவேற்று நகருக்கு வெளியே அவன் தங்குவதற்கு இடமும், பிற வசதிகளையும் ஐந்தாம் திப்புலன் செய்து கொடுத்ததாகவும், பாண்டியன் தன்னுடைய நாட்டைத் திரும்பப் பெறுவதற்கு உதவ அவன் எண்ணியிருந்ததாகவும் மகாவம்சம் கூறுகிறது. இந்த நேரத்தில், ஏதோ காரணத்தால் இலங்கையில் இளவரசர்களிடையே பெரும் சச்சரவுகள் உருவாகின. இலங்கையில் தங்கியிருப்பதில் பயன் எதுவும் இல்லை என்று கண்ட பாண்டியன், சேரநாட்டுக்குச் சென்றுவிட்டான்.\n\nசச்சரவுகள் ஓய்ந்த பின்னர், மன்னன் மகாமேகவண்ணவில் இருந்த போதியகத்தின் பேணலுக்காக ஒரு ஊரைக் கொடையாகக் கொடுத்தான். தனது முன்னோர்களைப் பின்பற்றி நாட்டை ஆண்டுவந்த ஐந்தாம் தப்புலன் தனது 12 ஆவது ஆட்சியாண்டில் காலமானான், அவனைத் தொடர்ந்து துணை அரசனாக இருந்த உதயன் அரசனானான். \n\n"}
{"id": "325048", "url": "https://ta.wikipedia.org/wiki?curid=325048", "title": "இலைமன் சுட்டிராங் சுபிட்சர்", "text": "இலைமன் சுட்டிராங் சுபிட்சர்\n\nஇலைமன் சுட்டிராங் சுபிட்சர் (Lyman Strong Spitzer, Jr.) (ஜூன் 26, 1914 – மார்ச்சு 31, 1997) ஓர் அமெரிக்கக் கோட்பாட்டு இயற்பியலாளரும் வானியலாளரும் மலையேறியும் ஆவார். இவர் அறிவியலாளராக, விண்மீன்கள் உருவாக்கம் மின்ம இயற்பியல் ஆய்வுகளில் ஈடுபட்டார். இவர் 1946 இல் விண்வெளியில் இயங்கும் தொலைநோக்கிகளை உருவாக்குவதில் ஈடுபட்டார். இவர் உடுக்கணங்காணி எனும் மின்மக் கருவியை உருவாக்கினார். நாசாவின் இந்தக் கருவி சுபிட்சர் விண்வெளித் தொலைநோக்கி எனப்படுகிறது. மலையேறியாக டொனால்டு மார்ட்டனுடன் தோர் மலையை முதன்முதலாக ஏறினார்.\n\nSection::::இளமையும் கல்வியும்.\nசுபிட்சர் ஒகியோவில் உள்ள தொலிடோவில் ப்ரெசுபைடேரியக் குடும்பத்தில் பிறந்தார். இவரது தந்தை இலைமன் சுட்டிராங் சுபிட்சர் ஆவார். இவரது தாயார் பிரம்பேக் எனப்படு பிளாஞ்சிகேரி ஆவார். தந்தைவழி பாட்டியால் இவர் புதுமைப்புனைவாளர் எலி விட்னெவின் உறவினர். சுபிட்சர் ஓகியோ, தொலிடோவில் உள்ள சுகாட் உயர்நிலைப் பள்ளியில் படித்தார். பின்னர் 1929 இல் பிலிப்சு கல்விக்கழகத்தில் பயின்றார்.அதன் பிறகு, யேல் கல்லூரியில் சேர்ந்து 1935 இல் பை—பீட்டா-கப்பா பட்டம் பெற்றார். அப்போது இவர் மண்டையோடு எலும்பு அமைப்பின் உறுப்பினராக இருந்துள்ளார். இவர் கேம்பிரிட்ஜ் பல்கலைக்கழகத்தில் ஓராண்டூ பயிலும்போது ஆர்த்தர் எடிங்டனாலும் இளைஞர் சுப்பிரமணியன் சந்திரசேகராலும் பெரிதும் கவரப்பட்டுள்ளார். பின் ஐக்கிய அமெரிகவுக்கு மீண்டு, பிரின்சுடன் பல்கலைக்கழகத்தில் 1935 இல் கலை முதுவர் பட்டமும் 1938 இல் முனைவர் பட்டமும் பெற்றுள்ளார். under the direction of Henry Norris Russell.\n\nSection::::மலையேற்றம்.\nசுபிட்சரும் டொனால்டு மார்ட்டனும் 1965 இல் கனடா, நுனாவட் மாவட்டப் , பாஃபின் தீவில் அமைந்த ஆயூட்டக் தேசியப் பூங்காவில் உள்ள 1675 மீ உயரத் தோர் மலையை முதன்முதலாக ஏறிச் சாதனை படைத்தனர் . அமெரிக்க ஆல்பைன் குழு உறுப்பினரான சுபிட்சர் \"இலைமன் சுபிட்சர் மலையேற்ற முன்னேற்ற விருது\" எனும் விருதை உருவாக்கினார். இந்த விருது ஒவ்வோராண்டும் மலையேற்றத்தில் முனைந்து வெற்றியீட்டும் வீரர்களுக்கு 12,000 அமெரிக்க டாலர் மதிப்புள்ள பரிசை வழங்குகிறது.\n\nSection::::அறிவியல்.\nஇவர் யேல் பல்கலைக்கழகத்தில் சிறிதுகாலம் துறைப்புல உறுப்பினராக இருந்தபோது போர்க்கால அறிவியல் பணியாக சோனார் உருவாக்கப் பணியில் ஈடுபட நேர்ந்துள்ளது. இவர் 1947 இல், தன் 33 ஆம் அகவையில், என்றி நோரிசு இரசலுக்குப் பிறகு பிரின்சுடன் வான்காணக இயக்குநரானார். இதற்கு இவரும் மார்ட்டின் சுவார்சு சைல்டும் கூட்டாக 1070 வரை தலைமையேற்றனர்.\n\nSection::::இறப்பு.\nஇவர் பிரின்சுடன் பல்கலைக்கழகத்தின் அன்றைய நாள் பணிமுடிந்த்தும் 1997 மார்ச்சு 31 இல் திடீரென இறந்துள்ளார். இவர் பிரின்சுடன் கல்லறையிலேயே அடக்கம் செய்யப்பட்டார். இவரது மனைவி தோரியன் கானடே சுபிட்சரும் நான்கு பிள்ளைகளும் பத்து பேரப்பிள்ளைகளும் உள்ளனர். இவரது நான்கு பிள்ளைகளில் ஒருவரான நரம்புயிரியல் வல்லுனராகிய நிகோலசு சுபிட்சர் இப்போது சாண்டீகோவில் உள்ள கலிபோர்னியா பல்கலைக்கழகத்தின் நரம்புயிரியல்துறைப் பேராசிரியராகவும் துணைத்தலைவராகவும் உள்ளார்.\n\nSection::::தகைமைகள்.\nவிருதுகள்\n\n"}
{"id": "325051", "url": "https://ta.wikipedia.org/wiki?curid=325051", "title": "இரண்டாம் உதயன்", "text": "இரண்டாம் உதயன்\n\nஇரண்டாம் உதயன் என்பவன், அனுராதபுரத்தில் இருந்து இலங்கையை ஆண்ட மன்னர்களில் ஒருவன். இவன், அரசனாக இருந்த ஐந்தாம் தப்புலனின் மறைவுக்குப் பின் அரசனானான். கி.பி. 935 இல் அரியணை ஏறிய இரண்டாம் உதயன், கி.பி 938 வரை ஆட்சி நடத்தினான்.\n\nஇவன் சேனன் என்பவனைத் துணை அரசன் ஆக்கினான். அரசனது அதிருப்திக்கு உள்ளாகி அரசனால் தமக்குத் தீங்கு விளையக்கூடும் என்று எண்ணிய சில அமைச்சர்கள், புத்தமதச் சாதுக்கள் தமது தவவாழ்வை மேற்கொள்ளும் தபோவனங்களுக்குச் சென்று மறைந்து வாழ்ந்தனர். இதை அறிந்த அரசனும், துணையரசனும் அங்கு சென்று அவர்களைப் பிடித்து அவர்களது தலைகளைச் சீவிக் கொலை செய்தனர். இது அங்கு வாழ்ந்த சாதுக்களைக் கோபமுறச் செய்தது. அதனால் அவர்கள் அவ்விடத்தை விட்டு நீங்கி ரோகணத்துக்குச் சென்றுவிட்டனர். இதனால் கோபமுற்ற நாட்டு மக்களும், போர் வீரர்களும் கிளர்ந்து எழுந்தனர். அவர்கள் அரசனின் நடவடிக்கைக்கு உதவிய அமைச்சர்களைப் பிடித்துக் கொண்டு அபயகிரி விகாரையில் இருந்த \"இரத்தினப்பாசாதம்\" என்னும் உயரமான கட்டிடத்தில் ஏறி, அவர்களது தலைகளைச் சீவிச் சாளரம் வழியாக வெளியில் எறிந்தனர். இதைக் கேள்வியுற்ற துணையரசனும், அவனது நண்பனும் ரோரணத்துக்குத் தப்பியோடினர். அங்கே சாதுக்களைச் சந்தித்துத் தமது பிழைக்கு மன்னிப்புப் பெற்றுக்கொண்டதுடன் நாட்டிலிருந்த மூன்று புத்த பீடங்களின் துணையுடன் அவர்களை மீண்டும் அனுராதபுரத்துக்கு அழைத்து வந்தனர். அரசனும் அவர்களை நேரில் வரவேற்று மன்னிப்புப் பெற்றுக்கொண்டான்.\n\nஅதன் பின்னர் அரசன் தனது முன்னோர்களைப் பின்பற்றி நற்பணிகளைச் செய்து நாட்டை ஆண்டுவந்தான். மூன்றாவது ஆட்சியாண்டில் இரண்டாம் உதயன் இறக்கவே, துணை அரசன் சேனன் ஆட்சிபீடம் ஏறினான்.\n\n"}
{"id": "325055", "url": "https://ta.wikipedia.org/wiki?curid=325055", "title": "மேக்சு வுல்ஃப்", "text": "மேக்சு வுல்ஃப்\n\nமேக்சிமிலான் பிரான்சு ஜோசப் கார்னீலியசு வுல்ஃப் (Maximilian Franz Joseph Cornelius Wolf) (ஜூன் 21, 1863 – அக்தோபர் 3, 1932) ஒரு செருமானிய வானியலாளர்;வானொளிப்படவியல் முன்னோடி. இவர் 1902 இல் இருந்து தன் இறப்புவரை ஐடெல்பர்கு பல்கலைக்கழகத்தின் வானியல் துறையின் தலைவரும் ஐடெல்பர்குகோனிசுடக் அரசு வான்காணகத்தின் இயக்குநரும் ஆக இருந்தார்.\n\nSection::::இளம்பருவம்.\nஇவர் 1863 ஜூன் 21 இல் செருமனியில் ஐடெல்பர்கில் பிறந்தார். இவரது தந்தை புகழ்வாய்ந்த மருத்துவ முனைவர் மரு. பிரான்சு வுல்ஃப் ஆவார். இவரது தந்தையார் இவருக்கு அறிவியலில் ஆர்வம் ஊட்டி, தம் வீட்டுத் தோட்டத்திலேயே ஒரு வான்காணகத்தை அமைத்துத் தந்தார்.Iஇங்குதான் வுல்ஃப் முதல் வானியல் கண்டுபிடிப்பாக ஒரு வால்வெள்ளியை 1884 இல் கண்டறிந்தார். இது வால்வெள்ளி 14பி/வுல்ஃப் எனப் பெயர் இடப்பட்டது.\n\nSection::::பல்கலைக்கழக வாழ்க்கை.\nஇவர் நகரில் இருந்த உலகப் புகழ்பெற்ற பல்களைக்கழகத்தில் சேர்ந்தார். இவருக்கு ஐடெல்பர்கு பல்கலைக்கழகம் 1888 இல் அவரது 25 ஆம் அகவையில் முனைவர் பட்டம் அளித்தது. இவர் சுட்டாகொல்மில் ஓராண்டு முதுவர் பட்ட்த்துக்குப் பயின்றார். இது மட்டுமே இவர் தன் வாழ்நாளில் வெளிநிறுவனத்தில் பயின்ற காலமாகும். இவர் ஐடெல்பர்கு பல்கலைக்கழகத்துக்கு மீண்டு, அங்கு 1890 இல் தரப்பட்ட தனியார்-தகைமையை ஏற்ருக் கொண்டார்.வானியலில் மக்களுக்கு விரிவுரைகள் நிகழ்த்தும் இவர் வேறு நிறுவன்ங்களில் இருந்து வந்த பதவிகளை ஏற்கவில்லை. இவர் 1902 இல் வானியல் துறையின் தலைவராகவும் ஐடெல்பர்கு கோனிசுடக் வான்காணகத்தின் இயக்குநராகவும் அமர்த்தப்பட்டார். இந்த இருபதவிகளிலும் இவர் இறந்த 1932 வரை இருந்தார்.\n\n\n"}
{"id": "325059", "url": "https://ta.wikipedia.org/wiki?curid=325059", "title": "சில்ஹெட் மாவட்டம்", "text": "சில்ஹெட் மாவட்டம்\n\nசில்ஹெட் மாவட்டம் (Sylhet district) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். நாட்டின் வடகிழக்கில் அமைந்த இம்மாவட்டம் சில்ஹெட் கோட்டத்தில் உள்ள நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் சில்ஹெட் நகரம் ஒரு மாநகராட்சியும் ஆகும்.\n\nSection::::மாவட்ட எல்லைகள்.\nசில்ஹெட் மாவட்டத்தின் வடக்கில் இந்தியாவின் காசியா-ஜெயந்தியா மலைத் தொடர்களும், தெற்கில் மௌலிபஜார் மாவட்டம், கிழக்கில் இந்தியாவின் அசாம் மாநிலத்தின் கசார் மாவட்டம் மற்றும் கரீம்கஞ்சு மாவட்டம், மேற்கில் சுனாம்கஞ்ச் மாவட்டம் எல்லைகளாக கொண்டுள்ளது.\n\nSection::::மாவட்ட நிர்வாகம்.\nசில்ஹெட் மாவட்டம் பனிரெண்டு துணை மாவட்டங்களாகப் பிரிக்கப்பட்டுள்ளது. மேலும் இம்மாவட்டம் ஒரு மாநகராட்சியும், நான்கு நகராட்சிகளும், 102 ஒன்றியங்களும், 3206 கிராமங்களும் கொண்டுள்ளது.\n\nSection::::மக்கள் தொகையியல்.\n1332 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதியான முடிவு அறிவிக்கப்படவில்லை) மக்கள் தொகை 34,34,188 ஆக உள்ளது. அதில் ஆண்கள் 17,26,965 ஆகவும், பெண்கள் 17,07,223 ஆகவும் உள்ளனர். பாலின விகிதம் 101 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 995 நபர்கள் வீதம் வாழ்கின்றனர். சராசரி எழுத்தறிவு 51.2 % ஆக உள்ளது.\n\nSection::::சமயங்கள்.\nஇம்மாவட்டம் 6,754 மசூதிகளும், 453 இந்துக் கோயில்களும், 96 கிறித்தவ தேவாலயங்களும், நான்கு பௌத்த விகாரங்களும் கொண்டுள்ளது. \n\nSection::::பிற தகவல்கள்.\nஇம்மாவட்டத்தின் சராசரி ஆண்டு மழைப் பொழிவு 3334 மில்லி மீட்டராகும். 236.42 சதுர கிலோ மீட்டர் பரப்பில் காப்புக் காடுகள் கொண்டுள்ளது. மணிபுரி, காசியா, சக்மா, திரிபுரா, பத்ரா, சவ்தால், கரோ, லுசாய் போன்ற முக்கிய பழங்குடி இன மக்கள் இம்மாவட்டத்தில் வாழ்கின்றனர்.\nசுர்மா, குஷிரா, சோனை, பியாயின், பக்ரா, நவா, சாவ்லா, மொனு, தமாலியா, பரதால், ஜூரி, கொயின், சுதாங், மதப்பூர் போன்ற ஆறுகள் இம்மாவட்டத்தில் பாய்கிறது. \n"}
{"id": "325064", "url": "https://ta.wikipedia.org/wiki?curid=325064", "title": "பர்குனா மாவட்டம்", "text": "பர்குனா மாவட்டம்\n\nபர்குனா மாவட்டம் (Barguna) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் பரிசால் கோட்டத்தில் உள்ளது. நாட்டின் தெற்கில் அமைந்த இம்மாவட்டத்தின் நிர்வாகத் தலைமையிடம் பர்குனா நகரம் ஆகும். \n\nSection::::மாவட்ட எல்லைகள்.\n1831.31 சதுர கிலோ மீட்டர் பரப்பு கொண்ட இம்மாவட்டட்தின் வடக்கில் ஜல்கத்தி மாவட்டம், பரிசால் மாவட்டம், பிரோஜ்பூர் மாவட்டம் மற்றும் பதுவாகாளி மாவட்டங்களும், தெற்கில் வங்காள விரிகுடாவும், மேற்கில் பிரோஜ்பூர் மாவட்டம் மற்றும் பேகர்ஹத் மாவட்டமும் எல்லைகளாக அமைந்துள்ளது.\nமாவட்டத்தின் முக்கிய ஆறுகள் பைரா ஆறு, பிஷ்காளி ஆறு, பலேஷ்வர் ஆறுகளாகும்.\n\nSection::::மாவட்ட நிர்வாகம்.\nபர்குனா மாவட்டம் ஆறு துணை மாவட்டங்களைக் கொண்டது. அவைகள்: அம்தாலி, பாம்னா, பர்குனா சதர், பேடாகி, பதர்கட்டா மற்றும் தல்தாலி ஆகும்.\n\nSection::::பொருளாதாரம்.\nஇம்மாவட்டத்தின் பொருளாதாரம் வேளாண்மையைச் சார்ந்து உள்ளது. இங்கு நெல், பருப்பு வகைகள், சணல், கரும்பு, வாழை, வெற்றிலை, பாக்கு பயிரிடப்படுகிறது. இம்மாவட்டம் வங்காள விரிகுடா கடற்கரை கொண்டிருப்பதால் மீன் பிடித்தொழில் நன்கு உள்ளது.\nமூங்கில் கூடை முடைதல், நெசவு, நகைகள் செய்தல், இரும்புச் சாமான்கள் செய்தல், தையல் வேலை, தச்சு வேலை போன்றவைகள் குடிசைத் தொழிலாக உள்ளது.\n\nSection::::மக்கள் தொகையியல்.\n1831.31 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 8,92,781 ஆக உள்ளது. அதில் ஆண்கள் 4,37,413 ஆகவும், பெண்கள் 4,55,368 ஆகவும் உள்ளனர். பாலின விகிதம் 96 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 488 நபர்கள் வீதம் வாழ்கின்றனர். சராசரி எழுத்தறிவு 57.6 % ஆக உள்ளது.\n\nSection::::சமயங்கள்.\nஇம்மாவட்டத்தில் 3485 மசூதிகளும், 43 இந்துக் கோயில்களும், ஐந்து கிறித்தவ தேவாலாயங்களும், ஒரு பௌத்த விகாரமும் உள்ளது. \n\n\nSection::::வெளி இணைப்புகள்.\n "}
{"id": "325066", "url": "https://ta.wikipedia.org/wiki?curid=325066", "title": "மூன்றாம் சேனன்", "text": "மூன்றாம் சேனன்\n\nமூன்றாம் சேனன் என்பவன், அனுராதபுரத்தில் இருந்து இலங்கையை ஆண்ட சிங்கள அரசர்களுள் ஒருவன். இரண்டாம் உதயன் காலமான பின்னர் இவன் அரசுரிமை பெற்றான். கி.பி. 938 இல் அரியணை ஏறிய மூன்றாம் சேனன் கி.பி. 948 வரை அரசு புரிந்தான்.\n\nதுணை அரசனாக இருந்தபோது சாதுக்களதும், மக்களினதும் கோபத்துக்கு ஆளாகியிருந்த போதிலும், இவன் ஒரு மதிநுட்பம் வாய்ந்த அரசன் என்று மகாவம்சம் கூறுகிறது. இவன் பதவி ஏற்றதும் பல்வேறு அறச்செயல்களில் ஈடுபட்டான். தானும் மத அனுட்டானங்களில் ஈடுபட்டான். மதகுருமாருக்கான உறைவிடங்களைக் கட்டிக் கொடுத்ததுடன், அவர்களுக்கான பிற வசதிகளையும் செய்து கொடுத்தான். இலங்கை முழுவதிலும் இருந்த பழைய விகாரைகளைத் திருத்தினான். முன்னோர்கள் செய்த திருப்பணிகளைப் பேணுவதற்கான ஒழுங்குகளையும் செய்ததுடன், விகாரைகளுக்குப் படிமங்களையும் ஓவியங்களையும் வழங்கினான். புத்த சமய விழாக்களையும் ஒழுங்காக நடத்தினான். பாசனத்துக்கான குளங்களைத் திருத்தி வேளாண்மையை மேம்படுத்த உதவினான். \n\nதனது ஒன்பதாவது ஆட்சியாண்டில் மூன்றாம் சேனன் இவ்வுலக வாழ்வை நீத்தான். இவனுக்குப் பின் இவனது நண்பனும், துணை அரசனுமான உதயன் அரசனானான்.\n\n"}
{"id": "325067", "url": "https://ta.wikipedia.org/wiki?curid=325067", "title": "மரியா மிட்செல்", "text": "மரியா மிட்செல்\n\nமரியா மிட்செல் (Maria Mitchell) [pronounced \"mə-RYE-ə\"] (ஆகத்து 1, 1818 – ஜூன் 28, 1889) ஓர் அமெரிக்க வானியலாளர் ஆவார். இவர், 1847 இல் தொலைநோக்கியைப் பயன்படுத்தி,ஒரு வால்வெள்ளியைக் கண்டுபிடித்தார். இது பிறகு, \"செல்வி மிட்செல் வால்வெள்ளி\" என பெயர் இடப்பட்டது. இந்த கண்டுபிடிப்புக்காக இவர் பொற்பதக்கப் பரிசைப் பெற்றார். இப்பரிசு டென்மார்க் அரசர் நான்காம் பிரெடெரிக் அவர்களால் இவருக்கு வழங்கப்பட்டது. இப்பதக்கத்தின் மீது \"Non Frustra Signorum Obitus Speculamur et Ortus\" என இலத்தீனில் பொறிக்கப்பட்டுள்ளது ( Georgics by Virgil (Book I, line 257 இல் இருந்து) (English: \"Not in vain do we watch the setting and rising of the stars\"). Mitchell was the first American woman to work as a professional astronomer.\n\nபத்து பிள்ளைகளில் ஒருவராக இவர் குவேக்கர் சமயத்தில் வளர்க்கப்பட்டு, பின்னர் இவர் கிறித்துவ ஒருமைவாதவியத்துக்கு மாறியுள்ளார்.\n\nSection::::இளமை.\nமரியா மிட்செல் மச்ச்சூசட், நாந்துகெட்டில் பிறந்தார்.இவர்பீட்டர் பவுல்கருக்கும் மேரிபவுல்கருக்கும் பேரப் பிள்ளை ஆவார். இவரது முதல் ஒன்றுவீட்ட உறவினர் பெஞ்சமின் பிராங்ளினுக்கு நான்காம் தலைமுறையினர் ஆகிறார். இவருக்கு ஒன்பது அண்ண்ந்தங்கைகள் உண்டு. இவரது பெற்றோராகிய வில்லியம் மிட்செலும் இலிடியா கோல்மன் மிட்செலும் குவேக்கர் சமயத்தவர்கள்.இவர் பெண்சம்மையற்ற சமுதாய அமைப்பில் பிறந்தார். என்றாலும் இவரது பெற்றோர் ஆன், பெண் மகவுகள் அனைவரையும் நன்கு படிக்க வைத்தனர். குவேக்கர் சமயத்தின் சிறப்பு ஆணுக்கும் பெண்ணுக்கும் கல்வித் தரத்தைச் சமமாக வழங்குதலே.\n\n\n\n"}
{"id": "325069", "url": "https://ta.wikipedia.org/wiki?curid=325069", "title": "பி. கே. நாயர்", "text": "பி. கே. நாயர்\n\nபி. கே. நாயர் (\"Paramesh Krishnan Nair\", 6 ஏப்பிரல் 1933 - 4 மார்ச்சு 2016) என்பவர் ஆயிரக்கணக்கான திரைப்படங்களைப் பாதுகாத்து ஆவணப்படுத்தியவர். இவர் திரைப்பட வரலாற்றாளர் மற்றும் திரைப்பட விழா ஆலோசகராகவும் கருதப்படுகிறார்.\n\nSection::::இளமைக் காலம்.\nதிருவனந்தபுரத்தில் பிறந்த நாயர் கேரளப் பல்கலைக் கழகத்தில் அறிவியல் கற்றார். அனந்தசயனம், பக்த பிரகலாதா போன்ற புராணத் திரைப்படங்கள் பார்ப்பதில் ஆர்வம் ஏற்பட்டு இளம் அகவை முதல் திரைப்பட ஆர்வம் கொண்டார். கல்லூரிப் படிப்பை முடித்தவுடன் திரைப்படம் எப்படி உருவாக்குகிறார்கள் என்பதை அறிந்து கொள்ள மும்பைக்குச் சென்றார்.\n\nSection::::பணிகள்.\nமெகபூப் படப்பிடிப்பு நிலையத்தில் சேர்ந்தார். ரிசிகேசு முகர்சியின் படங்களில் அவரும் இணைந்து பணியாற்றினார். புனேயில் அரசுத் திரைப்படக் கல்லூரி தொடங்கிய நிலையில் பி.கே.நாயர் அங்கு சேர்ந்தார். 1964 இல் இந்திய திரைப்பட ஆவணக் காப்பகம் தொடங்கப்பட்டது. இந்தக் காப்பகத்தில் நாயர் உதவி இயக்குநராக 1965 இல் பணியில் சேர்ந்தார். 1991 இல் ஒய்வு பெற்றார். 12000 திரைப்படங்களைத் தேடிக் கண்டுபிடித்து ஆவணப்படுத்தினார். அவற்றில் 8000 இந்திய மொழிப் படங்களும் மீதம் அயல் நாட்டுப் படங்களும் அடக்கம். திரைப்படச் சுருள்களை மிகுந்த கவனத்துடன் பாதுகாத்து அவற்றை ஆவணப்படுத்தினார்.\n\n1913 இல் தாதாசாகெப் பால்கே உருவாக்கிய ராஜா ஹரிச்சந்திரா என்னும் திரைப்படச் சுருள்களைப் பெரு முயற்சி செய்து கண்டுபிடித்து மறு பிரதி எடுத்து ஆவணப் படுத்தினார். அதுபோல கலியாமர்தான், ஜமாய் பாபு ஆகிய படங்களும் டிவிடி யாக மாற்றப்பட்டன.\n\nSection::::விருதுகள்.\nசத்தியஜித் ரே நினைவு விருது 2008 இல் நாயருக்கு வழங்கப்பட்டது. இவரது வாழ்க்கைப் பற்றிய ஓர் ஆவணப்படம் செல்லுலாய்ட் மனிதர் என்ற பெயரில் சிவேந்திர சிங் துங்கர்பூர் என்பவரால் உருவாக்கப்பட்டு இத்தாலியிலும் இந்தியாவிலும் திரையிடப்பட்டது. இந்தப் படத்திற்கு 2 தேசிய விருதுகள் கிடைத்தன.\n"}
{"id": "325075", "url": "https://ta.wikipedia.org/wiki?curid=325075", "title": "மாலிப்டினம் ஈராக்சைடு", "text": "மாலிப்டினம் ஈராக்சைடு\n\nமாலிப்டினம் ஈராக்சைடு \"(Molybdenum dioxide)\" என்பது MoO என்ற மூலக்கூற்று வாய்ப்பாடு கொண்ட கனிம வேதியியல் சேர்மம் ஆகும். மாலிப்டினம் டையாக்சைடு என்ற பெயராலும் இது அழைக்கப்படுகிறது. ஊதா நிற திண்மமான இச்சேர்மம் ஓர் உலோகக் கடத்தியாகும். ஒற்றைச்சரிவு செல்லில் படிகமாகும் மாலிப்டினம் ஈராக்சைடு, உருக்குலைந்த உரூத்தைல் (TiO2) படிகக் கட்டமைப்பைக் கொண்டுள்ளது. தைட்டானியம் டை ஆக்சைடில் (TiO2) ஆக்சைடு எதிர்மின் அயனிகள் நெருங்கிப் பொதிந்துள்ளன. தைட்டானியம் அணுக்கள் பாதிக்கு மேலான எண்முக துகள்வெளிகளை ஆக்ரமித்துள்ளன. மாங்கனீசு டை ஆக்சைடில் (MoO2) எண்முகங்கள் உருக்குலைந்துள்ளன. மாலிப்டினம் அணுக்கள் மையத்தில் இருப்பதில்லை. அவை Mo – Mo இடைவெளியை குறைவு நீளமென நிலைமாற்றிக் கொள்ளவும் Mo – Mo பிணைப்புக்கும் முனைகின்றன. குட்டையான Mo – Mo இடைவெளி 251 பைக்கோமீட்டர் ஆகும். இது உலோகத்திலுள்ள Mo – Mo 272.5 பைக்கோமீட்டர் என்ற இடைவெளியைவிடக் குறைவு ஆகும். ஓர் ஒற்றைப் பிணைப்புக்கு எதிர்நோக்கும் தேவையான பிணைப்பு நீளத்திற்கு இது குறைவாகும். பிணைப்பு சிக்கலானதாகவும் சில மாலிப்டின எலக்ட்ரான்கள் கடத்தல் பட்டையில் உள்ளடங்காமல் உலோகக் கடத்துத் திறனில் பங்கு கொள்கின்றன. \n\n\nSection::::தயாரிப்பு.\n2 MoO3 + Mo → 3 MoO2\n\nஅயோடினைப் பயன்படுத்தி மாலிப்டின ஈராக்சைடின் ஒற்றைப் படிகங்களை உருவாக்கலாம். அயோடின் மாலிப்டின ஈராக்சைடினை மறுதலையாக ஆவியாகும் வேதியினமான MoO2I2 ஆக மாற்றுகிறது .\n\nமாலிப்டினம் ஆக்சைடு தொழில்நுட்ப மாலிடினம் ஆக்சைடின் ஆக்கக் கூறாக உள்ளது. MoS2:வைத் தயாரிக்கும் தொழிற்சாலை செயன்முறையில் தொழில்நுட்ப மாலிப்டினம் ஆக்சைடு உருவாகிறது .\n\n2 MoS2 + 7O2 → 2MoO3 + 4SO2\nMoS2 + 6MoO3 → 7MoO2 + 2SO2\n2 MoO2 + O2 → 2MoO3\n\nMoO2 ஆல்ககால்களில் ஐதரசன் நீக்கம் செய்கிறது . ஐதரோகார்பன்களை மீள் உருவாகம் செய்கிறது. உயிரிடீசலாகவும் பயன்படுகிரது . கிராபைட்டு மீது இதைப் படிய வைத்து மாலிப்டினம் மீநுண் கம்பிகள் தயாரிக்கப்படுகின்றன .\n\nஇச்சேர்மத்தின் கனிமவியல் வடிவம் துகாரினோவிட் அரிதாகக் காணப்படுகிறது. \n"}
{"id": "325077", "url": "https://ta.wikipedia.org/wiki?curid=325077", "title": "மேரி சோமர்வில்லி", "text": "மேரி சோமர்வில்லி\n\nமேரி பேர்பாக்சு சோமர்வில்லி (Mary Fairfax Somerville) (26 திசம்பர் 1780 – 28 நவம்பர் 1872) ஓர் இசுகாட்டிய அறிவியல் எழுத்தாளரும் பலதுறை வல்லுநரும் ஆவார். இவர் காலத்தில் அறிவியலில் பெண்கள் பங்கேற்க மறுக்கப்பட்டனர். இவர் வானியலும் கணிதவியலும் பயின்றார். இவரே அரசு வானியல் கழகத்தின் முதன்முதலாக பெண் உறுப்பினராகக் கரோலின் எர்ழ்செலுடன் கூட்டாகத் தேர்வு பெற்றவர் .\n\nSection::::இளம்பருவம்.\nஇவர் சர் வில்லியம் பேர்பாக்சின் மகள் ஆவார். தன் தந்தை வழியாக பல தகைசான்ற பேர்பாக்சு குட்ம்பங்களின் சிங்கம். தன் தாய்வழியாக பல புகழ்மிக்க இசுகாட்டியக் குடும்பங்களுடன் உறவுள்ளவர். இவர் இசுகாட்டிய எல்லையில் உள்ள யேத்பர்கு, மன்சே நகரில்தன் தாயின் தங்கை வீட்டில் பிறந்தார். தாயின் தங்கையின் கணவர் அமைச்சரான முனைவர் [[தாமசு சோமர்வில்லி (1741–1830). தாமசு சோமர்வில்லி \"My Own Life and Times\" எனும் நூலின் ஆசிரியர். இவரது இளம்பருவ வீடு பிபேயில் அமைந்த பர்ண்டிசுலாந்து வீடாகும். கடர்பயணத்திலிருந்து வந்த இவரது தந்தையார் பத்து அகவையிலும் இவரது காட்டுமிராண்டி இயல்பைப் பார்த்து முசேல்பர்கு உண்டுறை பள்ளிக்குப் பயிற்சிக்காக அனுப்பியுள்ளார். அங்கிருந்து ஓரளவு படிக்கவும் எழுதவும் கொஞ்சம் பிஎர்ஞ்சு மொழியும் கற்று வீடு திரும்பினார்; அப்போது இவர் எளிய கணக்குகளைப் போடலானார்.\n\n\n\n\nSection::::வெளி இணைப்புகள்.\n[[பகுப்பு:1780 பிறப்புகள்]]\n[[பகுப்பு:1872 இறப்புகள்]]\n[[பகுப்பு:பிரித்தானிய வானியலாளர்கள்]]\n[[பகுப்பு:இசுகாட்டிய வானியலாளர்கள்]]\n[[பகுப்பு:இசுகாட்டியக் கணிதவியலாளர்கள்]]\n[[பகுப்பு:பெண் கணிதவியலாளர்கள்]]\n[[பகுப்பு:பெண் வானியலாளர்கள்]]"}
{"id": "325079", "url": "https://ta.wikipedia.org/wiki?curid=325079", "title": "கோனேரிக்குப்பம் வீரட்டானேசுவரர் கோயில்", "text": "கோனேரிக்குப்பம் வீரட்டானேசுவரர் கோயில்\n\nகோனேரிக்குப்பம் வீரட்டானேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் கோனேரிக்குப்பம் என்னுமிடத்தில் அப்பாராவ் தெருவில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக வீரட்டானேசுவரர் மேற்கு நோக்கிய நிலையில் உள்ளார். அவருக்கு எதிரில் சாக்கிய நாயனார் கையில் கல்லுடன் காணப்படுகிறார். லிங்கத்திருமேனி மீது கல்லை எறிந்த அடையாளமாக பாணத்தில் புள்ளி காணப்படுகிறது. அருகில் விநாயகர் உள்ளார்.\n\nSection::::வரலாறு.\nமூன்று அசுரர்கள் என்ற நிலையில் இக்கோயிலைப் பற்றி வரலாறு கூறப்படுகிறது. கடும் தவமிருந்து வரம் பெற்ற மூன்று அசுரர்கள் தம்மைத் தாமே அழித்துக்கொண்டதாக வரலாறு. இது தவிர சாக்கிய நாயனார், கொங்கணச்சித்தர் ஆகிய இருவரோடும் தொடர்புடையது இத்தலமாகும்.\n\nSection::::சாக்கிய நாயனார்.\nகாஞ்சிபுரத்தின் அருகேயுள்ள திருச்சங்கமங்கையில் பிறந்த சாக்கிய நாயனார் இறைவன்மீது கல்லெறிந்து இறைவனை வணங்கிய தலமாகும். ஞானத்தைத் தேடிய அவர் பௌத்த சமயத்தில் சார்ந்திருந்தார். பின்னர் ஒவ்வொரு ஊராகச் சென்று கொண்டிருந்தபோது இங்கு வந்தார். லிங்கத்தின் அருகே அமர்ந்தார். இறைவனை அர்ச்சிக்க பூவைத்தேடினார். கிடைக்காததால் அருகேயிருந்த கற்களை எடுத்து இறைவன்மீது வீசினார். ஒவ்வொரு முறையும் இறைவன்மீது எறியும்போதும் தன்னுள் ஏதோ உயர்வு ஏற்படுவதை உணர்ந்தார். ஒரு நாள் அவ்வாறாக கல்லில் பூசை செய்ய மறந்துவிட்டார். இறைவனும் அவருக்காகக் காத்திருந்தார். இறைவனிடம் தன் வருத்தத்தைத் தெரிவித்துவிட்டு தொடர்ந்து கல்லை எறிந்து பூசித்தார். அவர் மீது கருணை கொண்ட இறைவன் தேவியுடன் அவருக்குக் காட்சி தந்தார்.\n\nSection::::கொங்கணச்சித்தர்.\nகொங்கணர் என்ற சித்தர் இறைவனை பரிசோதிக்க நினைத்தார். அவரிடம் ஒரு குளிகை இருந்ததாகவும் அதனை எதன் மீது வைத்தாலும் அது தண்ணீராக மாறிவிடும் தன்மையைக் கொண்டிருந்தது. இக்கோயிலுக்கு வந்து அக்குளிகையை பாணத்தின்மீது வைக்கவே, குளிகையை லிங்கத்திருமேனி உள்ளே இழுத்துக்கொண்டது. சக்தியறிந்த அவர் இறைவனை வழிபட்டு பல சித்திகளைப் பெற்றார்.\n\nSection::::திருவிழாக்கள்.\nபௌர்ணமி, பிரதோஷம், சிவராத்திரி உள்ளிட்ட விழாக்கள் இங்கு கொண்டாடப்படுகின்றன.\n\nதடித்த எழுத்துக்கள்== மேற்கோள்கள் ==\n"}
{"id": "325080", "url": "https://ta.wikipedia.org/wiki?curid=325080", "title": "பாலுவா, பீகார்", "text": "பாலுவா, பீகார்\n\nபாலுவா \"(Balua)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி பாலுவா கிராமத்தின் மக்கள்தொகை 326 நபர்கள் ஆகும். இவர்கள் 56 குடும்பங்களில் வழ்ழ்ந்தனர். இம்மக்கள்தொகையில் 53.37% நபர்கள் ஆண்கள் மற்றும் 46.61% நபர்கள் பெண்களாவர். இந்நகரின் எழுத்தறிவு சதவீதம் 48.77% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 57.23% நபர்கள் ஆண்கள் மற்றும் 42.76% நபர்கள் பெண்களாவர். மக்கள் தொகையில் 18.4% நபர்கள் 6 வயதுக்கு கீழ் உள்ளவர்களாகும். \n"}
{"id": "325083", "url": "https://ta.wikipedia.org/wiki?curid=325083", "title": "திருநிலை பெரியாண்டவர் கோயில்", "text": "திருநிலை பெரியாண்டவர் கோயில்\n\nதிருநிலை பெரியாண்டவர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் திருநிலை என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக பெரியாண்டவர் உள்ளார். இறைவி அங்காளபரமேசுவரி ஆவார். சித்தாமிர்த குளம் கோயிலின் தீர்த்தமாகும்.\n\nSection::::வரலாறு.\nசிவபெருமான் மனித வடிவில் மண்ணிற்கு வந்தபோது கண்ணுக்குத் தெரியாத நிலையில் 21 கணங்களும் உடன் வந்தன. அங்காளபரமேசுவரி சூலத்தை எறிந்ததும் அவை மண் கட்டிகளாக மாறின. சிவன் சுய உருவைப் பெற்றதும், அவையும் சிவகணங்களாக வெளிப்பட்டன. இதனைக் குறிக்கும் வகையில் 21 கணங்களும் லிங்கத்திருமேனிகளாக மாறின.சிவனும் நந்தியும் மனித உருப்பெற்றதால் இங்குள்ள நந்தி மனித உடலுடன் உள்ளது. விநாயகரும் இரண்டு கரங்களோடும் மனித உடலோடும் உள்ளார். இவருக்கு திருநீறே அபிஷேகப் பொருளாக உள்ளது.\n\nSection::::திருவிழாக்கள்.\nபிரதோஷம், சிவராத்திரி உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325085", "url": "https://ta.wikipedia.org/wiki?curid=325085", "title": "பர்னிகார்", "text": "பர்னிகார்\n\nபர்னிகார் \"(Barnihar)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி பர்னிகார் கிராமத்தின் மக்கள்தொகை 2085 நபர்கள் ஆகும். இவர்கள் 358 குடும்பங்களில் வழ்ழ்ந்தனர். இம்மக்கள்தொகையில் 52% நபர்கள் ஆண்கள் மற்றும் 47% நபர்கள் பெண்களாவர். இந்நகரின் எழுத்தறிவு சதவீதம் 38.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.9% நபர்கள் ஆண்கள் மற்றும் 38% நபர்கள் பெண்களாவர். மக்கள் தொகையில் 22.73% நபர்கள் 6 வயதுக்கு கீழ் உள்ளவர்களாகும். \n"}
{"id": "325088", "url": "https://ta.wikipedia.org/wiki?curid=325088", "title": "அனகாபுத்தூர் அகத்தீசுவரர் கோயில்", "text": "அனகாபுத்தூர் அகத்தீசுவரர் கோயில்\n\nஅனகாபுத்தூர் அகத்தீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் காஞ்சீபுரத்திற்குக் கீழ்த்திசையில் அமைந்துள்ள அனகாபுத்தூர் என்னுமிடத்தில் உள்ளது. ஆனைகளைப் பாதுகாத்து வந்ததால் இவ்வூர் ஆனைகாபுத்தூர் என்று முன்னர் அழைக்கப்பட்டது.\n\nSection::::இறைவன், இறைவி.\nஇக்கோயிலின் மூலவராக அகத்தீசுவரர் உள்ளார். இறைவன், இறைவியின் திருமணத்தின்போது தென் கோடி உயர்ந்து, வட கோடி தாழ்ந்து போன நிலையில் இறைவன் அகத்தியரை தென்னாட்டிற்கு அனுப்பினார். அகத்தியர் வரும் பல இடங்களில் பூசை செய்து வந்தார். அவ்வாறான இடத்தில் இக்கோயிலும் ஒன்றாகும். ஆதலால் இறைவன் அகத்தீசுவரர் என்று அழைக்கப்படுகிறார். இறைவி ஆனந்தவல்லி ஆவார்.இறைவி தெற்கு நோக்கிய நிலையில் உள்ளார்.\n\nSection::::அமைப்பு.\nராஜகோபுரம் மூன்று நிலைகளைக் கொண்டுள்ளது. ராஜ கோபுரத்தின் உட்புறம் தென்புறத்தில் விநாயகர் சன்னதி உள்ளது. கருவறை, அந்தராளம், அர்த்த மண்டபம், முகமண்டபம் ஆகிய அமைப்புகளைக் கொண்டு கோயில் உள்ளது. திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர் உள்ளனர். அருகே பைரவர் உள்ளார். சனீசுவர சன்னதி காணப்படுகிறது. கோஷ்டத்தில் தென்புறம் விநாயகரும் தட்சிணாமூர்த்தியும், மேற்கில் விஷ்ணுவும், வடக்கில் பிரம்மாவும் துர்க்கையும் உள்ளனர். இக்கோயிலைச் சுற்றி சப்த கன்னியர்களுக்கு கோயில்கள் உள்ளன. இக்கோயிலுடன் இணைந்து ஆலவட்டம்மன் என்றும் அடஞ்சியம்மன் என்றும் அழைக்கப்படும் கெங்கையம்மன் மற்றும் பச்சையம்மன் கோயில்கள் உள்ளன.\n\nSection::::திருவிழாக்கள்.\nபிரதோஷம், சிவராத்திரி, அமாவாசை உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325090", "url": "https://ta.wikipedia.org/wiki?curid=325090", "title": "3-நைட்ராக்சிபுரோப்பனால்", "text": "3-நைட்ராக்சிபுரோப்பனால்\n\n3-நைட்ராக்சிபுரோப்பனால் \"(3-Nitrooxypropanol)\" என்பது CHNO அல்லது HOCH2CH2CH2ONO2. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சுருக்கக் குறியீடாக இதை 3என்.ஓ.பீஎன்று எழுதுவார்கள். 1,3-புரோப்பேன்டையாலினுடைய மோனோநைட்ரேட்டு எசுத்தராக இது வகைப்படுத்தப்படுகிறது. மெத்தில் கோயென்சைம் பி ரிடக்டேசு நொதிக்கு வளர்தடுபொருளாக இச்சேர்மம் பயன்படுகிறது. மீத்தேனுருவாக்கல் வினையின் கடைசிப் படிநிலையில் மெத்தில் கோயென்சைம் ரிடக்டேசு வினையூக்கியாக செயல்படுகிறது. அசைபோடும் விலங்குகளுக்கு இது உணவாக்கப்பட்டால் மீத்தேன் உற்பத்தி குறைந்து மறைந்துவிடுகிரது. அவை எடை அதிகரிக்கின்றன. அசைபோடும் விலங்குகள் பைங்குடில் வளிமமான மீத்தேன் வாயு உற்பத்தியில் மிகப் பெரும் பங்காற்றுகின்றன. \n"}
{"id": "325094", "url": "https://ta.wikipedia.org/wiki?curid=325094", "title": "சீட்டஞ்சேரி காலீசுவரர் கோயில்", "text": "சீட்டஞ்சேரி காலீசுவரர் கோயில்\n\nசீட்டஞ்சேரி காலீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் சீட்டஞ்சேரி என்னுமிடத்தில் உள்ளது. யாதவ குலத்தைச் சேர்ந்த சீட்டண்ணன், குரும்பண்ணன், சாத்தண்ணன் தத்தம் பசுக்கூட்டங்களோடு வாழ்ந்த இடங்கள் முறையே சீட்டணஞ்சேரி, குருமஞ்சேரி, சாத்தணஞ்சேரி என்றழைக்கப்பட்டதாகக் கூறுவர்.\n\nSection::::இறைவன், இறைவி.\nஇக்கோயிலின் மூலவராக காலீசுவரர் உள்ளார். இறைவி சிவகாமசுந்தரி ஆவார். முக்களா மரம் கோயிலின் தல மரமாகும்.\n\nSection::::அமைப்பு.\nஐந்து நிலையைக் கொண்ட ராஜ கோபுரம், இரண்டு கொடி மரங்கள், அருகில் பச்சைக்கல் நந்தி ஆகியவை காணப்படுகின்றன. மணிபுங்க மரத்தின் அடியில் சுயம்புவாய் இறைவனின் திருமேனி உள்ளது. மூலவர் சன்னதிக்கு முன்பாக இரு புறமும் துவார பாலகர்கள் உள்ளனர். மகாமண்டபம், உற்சவ மண்டபம், ஊஞ்சல் மண்டபம், யாகசாலை மண்டபம், அர்த்த மண்டபம், சிறிய தான மண்டபம் ஆகிய மண்டபங்களைக் கொண்டு கோயில் உள்ளது. கணபதி, வள்ளி தெய்வானையுடன் கூடிய முருகன் சன்னதிகள் உள்ளன. அதிகார நந்தி, அறுபத்துமூவர், நவக்கிரகங்கள், பைரவர், சூரியன், சந்திரன் ஆகியோர் உள்ளனர். கோஷ்டத்தில் விநாயகர், தட்சிணாமூர்த்தி, மகாவிஷ்ணு, பிரம்மா, துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது. வெளிச்சுற்றில் கோயிலின் குளம் உள்ளது.\n\nSection::::திருவிழாக்கள்.\nபிரதோஷம், சிவராத்திரி, பௌர்ணமி, சித்திரை திருவிழா உள்ளிட்ட விழாக்கள் இங்கு பெரு விமர்சையாக கொண்டாடப்படுகின்றன.\n"}
{"id": "325099", "url": "https://ta.wikipedia.org/wiki?curid=325099", "title": "மூன்றாம் உதயன்", "text": "மூன்றாம் உதயன்\n\nமூன்றாம் உதயன் என்பவன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். மூன்றாம் சேனன் இறந்த பின்னர் துணை அரசனாக இருந்த இவன் அரியணையில் அமர்ந்தான். கி.பி. 946 இல் முடி சூட்டிக்கொண்ட மூன்றாம் உதயன் கி.பி. 946 வரை ஆட்சியில் இருந்தான்.\n\nSection::::இயல்புகள்.\nஆட்சிபீடம் ஏறிய பின்னர் இவன் குடிப்பழக்கத்துக்கு அடிமையாகி விட்டதாகவும், சோம்பேறித்தனம் கொண்டவனாக ஆகிவிட்டதாகவும் தெரிகிறது. இந்த நிலைமை சோழருக்குச் சாதகமாக அமைந்தது. இதனால் இலங்கைமீது அவர்கள் தமது கவனத்தைத் திருப்பினர்.\n\nSection::::சோழர் படையெடுப்பு.\nமுன்னர் பாண்டிய மன்னன் தன் நாட்டிலிருந்து தப்பி இலங்கைக்கு வந்திருந்தபோது கொண்டுவந்திருந்த தனது முடியையும் பிற பொருட்களையும் இலங்கையிலேயே விட்டுச் சென்றிருந்தான். பாண்டிய நாட்டை ஏற்கெனவே கைப்பற்றியிருந்த சோழர் அப்பொருட்களைத் தங்களிடம் ஒப்படைக்குமாறு இலங்கை மன்னனிடம் கோரினர். இலங்கை மன்னன் அதற்கு மறுக்கவே, அக்காலத்தில் மிகப் பலம் வாய்ந்தவர்களாக இருந்த சோழர் இலங்கைமேல் படையெடுத்தனர். எதிர்த் தாக்குதல் நடத்தச் சென்ற சிங்களப் படைகளும் அதன் தளபதியும் அழிந்துபட்டனர். சோழர் அனுராதபுரத்தைச் சூறையாடி பாண்டியனின் மணிமுடியையும் பாண்டியனின் ஏனைய உடைமைகளையும் கைப்பற்றினர். அரசனின் மாளிகையும் எரிக்கப்பட்டது. ரோகணம் வரை படை நடத்திச் சென்ற சோழர் பின்னர் நாட்டுக்குத் திரும்பிச் சென்றனர்.\nசோழர் நாடு திரும்பிய பின்னர், அரசன் மகா விகாரையில் உள்ள புத்தர் சிலைக்குப் பெறுமதியான இரத்தினக் கற்கள் இழைத்த முடியொன்றை வழங்கினான். தன்னுடைய எரிந்த மாளிகையை மீளக் கட்டிக்கொண்டிருந்த காலத்தில், தனது எட்டாம் ஆட்சியாண்டில் மூன்றாம் உதயன் இவ்வுலக வாழ்வை நீத்தான்.\n"}
{"id": "325101", "url": "https://ta.wikipedia.org/wiki?curid=325101", "title": "2013 அசாம் வெள்ளம்", "text": "2013 அசாம் வெள்ளம்\n\n2013 அசாம் வெள்ளம் \"(2013 Assam floods)\" அருணாசலப் பிரதேசத்தில் சூன் இறுதியில் பெய்த கடும் மழை காரணமாக, பிரம்மபுத்திரா மற்றும் அதன் கிளை நதிகளில் வெள்ளப்பெருக்கு ஏற்பட்டு அதன் அண்டை மாநிலமான அசாம் மாநிலம் வெள்ளத்தில் சிக்கியது. இவ்வெள்ளத்தில் மாநிலத்தில் இருக்கும் மாவட்டங்களில் 12 மாவட்டங்கள் நிரில் மூழ்கின. 1,00,000 மக்கள் பாதிக்கப்பட்டனர். காசிரங்கா தேசியப் பூங்காவும், போபிடோரா வனவிலங்கு சரணாலயமும் பாதிப்புக்கு உள்ளாகின. அங்கிருந்த பல்வேறு விலங்குகள் வெள்ளத்திலிருந்து தங்களைப் பாதுகாத்துக் கொள்ள உயரமான இடங்களை நோக்கி நகர்ந்து விட்டன. இவ்வெள்ளம் மேகும் பக்கத்து நாடான வங்காள தேசத்தின் வடக்கு மாவட்டங்களையும் பெரிதும் பாதித்தது. அங்கும் 1,00,000 மக்களுக்கும் மேற்பட்டோர் உணவு மற்ரும் குடிநீர் இல்லாமல் பெரும் அவதிக்கு உள்ளாயினர்.\n\nSection::::வெள்ள அறிக்கை.\nஅசாம் மாநில பேரிடர் மேலாண்மை ஆணையம் 2013 ஆம் ஆண்டு சூலை 13 இல் வெளியிட்ட வெள்ள அறிக்கையில், மொத்தமுள்ள 27 மாவட்டங்களில் 12 மாவட்டங்கள் முற்றிலுமாக பாதிக்கப்பட்டதாகத் தெரிவிக்கப்பட்டது. போங்கைகாவொன் மாவட்டம், சிராங் மாவட்டம், தேமாயி மாவட்டம், கோலாக்ட் மாவட்டம், ஜோர்ஹாட் மாவட்டம்|யோர்காட் மாவட்டம்]], காமரூப் மாவட்டம், கரீம்கஞ்ச் மாவட்டம், லக்கீம்பூர் மாவட்டம், சிவசாகர் மாவட்டம், தின்சுகியா மாவட்டம், மரிகாவன் மாவட்டம், மற்றும் நகாமோ மாவட்டம் ஆகிய 12 மாவட்டங்களும் 2013 வெள்ளத்தில் பெரிதும் பாதிக்கப்பட்டன. 396 கிராமங்கள் நீரால் சூழப்பட்டு 7000 எக்டேர் பரப்பளவு விவசாயப் பயிர்கள் வெளளத்தால் அழிக்கப்பட்டன. பல பாலங்களும் சாலைகளும் அடித்துச் செல்லப்பட்டன. இதனால் நாட்டின் பிற பகுதிகளுடன் இம்மாவட்டத்தைச் சேர்ந்த மக்கள் தொடர்பு கொள்ள இயலாத நிலமை ஏற்பட்டது. தேமாயி மாவட்டம் மற்றும் சிராங் மாவட்டங்களில் எட்டு நிவாரண் மூகாம்கள் அமைக்கப்பட்டன. இவ்விரு மாவட்டங்களிலும் சுமார் 3000 மக்கள் தங்கவைக்கப்பட்டனர். பல்வேறு இடங்களில் வெள்ளத்தால் பாதிக்கப்பட்ட மக்கள் ஆறுகளுக்கு எங்கும் செய்கரைகள் இல்லை என்றும் முந்தைய வெள்ளத்தில் பழுதடைந்தவைகளும் சீ செய்யப்படவில்லை என்றும் தெரிவித்தனர். \n"}
{"id": "325105", "url": "https://ta.wikipedia.org/wiki?curid=325105", "title": "போர்த்துக்கேய யாழ்ப்பாணத்தின் மீதான கண்டியரசின் படையெடுப்பு", "text": "போர்த்துக்கேய யாழ்ப்பாணத்தின் மீதான கண்டியரசின் படையெடுப்பு\n\nபோர்த்துக்கேய யாழ்ப்பாணத்தின் மீதான கண்டியரசின் படையெடுப்பு என்பது, 1629ல், போர்த்துக்கேயரின் கட்டுப்பாட்டில் இருந்த யாழ்ப்பாணத்தின்மீது கண்டி அரசன் சேனரத்தின் படைகள் மேற்கொண்ட படை நடவடிக்கையைக் குறிக்கும். தொடக்கத்தில் கண்டிப் படைகள் கோட்டை தவிர்ந்த பிற பகுதிகளைத் தமது கட்டுப்பாட்டுக்குள் கொண்டுவந்திருந்தும், பின்னர் கொழும்பிலிருந்து வந்த போர்த்துக்கேயரின் மீட்புப்படைகள் கண்டிப் படைகளைத் தோல்வியுறச் செய்தன.\n\nSection::::பின்னணி.\nகண்டி இராச்சியத்தில் விக்கிரமபாகுவின் காலத்துக்குப் பின் ஏற்பட்ட வாரிசுரிமைப் போட்டி கண்டி இராச்சியத்தில் போர்த்துக்கேயரின் தலையீட்டைக் கொண்டுவந்தது. கண்டி அரசனை மதம் மாற்றிக் கண்டி இராச்சியத்தையும் தமது கைக்குள் கொண்டுவர முயற்சிசெய்தனர். விமலதர்மசூரியன் என்பவன் போர்த்துக்கேயரின் திட்டங்களை முறியடித்து கண்டியரசைக் கைப்பற்றினான். அப்போதிருந்து கண்டியரசுக்கும் போர்த்துக்கேயருக்கும் அடிக்கடி போர்கள் இடம்பெற்றுவந்தன. விமலதர்மசூரியனுக்குப் பின்னர் சேனரத் அரசனான பின்பும் இதே நிலையே தொடர்ந்தது. 1619 இல் கண்டியரசுக்கு மறைமுக ஆதரவை வழங்கிய யாழ்ப்பாண அரசும் போர்த்துக்கேயரால் கைப்பற்றப்பட்டது. முன்னர் கண்டி இராச்சியம் தென்னிந்தியாவில் இருந்து படைகளையும் ஆயுதங்களையும் யாழ்ப்பாணத்துக்கூடப் பெற்றுவந்தது. 1619ன் பின்னர் இந்த வசதியைக் கண்டி இழந்துவிட்டிருந்தது. கண்டி இராச்சியம் யாழ்ப்பாண இராச்சியத்தின் மீதும் உரிமை கோரியது. இந்த உரிமையை வலுப்படுத்திக் கொள்வதற்காக தஞ்சை நாயக்க மன்னனிடம் பாதுகாப்புக்காக ஒப்படைக்கப்பட்டிருந்த யாழ்ப்பாணத்து இளவரசிகள் இருவரை அழைப்பித்துத் தனது மகன்களான ஊவா இளவரசன் குமாரசிங்கனுக்கும், இரண்டாவது மகன் விஜயபாலவுக்கும் கண்டியரசன் சேனரத் மணம் முடித்துக் கொடுத்திருந்தான். \n\nஅதேவேளை, இந்தியாவிலும் போர்த்துக்கேயரின் ஆட்சிக்குட்பட்ட பகுதிகளில் பலமுனைகளில் எதிரிகளின் பயமுறுத்தல்கள் இருந்தன. இவற்றை வெற்றிகரமாகச் சமாளிப்பதற்கு இலங்கைத் தீவு முழுவதையும் தமது கட்டுப்பாட்டுக்குள் கொண்டுவரவேண்டிய தேவை போர்த்துக்கேயருக்கு இருந்தது. மட்டக்களப்பை அண்டிய கரையோரப் பகுதிகள் கண்டியரசின் கட்டுப்பாட்டுக்குள் இருந்தன. கண்டி இராச்சியத்தைச் சுற்றிவளைத்துத் தனிமைப்படுத்தும் நோக்கில் மட்டக்களப்பைப் பிடித்து அங்கே ஒரு கோட்டையைக் கட்டும் முயற்சியில் போர்த்துக்கேயர் ஈடுபட்டனர். இதை முறியடிக்க வேண்டிய தேவை கண்டியரசனுக்கு இருந்தது. \n\nஇதே வேளையில் போர்த்துக்கேயர் கண்டியின் மீது ஒரு படையெடுப்பையும் தொடங்கியிருந்தனர். இந்த நிலையில், போர்த்துக்கேயரின் கவனத்தைத் திசை திருப்புவது, மட்டக்களப்புக் கோட்டையைக் கைப்பற்றுவது, யாழ்ப்பாணத்தைக் கைப்பற்றுவது ஆகிய மூன்று நோக்கங்களை முன்வைத்து மட்டக்களப்பை நோக்கியும், யாழ்ப்பாணத்தை நோக்கியும் இரண்டு பிரிவுகளாகக் கண்டிப் படைகளை அனுப்புவதற்குக் கண்டியரசன் சேனரத் தீர்மானித்தான்.\n\nSection::::படையெடுப்பு.\nகண்டியரசன் சேனரத்தின் உறவினனான அத்தப்பத்து முதலியார் தலைமையிலான படை யாழ்ப்பாணத்தை நோக்கி வந்தது. அத்தப்பத்து முதலியாரையே யாழ்ப்பாணத்தின் ஆளுனனாக கண்டியரசன் நியமித்திருந்தான். இப்படையில் 10,000 இருந்ததாக கேரோசுப் பாதிரியார் குறிப்பிட்டுள்ளார். ஆனால், வேறு மூலங்கள் இது 4,000 வரையில் இருக்கும் என்கின்றன. தஞ்சாவூர் நாயக்க மன்னனும் கண்டி மன்னனுக்கு உதவியாகப் படைகளை அனுப்ப இணங்கியிருந்தான். கண்டிப் படைகள் வருவதை அறிந்து, யாழ்ப்பாண நகருக்கு வெளியே வசித்துவந்த போர்த்துக்கேயர் அனைவரும், தமது வீடு வாசல்களையும், நிலங்களையும், பிற உடைமைகளையும் விட்டுவிட்டு கோட்டைக்குள் அடைக்கலம் புகுந்ததனர். அவ்வாறு செல்லாதிருந்த சிலர் கண்டிப் படைகளால் கொல்லப்பட்டனர். இவ்வாறு கொல்லப்பட்டவர்களுள் கத்தோலிக்கப் பாதிரிமாரும் அடங்குவர். போர்த்துக்கேயரிடம் போதிய படைபலம் இல்லாதிருந்ததால் அவர்கள் கோட்டைக்குள் முடங்கிக் கிடந்தனர். யாழ்ப்பாணக் கோட்டைத் தளபதி லான்சாரோட்டே டெ செயிசாசு எவ்வித எதிப்பையும் காட்ட முடியாதவனாக இருந்தான். ஏறத்தாழ யாழ்ப்பாணக் குடாநாடு முழுவதும் கண்டிப் படைகளின் கட்டுப்பாட்டுக்குள் வந்துவிட்டன. கோட்டையை முற்றுகை இட்டிருந்த கண்டிப் படைகள் மக்களிடம் வரியும் அறவிடத் தொடங்கியிருந்தனர். \n\nஇலங்கையின் போர்த்துக்கேயத் தலைமைத் தளபதி கான்சுட்டன்டினோ டி சா கண்டியரசின் யாழ்ப்பாணப் படையெடுப்பைப் பற்றிக் கேள்விப்பட்டதும், டொமிங்கோசு கார்வலூ காம் என்பவனின் கீழ், ஏழு கோரளைகளின் திசாவையான லூயிசு தெய்சேயிரா டி மசேடு என்பவனையும் 200 போர்த்துக்கேயப் படைவீரருடனும் சில ஆயிரம் லசுக்காரின்கள் எனப்படும் சிங்களப் படைவீரர்களையும் அவசரமாக யாழ்ப்பாணத்துக்கு அனுப்பினான். போர்த்துக்கேய மீட்புப்படைகள் யாழ்ப்பாணக் குடாநாட்டை அண்மித்தபோது கண்டிப் படைகள் பச்சிலைப்பள்ளி வெளியில் முகாமிட்டிருந்தன. போர்த்துக்கேயப் படைகள் காம், தெய்சேயிரா, செயிசாசு ஆகியோர் தலைமையில் மூன்று பிரிவுகளாக மும்முனைகளில் கண்டிப் படைகள்மீது தாக்குதல் நடத்துவதென முடிவு செய்யப்பட்டுக் கோட்டைக்குள் இருந்த செயிசாசுக்குத் தகவல் அனுப்பப்பட்டது. தெய்சேயிராவின் படைகள் உள்நாட்டுக்குள் புகுந்து வடக்குப்புறம் இருந்து தாக்குவது எனவும், காம் நீரேரியை நேராகக் கடந்து தெற்குப் பக்கம் இருந்து தாக்குதல் நடத்துவது எனவும், செய்சாசு கோட்டைக்குள் இருந்து வெளியேறி அங்கிருந்து தாக்குவது எனவும் திட்டமிடப்பட்டது. காமிடம் இருந்து சைகை கிடைக்கும் வரை தெய்சேயிரா தாக்குதல் நடத்தக்கூடாது என்றும் உத்தரவிடப்பட்டது. எனினும் திட்டத்துக்கு மாறாக தெய்சேராவின் படைகள் கண்டிப் படைகளின் காவலரண்களுக்கு முகம் கொடுக்கவேண்டி இருந்ததால் அவர்கள் தாக்குதலில் ஈடுபடவேண்டி ஏற்பட்டது. காமின் படைகளும் தாக்குதலில் இணைந்து கொண்டன. செயிசாசின் படைகள் அவ்விடம் வருவதற்கு முன்பே கண்டிப் படைகள் முறியடிக்கப்பட்டன. தஞ்சாவூர்ப் படைகள் மன்னாரில் இறங்குவதற்கு முன்பே கண்டிப் படைகள் தோல்வியுற்றன. தஞ்சாவூர்ப் படைகளும் மன்னாரில் போர்த்துக்கேயரால் தோற்கடிக்கப்பட்டன.\n\nSection::::விளைவுகள்.\nபோரில் கண்டித் தளபதி அத்தப்பத்து பிடிக்கப்பட்டுத் தலை வெட்டிக் கொல்லப்பட்டான். அவனது தலை ஈட்டி முனையில் குத்திக் காட்சிக்கு வைக்கப்பட்டது. ஏராளமானோர் கைதிகளாகப் பிடிபட்டனர். இவர்கள் கொடூரமான தண்டனைகளுக்கு உள்ளானார்கள். பலர் குத்திக் கொல்லப்பட்டனர். வேறு பலர் கோடரியால் வெட்டிக் கொல்லப்பட்டனர். யாழ்ப்பாணத்தைச் சேர்ந்தவர்கள் இப்படையெடுப்பில் கலந்துகொள்ளாததால் அவர்கள் எவ்வித தண்டனைக்கும் உள்ளாகவில்லை. ஆனாலும் அவர்களது தலைவர்கள் போர்த்துக்கேயருக்கு அடங்கி நடப்பதற்கான உறுதிமொழியை மீண்டும் எடுக்கவேண்டியதாயிற்று. இரண்டு நாட்களுக்குப் பின்னர் போர்த்துக்கேயப் படைகள் மீண்டும் கொழும்புக்குத் திரும்பின.\n"}
{"id": "325106", "url": "https://ta.wikipedia.org/wiki?curid=325106", "title": "சுனாம்கஞ்ச் மாவட்டம்", "text": "சுனாம்கஞ்ச் மாவட்டம்\n\nசுனாம்கஞ்ச் மாவட்டம் (Sunamganj District) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சில்ஹெத் கோட்டத்தில் உள்ளது. வடகிழக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் சுனாம்கஞ்ச் நகரம் ஆகும். \n\nSection::::மாவட்ட எல்லைகள்.\nவடகிழக்கு வங்காள தேசத்தில் அமைந்த சுனாம்கஞ்ச் மாவட்டத்தின் வடக்கில் மேகாலயா மாநிலத்தின் காசியா மற்றும் ஜெயந்தியா மலைத் தொடர்களும், தெற்கில் ஹபிகஞ்ச் மாவட்டம், கிழக்கில் சில்ஹெட் மாவட்டம், மேற்கில் நேத்ரேகோனா மாவட்டம் எல்லைகளாக உள்ளது.\n\nSection::::மாவட்ட நிர்வாகம்.\nசில்ஹெட் கோட்டத்தில் 3747.18 சதுர கிலோ மீட்டர் பரப்பளவில் அமைந்த இம்மாவட்டத்தை பதினோறு துணை மாவட்டங்களாகப் பிரிக்கப்பட்டுள்ளது. இம்மாவட்டம் சுனாம்கஞ்ச், சடோக், திராய் மற்றும் ஜெகன்நாத்பூர் என நான்கு நகராட்சிகளும், 87 ஒன்றியங்களும், 2887 கிராமங்களையும் கொண்டது.\n\nSection::::பிற தகவல்கள்.\nஇம்மாவட்டத்தின் அஞ்சல் சுட்டு எண் 3000 ஆகும்.\nசுனாமுத்தீன் என்பவர் சுர்மா ஆற்றின் கரையில் ஒரு வணிக சந்தையை நிறுவியதால் இம்மாவட்டத்திற்கு சுனாம்கஞ்ச் எனப் பெயராயிற்று.\n\nஅதிகபட்ச வெப்பநிலை 33.2° செல்சியஸ் ஆகவும், குறைந்தபட்ச வெப்பநிலை 13.6° செல்சியஸ் ஆகவும், ஆண்டு சராசரி மழையளவு 3334 மில்லி மீட்டராகவும் உள்ளது.\n\nஇம்மாவட்டத்தில் சுர்மா, கல்னி, குஷியாரா, பௌலாய், தனு, சாமேஸ்வரி, ஜலால்பூர் முதலிய ஆறுகள் பாய்கிறது.\nநெல், எண்ணெய் வித்துக்கள், ஆரஞ்ச், மா, காய்கறிகள் பயிடப்படுகிறது. மீன் பிடி தொழிலும் உள்ளது.\n\nSection::::மக்கள் தொகையியல்.\n3747.18 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 24,67,968 ஆக உள்ளது. அதில் ஆண்கள் 12,36,106 ஆகவும், பெண்கள் 12,31,862 ஆகவும் உள்ளனர். (இறுதி முடிவு அறிவிக்கப்படவில்லை) பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 659 நபர்கள் வீதம் வாழ்கின்றனர். சராசரி எழுத்தறிவு 35% ஆக உள்ளது.\n\nSection::::சமயங்கள்.\nசுனாம்கஞ்ச் மாவட்டத்தில் 3566 பள்ளிவாசல்களும், 740 இந்துக் கோயில்களும் 61 கிறித்தவ தேவாலயங்களையும் கொண்டுள்ளது. \n"}
{"id": "325109", "url": "https://ta.wikipedia.org/wiki?curid=325109", "title": "மௌலிபஜார் மாவட்டம்", "text": "மௌலிபஜார் மாவட்டம்\n\nமௌலிபஜார் மாவட்டம் (Moulvibazar district) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சில்ஹெட் கோட்டத்தில் உள்ளது. வடகிழக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் மௌலிபஜார் நகரம் ஆகும். \n\nSection::::நிலவியல்.\nவடகிழக்கு வங்காளதேசத்தில் அமைந்த இம்மாவட்டம் 2,707 சதுர கிலோ மீட்டர் பரப்பளவு கொண்டது.\nஇம்மாவட்டத்தின் வடக்கில் சில்ஹெட் மாவட்டம், மேற்கில் ஹபிகஞ்ச் மாவட்டம், கிழக்கில் இந்தியாவின் அசாம் மற்றும் திரிபுரா மாநிலங்களும், தெற்கில் இந்தியாவின் திரிபுராவும் எல்லைகளாகக் கொண்டது.\n\nSection::::நிர்வாகம்.\n2799.38 சதுர கிலோ மீட்டர் பரப்பு கொண்ட மௌலிபஜார் மாவட்டம், ஏழு துணை மாவட்டங்களையும், ஐந்து நகராட்சிகளையும், 67 உள்ளாட்சி ஒன்றியங்களையும், 2015 கிராமங்களையும் கொண்டுள்ளது. \n\nSection::::மக்கள் தொகையியல்.\n2799.38 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 19,19,062 ஆக உள்ளது. அதில் ஆண்கள் 9,44,728 ஆகவும், பெண்கள் 9,74,334 ஆகவும் உள்ளனர். பாலின விகிதம் 97 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 686 நபர்கள் வீதம் வாழ்கின்றனர். சராசரி எழுத்தறிவு 51.1 % ஆக உள்ளது.\n\nSection::::போக்குவரத்து.\nஇம்மாவட்டதின் குலௌரா தொடருந்து நிலையம் மற்றும் ஸ்ரீமங்கள் தொடருந்து நிலையங்கள் நாட்டின் தலைநகரான டாக்கா வரை இணைக்கிறது.\n\nSection::::பிற முக்கிய தகவல்கள்.\nஇம்மாவட்டம் நான்கு நாடாளுமன்றத் தொகுதிகளைக் கொண்டுள்ளது. இதன் அஞ்சல் சுட்டு எண் 3200 ஆகும்.\n92 தேயிலைத் தோட்டங்களும், பத்து இரப்பர் தோட்டங்களும், இரண்டு இயற்கை எரிவாயு சுரங்கங்களும் கொண்டுள்ளது.\nமோனு, தோலாய், சோனாய், ஃபனாய், கோபாலா, கோண்டினலா, சூரி, பிலாம் முதலிய ஆறுகள் இங்கு பாய்கிறது.\nஇம்மாவட்டத்தில் தேயிலை, நெல், வெற்றிலை, பாக்கு, அன்னாசி, பலா, ஆரஞ்ச், மூங்கில் விளைகிறது. \n"}
{"id": "325121", "url": "https://ta.wikipedia.org/wiki?curid=325121", "title": "எத்திலீன் கார்பனேட்டு", "text": "எத்திலீன் கார்பனேட்டு\n\nஎத்திலீன் கார்பனேட்டு \"(Ethylene carbonate)\" (CHO)CO என்ற மூலக்கூற்று வாய்ப்பாடு கொண்ட கரிம வேதியியல் சேர்மம் ஆகும். எத்திலீன் கிளைக்கால் மற்றும் கார்பானிக் அமிலத்தின் கார்பனேட்டு எசுத்தர் என இச்சேர்மம் வகைப்படுத்தப்படுகிறது. அறை வெப்பநிலையில் (25°செ) எத்திலீன் கார்பனேட்டு ஒரு ஒளிபுகும் படிகத் திண்மமாக நிறமற்றும் நெடியற்றும் காணப்படுகிறது. சிறிதளவு நீரில் கரைகிறது. எத்திலீன் கார்பனேட்டு திரவ நிலையில் இருக்கும் போது (உ.நி: 34-37 °செல்சியசு|செ]]) நிறமற்ற மணமற்ற திரவமாக உள்ளது . \n\nSection::::தயாரிப்பும் வினைகளும்.\nஎத்திலீன் ஆக்சைடும் கார்பனீராக்சைடும் வினைபுரிவதால் எத்திலீன் கார்பனேடு உருவாகிறது. இவ்வினையில் பல்வேறு வகையான நேர்மின் அயனிகளும் அணைவுச் சேர்மங்களும் வினையூக்கியாகச் செயல்படுகின்றன :\n\nஎத்திலீன் கார்பனேட்டு (மற்றும் புரோப்பைலீன் கார்பனேட்டு) மெத்தனால் பதிலீட்டு எசுத்தராக்கல் வினையின் பயனாக டைமெத்தில் கார்பனேட்டைத் தருகிறது. டைமெத்தில் கார்பனேட்டு ஒரு பயனுள்ள கரைப்பானாகவும் மெத்திலேற்றும் ,முகவராகவும் பயன்படக்கூடிய சேர்மம் ஆகும். \n\nடைமெத்தில் கார்பனேட்டும் இதேபோல பதிலீட்டு எசுத்தராக்கல் வினையின் பயனாக ஒரு பாசுகீன் பதிளிட்டு சேர்மமான டைபீனைல் கார்பனேட்டாக மாறுகிறது :\n\nSection::::பயன்கள்.\nமூலக்கூற்று மின்னிருமுனைவுத் திருப்புத்திறன் மதிப்பு 4.9 டி உள்ள ஒரு முனைவுக் கரைப்பானாகப் பயன்படுகிறது. புரோப்பைலீன் கார்பனேட்டை விட மின்னிருமுனைவுத் திருப்புத்திறன் டி மட்டுமே எத்திலீன் கார்பனேட்டு கொண்டுள்ளது. இலித்தியம் மின்கலங்களில் உள்ள மின்பகுளிகளில் மின் தடையை பகுதிப் பொருளாகவும் இதைப் பயன்படுத்துகிறார்கள். \nபலபடிகளிலும் கரிமத் தொகுப்பு வினைகளிலும் பயனாகும் வினைலீன் கார்பனேடு தயாரிப்பில் ஒரு முன்னோடிச் சேர்மமாகவும் நெகிழ்வியாகவும் இதைப் பயன்படுத்துகிறார்கள். \n\n"}
{"id": "325123", "url": "https://ta.wikipedia.org/wiki?curid=325123", "title": "சூலை குறுவை (நெல்)", "text": "சூலை குறுவை (நெல்)\n\nசூலை குறுவை (\"Soolai kuruvai\") பாரம்பரிய நெல் வகையைச்சார்ந்த இது, தமிழகத்தின் நாகை மாவட்டத்திலுள்ள செம்பொடை, பெரிய குத்தகை, தோப்புத் துரை போன்ற பகுதிகளிலுள்ள கரையோர கிராமங்களில் விளையக் விளையக்கூடிய நெல் இரகமாகும். 110 - 120 சென்டிமீட்டர் உயரம் வரையில் வளரக்கூடிய இதன் நெற்பயிர், 130 - 140 நாட்களில் அறுவடைக்கு வரக்கூடியது. களிகலப்பு மண் வகைக்கு ஏற்று வளரக்கூடிய இந்த சூலை குறுவையின் நெற்பயிர், நன்செய் நிலமான பாசன முறைப் பகுதியிலும், மற்றும் புன்செய் நிலமான மானாவாரி நிலத்திலும் நன்கு வளரக்கூடிய நெல் இரகமாகும். சூலை குறுவையின் நெல்மணி தடித்தும், வெளிறிய மங்கிய பழுப்பு நிறத்துடனும் காணப்படும். \n\nSection::::மகசூல், பயன்கள்.\nஒரு ஏக்கருக்கு 15 பைகள் (75 கிலோ/சாக்கு / 1125 கிலோ) மகசூல் கிடைக்கக்கூடிய இந்த நெற்பயிரிலிருந்து கிடைக்கக்கூடிய வைக்கோல், கூரை வேய்தலுக்கும், மற்றும் மாட்டுத் தீவனமாகவும் பயன்படுகின்றது.\n\nSection::::பருவகாலம்.\nமத்தியகால மற்றும் நீண்டகாலப் பருவங்களாக உள்ள தாளடி, பிசாணம், அல்லது பின் பிசாணம் எனப்படும் பின் சம்பா (பட்டம்) பருவகாலமான, செப்டம்பர் 15 முதல், - பிப்ரவரி 14 முடிய உள்ள இடைப்பட்ட காலத்திலும், மற்றும் குறுவை பட்டம் எனப்படும் சூன் 1 முதல், - ஆகத்து 31 முடிய, இந்த நெல் இரகத்திற்கு ஏற்ற பருவங்களாகும்.\n\n"}
{"id": "325125", "url": "https://ta.wikipedia.org/wiki?curid=325125", "title": "பர்கோன்", "text": "பர்கோன்\n\nபர்கோன் \"(Bargon)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி பர்கோன் கிராமத்தின் மக்கள்தொகை 1008 நபர்கள் ஆகும். இவர்கள் 212 குடும்பங்களில் வழ்ழ்ந்தனர். இம்மக்கள்தொகையில் 51.19% நபர்கள் ஆண்கள் மற்றும் 48.18% நபர்கள் பெண்களாவர். இந்நகரின் எழுத்தறிவு சதவீதம் 37.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 53% நபர்கள் ஆண்கள் மற்றும் 47% நபர்கள் பெண்களாவர். மக்கள் தொகையில் 20% நபர்கள் 6 வயதுக்கு கீழ் உள்ளவர்களாகும். \n"}
{"id": "325129", "url": "https://ta.wikipedia.org/wiki?curid=325129", "title": "செரப்பணஞ்சேரி வீமீசுவரர் கோயில்", "text": "செரப்பணஞ்சேரி வீமீசுவரர் கோயில்\n\nசெரப்பணஞ்சேரி வீமீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் செரப்பணஞ்சேரி என்னுமிடத்தில் உள்ளது. பெருவஞ்சூர், ராஜேந்திரசோழ நல்லூர், கேசரிநல்லூர் ஆகிய பெயர்களில் இவ்வூர் அழைக்கப்பட்டுள்ளது. காஞ்சிபுரத்திற்கும் மாமல்லபுரத்திற்கும் இடையே காணப்படுகின்ற மாடக்கோயில்களில் இக்கோயில் 18ஆவது கோயிலாகும்.\n\nSection::::இறைவன், இறைவி.\nஇக்கோயிலின் மூலவராக வீமீசுவரர் உள்ளார். இறைவி சுவர்ணாம்பிகை ஆவார். மண்ணிவாக்கம் மண்ணீசுவரர், செரப்பணஞ்சேரி வீமீசுவரர் கோயில்கள் ஒரே சிற்பியால் கட்டப்பட்டவையாகக் கருதப்படுகின்றன. மூலவர் ஆறடி உயர லிங்கத் திருமேனியாக உள்ளார். இடப்பாகத்தில் இறைவி தெற்கு நோக்கிய நிலையில் உள்ளார்.சுவாமிக்கு எதிரில் யுகத்திலிருந்து வெளிவருவது போல் ஒரு கல்லில் சிவன் நின்ற நிலையில் உள்ளார்.\n\nSection::::அமைப்பு.\nஇக்கோயிலில் இரு நந்திகள் மூலவரை நோக்கிய வகையில் உள்ளன.கோஷ்டத்தில் நர்த்தன கணபதி, தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். கருவறை மண்டபத்தில் கல்வெட்டுகள் காணப்படுகின்றன. உலக மக்களின் தோஷங்களையும், பாவங்களையும் நீக்குவதற்காக சூரியன் சரியான சிவன் கோயிலைத் தேடி வந்தான். அவ்வாறு செல்லும்போது ஒரு முறை ரத சப்தமி காலத்தில் தன்னுடைய தேரின் சக்கரத்தை தெற்கிலிருந்து வடக்கு நோக்கி திருப்பினான். அப்போது இவ்விடத்திற்கு வந்து ஒரு தீர்த்தத்தை உண்டாக்கினான். சூரியன் வழிபட ஆரம்பித்த நிலையில் அனைவரும் வழிபட ஆரம்பித்தனர். விண்மீன்களும் அவ்வாறு வழிபடவே இங்குள்ள இறைவர் விண் மீன் ஈசுவரர் என்று அழைக்கப்பட்டு பின்னர் வீமீசுவரர் ஆனார். இதுபோல சுக்கிரன் தனக்காக ஒரு இடம் வேண்டுமென்று இறைவியிடம் வேண்ட அவள் தன் ஆபரணத்தைக் கழற்றித் தந்து நவக்கிரகத் தலைவனே வந்து வழிபடும்போது தனியாக அவன் ஒரு இடம் கோரக்கூடாது என்றார். அதனைக் கேட்ட சுக்கிரன் இறைவியின் சொல் கேட்டான். தான் பெற்றவாறு மற்றவர்களும் இறைவியிடம் சுவர்ணம் ஆன செல்வத்தைப் பெற வேண்டும் என கேட்டுக்கொண்டான். அதனால் இறைவி சுவர்ணாம்பிகை என்ற பெயரைப் பெற்றார்.\n\nSection::::திருவிழாக்கள்.\nமாதப் பிரதோஷம், மகா சிவராத்திரி, கார்த்திகை, சோம வாரம், தமிழ்ப் புத்தாண்டு உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325131", "url": "https://ta.wikipedia.org/wiki?curid=325131", "title": "திருப்போரூர் உத்திர வைத்திய லிங்கேசுவரர் கோயில்", "text": "திருப்போரூர் உத்திர வைத்திய லிங்கேசுவரர் கோயில்\n\nதிருப்போரூர் உத்திர வைத்திய லிங்கேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் மறையூர் அருகில் திருப்போரூர் என்னுமிடத்தில் உள்ளது. ஒரு காலத்தில் முனிவர்கள் இங்கு தங்கி வேதங்ளை ஓதியதால் இவ்வூர் மறையூர் என்று பெயர் பெற்றது. வனமாக இருந்ததாலும், அகத்தியருக்கு இறைவன் காட்சி தந்ததாலும் இவ்வூர் காட்டூர் என்றும் அழைக்கப்படுகிறது.\n\nSection::::இறைவன், இறைவி.\nஇக்கோயிலின் மூலவராக உத்திர வைத்திய லிங்கேசுவரர் உள்ளார். இறைவி தையல்நாயகி ஆவார். நாகப்பட்டினம் மாவட்டத்திலுள்ள வைத்தீசுவரன் கோயிலைப் போல இக்கோயிலையும் கருதுகின்றனர்.\n\nSection::::அமைப்பு.\nபாண்டியர்களால் திருப்பணி செய்யப்பட்ட இக்கோயில் சிதம்பர சுவாமிகள் உள்ளிட்ட பலர் வணங்கிய கோயிலாகும். தொண்டை மண்டலத்தில் வனப் பகுதியில் தவம் புரிய வந்த அகத்தியர் அப்பகுதியில் தண்ணீர் இல்லாததைக் கண்டு வருந்தி நித்திய பூசைகளுக்காகவும், மக்களின் தாகத்தைத் தீர்ப்பதற்காகவும் இறைவனிடம் வேண்டினார். அவருடைய வேண்டுகோளை ஏற்ற சிவபெருமான் ஒரு குளத்தை உண்டாக்கி, பின் மணக்கோலத்தில் அகத்தியருக்குக் காட்சி தந்தார்.\n\nSection::::திருவிழாக்கள்.\nபிரதோஷம், சிவராத்திரி உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325133", "url": "https://ta.wikipedia.org/wiki?curid=325133", "title": "களக்காட்டூர் அக்னீசுவரர் கோயில்", "text": "களக்காட்டூர் அக்னீசுவரர் கோயில்\n\nகளக்காட்டூர் அக்னீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் களக்காட்டூர் என்னுமிடத்தில் உள்ளது.\n\nSection::::இறைவன், இறைவி.\nஇக்கோயிலின் மூலவராக அக்னீசுவரர் உள்ளார். கோயிலின் அருகில் புத்தேரி என்னும் குளம் காணப்படுகிறது. அதனடிப்படையில் மூலவரை ஊருணி ஆழ்வார் என்றும் உருனி ஆழ்வார் என்றும் அழைக்கின்றனர். இக்குளம் முன்னர் சந்திரமேகத் தடாகம் என்றழைக்கப்பட்டது.\n\nSection::::அமைப்பு.\nதெற்கில் நுழைவாயிலைக் கொண்ட இக்கோயில் நான்கு சதுரங்களைக் கொண்ட கருவறை, அந்தராளம் மூடப்பட்ட மண்டபம் ஆகியவற்றைக் கொண்டு அமைந்துள்ளது. கருவறையின்மீது விமானம் இருந்ததற்கான அறிகுறிகள் காணப்படுகின்றன. தட்சிணாமூர்த்தி, பிரம்மா ஆகியோர் உள்ளனர். ஒரு முறை வாயு, வருணன், அக்னி, ஆகிய மூவருக்குமிடையே மோதல் ஏற்பட்டபோது அக்னி மறைந்துவிட்டார். பூசைகள் செய்யமுடியால் நின்று போயின. முனிவர்கள் அனைவரும் சிவபெருமானிடம் இதுகுறித்து முறையிட்டனர். சிவன் அக்னியை அழைக்க, அக்னி இரண்டு முகம், மூன்று பாதம், நான்கு கொம்பு, ஏழு கை ஆகியவற்றுடன் தோன்றினார். சிவ தரிசனம் பெற தான் இவ்வாறு செய்ததாக அக்னி கூறினார். அக்னிக்கு காட்சி தந்ததால் இறைவன் அக்னீசுவரர் என்றழைக்கப்டுகிறார்.\n\nSection::::திருவிழாக்கள்.\nபிரதோஷம், பௌர்ணமி, சிவராத்திரி உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325134", "url": "https://ta.wikipedia.org/wiki?curid=325134", "title": "யாவல் வனவிலங்கு சரணாலயம்", "text": "யாவல் வனவிலங்கு சரணாலயம்\n\nயாவல் வனவிலங்கு சரணாலயம் \"(Yawal Wildlife Sanctuary)\" இந்தியாவின் மகாராட்டிர மாநிலம் ஜள்காவ் மாவட்டம்|யள்காவ் மாவட்டத்திலுள்ள]] யாவல் தாலுக்காவில் அமைந்துள்ளது \n\n"}
{"id": "325136", "url": "https://ta.wikipedia.org/wiki?curid=325136", "title": "ஈயம்(II) பாசுபேட்டு", "text": "ஈயம்(II) பாசுபேட்டு\n\nஈயம்(II) பாசுபேட்டு \"(Lead(II) phosphate\") Pb(PO). என்ற மூலக்கூற்று வாய்ப்பாடு கொண்ட கனிம வேதியியல் சேர்மம் ஆகும் . அயனிச்சேர்மமான ஈயம்(II) பாசுபேட்டு நீண்ட நாட்களுக்கு நிலைத்திருக்கக்கூடிய தானியக்க நடுநிலை வினைப்பொருளாகும் . \nமனிதர்களிடம் குறைவாகவே சோதிக்கப்பட்டிருந்தாலும் இது விலங்குகளிடத்தில் மேற்கொள்ளப்பட்ட சோதனையில் ஈயம்(II) பாசுபேட்டு ஒரு புற்றுநோயூக்கியாகச் செயல்படுவதாக சுற்றுச்சூழல் பாதுகாப்பு ஆணையம் தெரிவித்துள்ளது . \nஈயம்(II) பாசுபேட்டு நிறமற்ற அல்லது வெண்மை நிறத்தில் அறுகோணப் படிகங்களாக காணப்படுகிறது. ஈயம்(II) பாசுபேட்டு தண்ணிரிலும் ஆல்ககாலிலும் கரைவதில்லை, ஆனால் நைட்ரிக் அமிலத்தில் கரைகிறது. மேலும் இச்சேர்மம் நிலையான சில ஐதராக்சைடுகளும் பெற்றுள்ளது. சூடுபடுத்தும்போது ஈயம்(II) பாசுபேட்டு, Pb மற்றும் POx.களைக் கொண்டுள்ள மிகவும் நச்சு வாயுக்களை வெளியிட்டு சிதைவடைகிறது . \nஈயம்(II) அசிட்டேட்டுடன் சோடியம் ஆர்த்தோபாசுபேட்டு சேர்த்து வினைப்படுத்தினால் ஈயம்(II) பாசுபேட்டு தயாரிக்கலாம்.\n"}
{"id": "325139", "url": "https://ta.wikipedia.org/wiki?curid=325139", "title": "திம்மராஜம்பேட்டை ராமலிங்கேசுவரர் கோயில்", "text": "திம்மராஜம்பேட்டை ராமலிங்கேசுவரர் கோயில்\n\nதிம்மராஜம்பேட்டை ராமலிங்கேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் காஞ்சீபுரம் மாவட்டத்தில் திம்மராஜம்பேட்டை என்னுமிடத்தில் உள்ளது.\n\nSection::::இறைவன், இறைவி.\nஇக்கோயிலின் மூலவராக ராமலிங்கேசுவரர் உள்ளார். இறைவி பர்வத வர்த்தினி ஆவார். இக்கோயிலின் தல மரம் வில்வம் ஆகும். மாசி மாத பௌர்ணமி அன்று மூலவர் மீது சூரிய ஒளி விழுவதைக் காணலாம். இக்கோயிலை வட ராமேசுவரம் என்றும் அழைக்கின்றனர்.\n\nSection::::அமைப்பு.\nமூன்று நிலைகளைக் கொண்ட ராஜ கோபுரத்தை அடுத்து கொடி மரம், நந்தி காணப்படுகின்றன. காஞ்சிபுரத்திற்கு வெளியே காணப்படுகின்ற கோயில்களில் கொடி மரத்துடன் உள்ள கோயிலாகும். நவராத்திரி மண்டபம், வசந்த மண்டபம் ஆகியவை உள்ளன. நவக்கிரக சன்னதி கோயிலில் உள்ளது.மூலவர் சன்னதியின் வலப்புறத்தில் உற்சவர் உள்ளார். இடப்புறத்தில் ஐயப்பன் உள்ளார். அருகே வள்ளி தெய்வானையுடன் கூடிய சுப்பிரமணியர் காணப்படுகிறார். வேறு எங்கும் இல்லாத வகையில் முருகன் சன்னதிக்கு தனி திருச்சுற்று அமைக்கப்பட்டுள்ளது. 17ஆம் நூற்றாண்டில் வாழ்ந்த போஜராஜன் கோயிலைக் கட்டினார். வரி செலுத்துவதற்காக குத்தகைக்கு திம்மராஜ மன்னனிடம் விட்டார்.இப்பகுதியைச் சுற்றி திம்மம்பேட்டை, நாயக்கன்பேட்டை, நத்தப்பேட்டை, ஏகனாம்பேட்டை, ஐயம்பேட்டை ஆகிய 18 பேட்டைகள் காணப்படுகின்றன. இவற்றிற்குத் தலைநகராக திம்மராஜம்பேட்டை விளங்கியுள்ளது.\n\nSection::::திருவிழாக்கள்.\nமாசி மகம், கந்த சஷ்டி, நவராத்திரி உள்ளிட்ட விழாக்கள் இங்கு கொண்டாடப்படுகின்றன.\n"}
{"id": "325143", "url": "https://ta.wikipedia.org/wiki?curid=325143", "title": "போர்டோ நோவா போர்", "text": "போர்டோ நோவா போர்\n\nபோர்டோ நோவா போர் \"(Battle of Porto Novo)\" இரண்டாவது ஆங்கிலேய மைசூர் போர் நடைபெற்ற காலத்தில், 1781 ஆம் ஆண்டு சூலை 1 இல் மைசூர் பேரரசுக்கும் இங்கிலாந்து படைகளுக்கும் இடையே போர்டோ நோவா என்னுமிடத்தில் நடைபெற்ற போரைக் குறிக்கிறது. போர்டோ நோவா தற்பொழுது பரங்கிப் பேட்டை என அழைக்கப்படுகிறது. ஆங்கிலேயர்கள் சர் அயர் கூட் தலைமையில் போரிட்டனர். 8000 படை வீரர்களை மட்டுமே கொண்டிருந்த பிரித்தானியப் படை 40000 படை வீரர்களைக் கொண்டிருந்ததாக மதிப்பிடப்பட்ட ஐதரலியின் தலைமையில் போரிட்ட இந்திய படையை வென்றது. \n"}
{"id": "325148", "url": "https://ta.wikipedia.org/wiki?curid=325148", "title": "நான்காம் சேனன்", "text": "நான்காம் சேனன்\n\nநான்காம் சேனன் என்பவன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். முன்னர் பகுதி ஒன்றின் ஆளுனனாகவும், மூன்றாம் உதயன் காலத்தில் துணை அரசனாகவும் நியமிக்கப்பட்ட இவன், மூன்றாம் உதயனுக்குப் பின்னர் அரசனாகி, கி.பி. 954 தொடக்கம் கி.பி. 956 வரை ஆட்சியில் இருந்தான்.\n\nஇவன் ஒரு மதிநுட்பம் வாய்ந்த அரசன் என்றும், சிறந்த கல்விமானாக இருந்ததுடன், செயல்வீரனாக இருந்ததாகவும், நண்பர்களையும் எதிரிகளையும் அளவோடு நடத்தினான் என்றும், இவன் காலத்தில் மக்கள் மகிழ்ச்சியாக வாழ்ந்தார்கள் என்றும் மகாவம்சம் கூறுகிறது. புத்தரின் தந்ததாது வைத்துள்ள பேழையை இரத்தினங்களால் அழகூட்டுவித்தான் என்றும், தந்ததாதுவுக்கு நான்கு விகாரைகளிலும் விழா எடுப்பித்தான் என்றும் தெரிகிறது. முன்னர் அவன் வாழ்ந்துவந்த சித்தகமை என்னும் இடத்தில் பிரிவேனா ஒன்றையும் கட்டினான். இவன் காலத்தில் நாட்டில் குறிப்பிடத்தக்க குழப்பங்கள் எதுவும் ஏற்பட்டதாகத் தெரியவில்லை.\n\nகுறுகிய காலமே ஆட்சியில் இருந்த நான்காம் சேனன், தனது மூன்றாவது ஆட்சியாண்டில் காலமானான். இவனைத் தொடர்ந்து துணை அரசானாக இருந்த நான்காம் மகிந்தன் அரசனானான்.\n\n"}
{"id": "325153", "url": "https://ta.wikipedia.org/wiki?curid=325153", "title": "நான்காம் மகிந்தன்", "text": "நான்காம் மகிந்தன்\n\nநான்காம் மகிந்தன் என்பவன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். நான்காம் சேனனுக்குப் பின்னர் அரசனான இவன், கி.பி. 956 தொடக்கம் கி.பி. 972 வரை ஆட்சியில் இருந்தான்.\n\nஇவன் பெருஞ் செல்வமும், புகழும், படை வலியும் கொண்டவனாக இருந்தான். அதனால், தனக்கு எதிரான சூழ்ச்சிகள் அனைத்தையும் முறியடித்து பகுதித் சிற்றரசர்களைப் பணிய வைத்து நாட்டை ஒற்றுமைப்படுத்தினான். நாட்டில் அரச மரபின் வழிவந்த பொருத்தமான பெண்கள் இருக்கவும், கலிங்க நாட்டில் இருந்து இளவரசி ஒருத்தியை வரவழைத்து மணம் செய்துகொண்டான். அவளையே பட்டத்து அரசியாகவும் ஆக்கினான். மகிந்தனுக்கு இரண்டு ஆண் பிள்ளைகளும், ஒரு பெண் பிள்ளையும் பிறந்தனர். மகன்கள் இருவரையும் ஆளுனர்களாக ஆக்கிய மகிந்தன், மகளை துணை அரசி என்ற நிலைக்கு உயர்த்தினான். \n\nSection::::சோழர் படையெடுப்பு.\nஇவன் காலத்தில் சோழ மன்னன் வல்லபன் படையெடுத்து வந்து நாகதீபத்தில் இறங்கினான். மகிந்தன் தனது வலிமையான படைகளை அனுப்பி அவனைத் தோற்கடித்தான். இதைத் தொடர்ந்து சோழ மன்னன், மகிந்தனுடன் ஒப்பந்தம் செய்துகொண்டான். இதனால், மகிந்தனின் புகழ் இந்தியா வரை பரவியது. \n\nSection::::பணிகள்.\nநான்காம் மகிந்தன் புத்த பிக்குகளைச் சிறப்பாகக் கவனித்துக்கொண்டான். குறிப்பாக \"பன்சுகூலிகர்\" எனப்படும் கைவிடப்பட்ட ஆடைகளையே அணியும் பிக்குமாருக்கு உணவும் பிற வசதிகளும் அளித்தான். ஒவ்வொரு நாளும் மருத்துவர்களை அனுப்பி உடல்நலம் குன்றிய பிக்குமாருக்கு மருத்துவம் செய்வித்தான். இரண்டு தடவை தனது நிறைக்குச் சமமான பெறுமதியான பொருட்களை விகாரைகளைச் சேர்ந்த பிக்குகளுக்குத் தானமாக வழங்கியுள்ளான். ஏழைகளுக்கும் ஏதிலிகளுக்கும் உணவு வழங்கவும் ஏற்பாடு செய்தான். சோழர் படையெடுப்பின்போது தீமூட்டி எரிக்கப்பட்டதும், தூபாராம, ருவன்வெலிசாய, அபயகிரி, சேதவனாராம ஆகிய நான்கு விகாரைகளுக்குச் சொந்தமானதுமான கட்டிடம் ஒன்றை மீளக் கட்டினான். இதைப் போலவே எரியுண்ட தந்ததாது இல்லம், சங்கணி இல்லம், மகாபாலி தானசாலை ஆகிவையும் மீளவும் கட்டப்பட்டன. புத்த நிறுவனங்களுக்கு ஏராளமான திருப்பணிகளைச் செய்த இம்மன்னன், தனது சிறிய தந்தை மூன்றாம் உதயனால் தொடங்கப்பட்ட \" மணி\" எனப்படும் அரச மாளிகையையும் கட்டி முடித்தான்.\n\nSection::::இறப்பு.\nநான்காம் மகிந்தன் தனது 16 ஆவது ஆட்சியாண்டில் காலமானான். இவனுக்குப் பின்னர் இவனது கலிங்கத்து மனைவிக்குப் பிறந்த 12 வயது மகன் அரசனானான்.\n\n"}
{"id": "325163", "url": "https://ta.wikipedia.org/wiki?curid=325163", "title": "ஐந்தாம் சேனன்", "text": "ஐந்தாம் சேனன்\n\nஐந்தாம் சேனன் என்பவன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். நான்காம் மகிந்தனுக்குப் பின்னர் அரசனான இவன், கி.பி. 972 தொடக்கம் கி.பி. 982 வரை ஆட்சியில் இருந்தான்.\n\nசேனன் அரியணை ஏறும்போது அவனுக்கு வயது 12. இவன் நான்காம் மகிந்தனுக்கும், கலிங்க அரசிக்கும் பிறந்த மூத்த மகன். இவன் தனது தம்பி உதயனை துணையரசன் ஆக்கினான். நான்காம் மகிந்தன் காலத்தில் படைத்தலைவனாக இருந்தவனே தொடர்ந்தும் படைத்தலைவனாக இருந்து வந்தான். \n\nSection::::படைத்தலைவனோடு முரண்பாடு.\nஒருமுறை படைத் தலைவன் கலவரம் ஒன்றை அடக்கச் சென்றிருந்தவேளை படைத்தலைவனின் தம்பியைக் கொலை செய்ததுடன், படைத்தலைவனை நீக்கிவிட்டு தனக்குக் கீழ்ப்படிந்த நடப்பவனான அமைச்சன் ஒருவனைப் படைத்தலைவன் ஆக்கினான். கோபத்துடன் திரும்பிவரும் படைத்தலைவனுக்குப் பயந்த ஐந்தாம் சேனன் அனுராதபுரத்தை விட்டு ரோகணத்துக்குத் தப்பியோடினான். படைத்தலைவன்மீது கோபப்படாத கலிங்கத்து அரசி அவனை அழைத்துப் பேசினாள். அவளுடைய சம்மதத்துடன், படைத்தலைவன் அங்குள்ள தமிழர்களைக் கூட்டி நாட்டை அவர்களிடம் ஒப்படைத்துவிட்டுப் புலத்தி நகரம் எனப்பட்ட பொலநறுவைக்குச் சென்றுவிட்டான். ஐந்தாம் சேனன் தனது படைகளைப் படைத்தலைவனுடன் போரிட அனுப்பினான் ஆனால் படுதோல்வி அடைந்தான். நாட்டைப் பெற்றுக்கொண்ட தமிழர் மக்களுக்குத் துன்பம் விளைவித்ததாகவும் மக்கள் ஐந்தாம் சேனனிடம் முறையிட்டதாகவும் மகாவம்சம் கூறுகிறது. அமைச்சர்களின் ஆலோசனைப்படி, தான் புதிதாக நியமித்திருந்த படைத்தலைவனைத் துரத்திவிட்டுப் படைத்தலைவனுடன் சமாதானம் செய்துகொண்ட அரசன், அவனது மகளையும் மணம்புரிந்து கசபன் என்னும் ஒரு மகனையும் பெற்றான்.\n\nSection::::இறப்பு.\nகூடாச் சேர்க்கையினால் அரசன் குடிப்பழக்கத்துக்கு அடிமையாகி இளம் வயதிலேயே தனது பத்தாவது ஆட்சியாண்டில் உயிர்நீத்தான். அவனுக்குப் பின்னர் அவனது தம்பி மகிந்தன் அரசனானான்.\n\n"}
{"id": "325179", "url": "https://ta.wikipedia.org/wiki?curid=325179", "title": "ஆறாம் கசபன்", "text": "ஆறாம் கசபன்\n\nஆறாம் கசபன் என்பவன், இலங்கையை ஆண்ட ஐந்தாம் மகிந்தனின் மகனும், வாரிசும் ஆவான். நாட்டைச் சோழர் கைப்பற்றிய பின்னர் இவன் ரோகணத்தில் மறைவாக வளர்க்கப்பட்டான். ஆனாலும், இவன் எக்காலத்திலும் அரசனாக முடிசூட்டிக்கொள்ளவில்லை.\n\nஐந்தாம் மகிந்தனைச் சோழர் பிடித்துச் சென்றபோது, சிறுவனாக இருந்த கசபன், சோழருக்குத் தெரியாமல் வளர்க்கப்பட்டான். சிங்களவர்கள் அவனை விக்கிரமபாகு என அழைத்ததுடன், அரசனுக்குரிய மதிப்பையும் கொடுத்துவந்தனர். அவனுக்கு 12 அறிந்த சோழர் அவனைப் பிடிப்பதற்காகப் படைகளை அனுப்பினர். ஆனால், அவர்களது முயற்சி வெற்றி பெறவில்லை. நாட்டை மீட்பதற்குத் தேவையான பொருளையும், படைகளையும் திரட்டுவதில் ஈடுபட்டிருந்த ஆறாம் கசபன், மணிமுடி, குடை, கொடி, அரியணை முதலியவற்றையும் செய்வித்தான். பெரியோர் இவனுக்கு முடுசூட்டுவதற்கு எண்ணியபோதும், நாட்டை மீட்காமல் முடிசூட்டிக் கொள்வதில் பயனில்லை என மறுத்துவிட்டான். சோழர் மீது படையெடுப்பதற்கான தயார்நிலை இருந்தும், பல்வேறு காரணங்களால் இந்த முயற்சி கைகூடவில்லை.\n\nநாட்டை மீட்கும் எண்ணம் நிறைவேறாமல், தனது 18 ஆவது ஆட்சி ஆண்டில், இளம் வயதிலேயே கசபன் உயிரிழந்தான்.\n\n"}
{"id": "325180", "url": "https://ta.wikipedia.org/wiki?curid=325180", "title": "நேத்ரோகோனா மாவட்டம்", "text": "நேத்ரோகோனா மாவட்டம்\n\nநேத்ரோகோனா (Netrakona District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் மைமன்சிங் கோட்டத்தில் உள்ளது. வங்காளதேசத்தின் வடகிழக்கில் அமைந்த இம்மாவட்டத்தின் நிர்வாகத் தலைமையிடம் நேத்ரோகோனா நகரம் ஆகும்.\n\nSection::::மாவட்ட எல்லைகள்.\n2794.28 சதுர கிலோ மீட்டர் பரப்பு கொண்ட, வங்காள தேசத்தின் வடகிழக்கில் அமைந்த நேத்ரோகானா மாவட்டத்தின் வடக்கில் இந்தியாவின் மேகாலயா மாநிலமும், தெற்கில் கிசோர்கஞ்ச் மாவட்டம், கிழக்கில் சுனாம்கஞ்ச் மாவட்டம், மேற்கில் மைமன்கஞ்ச் மாவட்டம் எல்லையாக உள்ளது.\n\nSection::::மாவட்ட நிர்வாகம்.\nமைமன்சிங் கோட்டத்தில் அமைந்த நேத்ரோகோனா மாவட்டம், நேரோகோனா சதர், மோகன்கஞ்ச், மொதோன், காளியாஜூரி, கந்துவா, துர்காபூர், கமலகண்டா, அத்பரா, பர்ஹத்தா மற்றும் புர்பதாலா எனும் பத்து துணை மாவட்டங்களையும், நேத்ரோகோனா, துர்காபூர், கந்துவா, மோகன்கஞ்ச் மற்றும் மொதோன் எனும் ஐந்து நகராட்சிகளையும், எண்பத்தி ஆறு ஒன்றியங்களையும், 2282 கிராமங்களையும் கொண்டுள்ளது.\nஇம்மாவட்டத்தில் நான்கு வங்காளதேச நாடாளுமன்றத் தொகுதிகள் உள்ளது. மாவட்டத்தின் அஞ்சல் சுட்டு எண் 2400 ஆகும்.\n\nSection::::ஆறுகள்.\nகோன்ஷா, பௌலாய், சோமேஷ்வரி, நிதாய், சகுரா, பத்குரா, தனு, மகேஷ்வரி முதலிய ஆறுகள் இங்கு பாய்கிறது.\n\nSection::::பொருளாதாரம்.\nவேளாண் தொழிலைச் சார்ந்த பொருளாதாரத்தை நம்பியுள்ள இம்மாவட்டத்தில், நெல், சணல், கோதுமை, எண்ணெய்வித்துக்கள், உருளைக்கிழங்கு, பருப்புகள், பழா, மா, வாழை பயிரிடப்படுகிறது.\n\nSection::::மக்கள் தொகையியல்.\n2794.28 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 22,29,642 ஆக உள்ளது. அதில் ஆண்கள் 11,11,306 ஆகவும், பெண்கள் 11,18,336 ஆகவும் உள்ளனர். பாலின விகிதம் 99 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 798 நபர்கள் வீதம் வாழ்கின்றனர். சராசரி எழுத்தறிவு 39.4 % ஆக உள்ளது.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [தரம் 1 – 5], ஐந்தாண்டு படிப்புகள் கொண்ட இடைநிலைக் கல்வியும், [தரம் 6 – 10], இரண்டாண்டு படிப்பு கொண்ட மேனிலைப்பள்ளிகளும் [தரம் 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது.\nவங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\n"}
{"id": "325192", "url": "https://ta.wikipedia.org/wiki?curid=325192", "title": "ஹபிகஞ்ச் மாவட்டம்", "text": "ஹபிகஞ்ச் மாவட்டம்\n\nஹபிகஞ்ச் மாவட்டம் (Habiganj District) (হবিগঞ্জ), தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். கிழக்கு வங்கதேசத்தில் அமைந்த இம்மாவட்டம் சில்ஹெட் கோட்டத்தில் உள்ளது. இதன் நிர்வாகத் தலைமையிடம் ஹபிகன்ஞ் நகரம் ஆகும்.\n\nSection::::மாவட்ட எல்லைகள்.\n2,636.59 சதுர கிலோ மீட்டர் பரப்பளவு கொண்ட ஹபிகஞ்ச் மாவட்டத்தின் வடக்கில் சுனாம்கஞ்ச் மாவட்டம், கிழக்கில் இந்தியாவின் திரிபுரா மாநிலம் மற்றும் மௌலிபஜார் மாவட்டம், வடகிழக்கில் சில்ஹெட் மாவட்டத்தின் பாலாகஞ்ச் துணை மாவட்டம், மேற்கில் கிசோர்கஞ்ச் மாவட்டம் மற்றும் பிரம்மன்பரியா மாவட்டங்கள் எல்லைகளாகக் கொண்டது.\n\nSection::::மாவட்ட நிர்வாகம்.\nஹபிகஞ்ச் மாவட்டம், அஜ்மீரிகஞ்ச், பனியாகஞ்ச், பாஹுபால், சுனாருகாட், ஹபிப்கஞ்ச் சதர், லக்காய், மத்தாப்பூர் மற்றும் நபிகஞ்ச் என எட்டு துணை மாவட்டங்களைக் கொண்டுள்ளது. மேலும் ஆறு நகராட்சிகளையும், 77 ஊராட்சி ஒன்றியங்களையும், 2142 கிராமங்களையும் கொண்டுள்ளது.\n\nSection::::மக்கள் தொகையியல்.\n2636.59 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 20,89,001 ஆக உள்ளது. அதில் ஆண்கள் 10,25,591 ஆகவும், பெண்கள் 9 10,63,410 ஆகவும் உள்ளனர். பாலின விகிதம் 99 ஆண்களுக்கு பெண்கள் 100 வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 792 நபர்கள் வீதம் வாழ்கின்றனர். சராசரி எழுத்தறிவு 40.5% ஆக உள்ளது. மக்கள் தொகையில் வங்காள மொழி பேசுவோர் 98% ஆகவும், இரண்டு விழுக்காடு பிகாரி மக்கள், காசி மக்கள், மணிப்புரி மக்கள் மற்றும் திரிபுரி மக்கள் உள்ளனர்.\n\nSection::::நிலங்கள்.\nஇம்மாவட்டத்தின் மொத்த நிலத்தில் 1,54,953 ஹெக்டேர் (60.22%) பரப்பளவு வேளாண்மை நிலங்களாகவும், 95 11,644 ஹெக்டேர் நிலங்கள் (4.53%) காடுகளாக உள்ளது 51.6% நிலங்கள் ஒரு போக சாகுபடியாகவும், 38.7% நிலங்கள் இருபோக சாகுபடி நிலங்களாகவும், 9.7 நிலங்கள் முப்போக சாகுபடி நிலங்களாகவும், 521 ஹெக்டேர் நிலங்கள் தரிசு நிலங்களாக உள்ளது. இம்மாவட்டத்தில் பராக், பேராமகானா, கோபாலா, கல்னி, காளிசிறீ, கொராங்கி, குஷியாரா, மெக்னா, ரத்தினா, சுத்கி, சோனை, கோவாய், சுதாங் முதலிய ஆறுகள் பாய்கிறது.\n\nSection::::பொருளாதாரம்.\nஇம்மாவட்டத்தில் 15,703.24 ஹெக்டேர் பரப்பளவில் தேயிலைத் தோட்டங்களும், 4204 ஏக்கர் இரப்பர் தோட்டங்களும் உள்ளது. ஹபிகஞ்ச் மாவட்டத்தின் ரசீத்பூர், பிபியான, ஹபிகஞ்ச் இயற்கை எரிவாயு சுரங்கங்களிலிருந்து 5.5 டிரில்லியன் கன அடி இருப்பு உள்ளது.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [தரம் 1 – 5], ஐந்தாண்டு படிப்புகள் கொண்ட இடைநிலைக் கல்வியும், [தரம் 6 – 10], இரண்டாண்டு படிப்பு கொண்ட மேனிலைப்பள்ளிகளும் [தரம் 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது.\nவங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nஇம்மாவட்டம் 16 கலை மற்றும் அறிவியல் கல்லூரிகளும், ஆறு அரசு மற்றும் 99 அரசல்லாத உயர்நிலைப் பள்ளிகளும், 732 அரசு தொடக்கப் பள்ளிகளும், 711 தனியார் தொடக்கப் பள்ளிகளும் கொண்டுள்ளது.\n\nSection::::மேற்கோள்கள்.\n "}
{"id": "325194", "url": "https://ta.wikipedia.org/wiki?curid=325194", "title": "மகலன கித்தி", "text": "மகலன கித்தி\n\nமகலன கித்தி என்பவன், இலங்கையைச் சோழர் கைப்பற்றி ஆண்ட காலத்தில், மன்னனாக முடிசூட்டிக்கொண்டு ரோகணத்தில் இருந்து ஆட்சி செய்தவன் ஆவான். ஆறாம் கசபன் இறந்த பின்னர் சிறிதுகாலம் படைத்தலைவனாக இருந்த கித்தி என்பவன் ஏழு ஆண்டுகள் அதிகாரத்தைத் தனது கட்டுப்பாட்டில் வைத்திருந்தான். மகலன கித்தி அவனைக் கொன்றுவிட்டு தானே அரசன் என முடிசூட்டிக்கொண்டு ரோகணத்தில் இருந்தான்..இவனுக்கு பின் சோழருக்கு பயந்து அடைக்கலம் வேண்டி வந்த பாண்டிய இளவரசர்கள் சிங்கள அரசர்களாக முடி சுட்டி கொண்டனர் .\n\nSection::::சோழருடன் போர்.\nஇவனது மூன்றாவது ஆட்சியாண்டில் சோழருடன் நிகழ்ந்த போரில் தோல்வி அடைந்த மகலன கித்தி, தன் கையாலேயே தனது தலையை வெட்டிக்கொண்டு இறந்துபோனான். சோழர்கள் மீண்டும் முடியையும் பிற செல்வங்களையும் எடுத்துச் சென்றனர்.\n\n"}
{"id": "325201", "url": "https://ta.wikipedia.org/wiki?curid=325201", "title": "பிரம்மன்பரியா மாவட்டம்", "text": "பிரம்மன்பரியா மாவட்டம்\n\nபிரம்மன்பரியா மாவட்டம் (Brahmanbaria District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் உள்ளது. வங்காளதேசத்தின் கிழக்கில் அமைந்த இம்மாவட்டத்தின் நிர்வாகத் தலைமையிடம் பிரம்மன்பரியா நகரம் ஆகும்.\n\nSection::::மாவட்ட எல்லைகள்.\n1927.11 சதுர கிலோ மீட்டர் பரப்பளவு கொண்ட பிரம்மன்பரியா மாவட்டத்தின் வடக்கில் கிசோர்கஞ்ச் மாவட்டம் மற்றும் ஹபிகஞ்ச் மாவட்டம், தெற்கில் கொமில்லா மாவட்டம், கிழக்கில் இந்தியாவின் திரிபுரா மாநிலம், மேற்கில் மெக்னா ஆறு, நர்சிங்தி மாவட்டம் மற்றும் நாராயணன் கஞ்ச் மாவட்டத்தின் சில பகுதிகள் எல்லைகளாகக் கொண்டது.\n\nSection::::மாவட்ட நிர்வாகம்.\n1881.20 சதுர கிலோ மீட்டர் பரப்பளவு கொண்ட பிரம்மன்பரியா மாவட்டம், பிரம்மன்பரியா சதர், அகௌரா, கோஸ்பா, பங்காராம்பூர், சரைல், நபிநகர், நசிர்நகர், அசுகோன்ச் மற்றும் விஜய்நகர் என ஒன்பது துணை மாவட்டங்களையும், பிரம்மன்பரியா, அசுகோன்ஞ், நபிநகர், கஸ்பா எனும் நான்கு நகராட்சி மன்றங்களையும், நூறு ஒன்றியங்களையும், 1323 கிராமங்களையும், ஆறு நாடாளுமன்றத் தொகுதிகளையும் கொண்டுள்ளது. \nபிரம்மன்பரியா மாவட்டத்தின் அஞ்சல் சுட்டு எண் 3500 ஆகும். இம்மாவட்டத்தின் ஆண்டு சராசரி மழைப் பொழிவு 78.06 செண்டி மீட்டராகும்.\nSection::::வேளாண்மை.\nஇம்மாவட்டத்தில் மெக்னா, தீடாஸ், சால்டா, ஹௌரா, சோனை, பக்ளா, புத்தியா, ரோபா, பூரி, போலாக், டோல்பங்கா முதலிய ஆறுகள் பாய்வதால் வேளாண்மை வளமிக்கதாக உள்ளது. நெல், சணல், ஆமணக்கு, வெங்காயம், வெள்ளைப்பூண்டு, பருப்பு வகைகள், அன்னாசி போன்றவைகள் விளைகிறது.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [தரம் 1 – 5], ஐந்தாண்டு படிப்புகள் கொண்ட இடைநிலைக் கல்வியும், [தரம் 6 – 10], இரண்டாண்டு படிப்பு கொண்ட மேனிலைப்பள்ளிகளும் [தரம் 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது.\nவங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nபிரம்மன்பரியா மாவட்டத்தில் ஆறு கலை மற்றும் அறிவியல் கல்லூரிகளும், ஒரு பொறியல் மற்றும் மருத்துவக் கல்லூரியும் உள்ளது.\n\nSection::::மக்கள் தொகையியல்.\n1881.20 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 28,40,498 ஆக உள்ளது. அதில் ஆண்கள் 13,66,711 ஆகவும், பெண்கள் 14,73,787 ஆகவும் உள்ளனர். பாலின விகிதம் 93 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1510 நபர்கள் வீதம் வாழ்கின்றனர். சராசரி எழுத்தறிவு 45.3 % ஆக உள்ளது.இம்மாவட்ட மக்களில் பெரும்பான்மையாக வங்காள மொழி பேசுகின்றனர்.\n\nSection::::தொடருந்து நிலையம்.\nபிரம்மன்பரியா மாவட்டத்தின் அக்கௌரா நகரத்தின் தொடருந்து நிலையம், நாட்டின் டாக்கா மற்றும் சிட்டகாங் போன்ற முக்கிய நகரங்களுடன் இணைக்கிறது. \n\n"}
{"id": "325209", "url": "https://ta.wikipedia.org/wiki?curid=325209", "title": "தாகுர்காவ்ன் மாவட்டம்", "text": "தாகுர்காவ்ன் மாவட்டம்\n\nதாகுர்காவ்ன் மாவட்டம் (Thakurgaon District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ரங்க்பூர் கோட்டத்தில் உள்ளது. வடமேற்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் தாகுர்காவ்ன் நகரம் ஆகும்\n\nSection::::மாவட்ட எல்லைகள்.\nதாகுர்காவ்ன் மாவட்டத்தின் வடக்கில் பஞ்சகர் மாவட்டமும், தெற்கிலும், மேற்கிலும் இந்தியாவின் மேற்கு வங்காள மாநிலத்தின் தெற்கு தினஜ்பூர் மாவட்டம் மற்றும் வடக்கு தினஜ்பூர் மாவட்டமும், கிழக்கில் பஞ்சகர் மாவட்டத்தின் ஒரு பகுதியும் எல்லையாகக் கொண்டுள்ளது. \n\nSection::::மாவட்ட நிர்வாகம்.\n1781.74 சதுர கிலோ மீட்டர் பரப்பளவு கொண்ட தாகுர்காவ்ன் மாவட்டம் தாகுர்காவ்ன் நகராட்சி மன்றம், பீர்கஞ்ச் நகராட்சி மன்றம் மற்றும் ராணிகஞ்ச் நகராட்சி மன்றங்களைக் கொண்டுள்ளது. \n\nஇம்மாவட்டத்தின் நிர்வாக வசதிக்காக தாகுர்காவ்ன் சதர், ராணிஷோன்கோர், பலியாதங்கா, ஹரிப்பூர் மற்றும் பீர்கஞ்ச் என ஐந்து துணை மாவட்டங்களாகப் பிரிக்கப்பட்டுள்ளது. \n\nமேலும் 51 உள்ளாட்சி ஒன்றியங்களும், 641 கிராமங்களையும் கொண்டுள்ளது. இம்மாவட்டத்தின் அஞ்சல் சுட்டு எண் 5100 ஆகும்.\n\nSection::::வேளாண்மை.\nஇம்மாவட்டத்தின் பொருளாதாரம் வேளாண்மைத் தொழிலை ஆதாரமாகக் கொண்டுள்ளது. இங்கு தங்கோன், குலிக், நகர், திர்னொய், பத்ராஜ், உள்ளி, டிப்பா, ஜுலாய், சுர்மதி முதலிய ஆறுகள் பாய்வதா, நெல், கோதுமை, சணல், கரும்பு, உருளைக்கிழங்கு, கத்திரிக்காய், பருப்பு வகைகள், மா, பலா, பப்பாளி, தர்பூசணி பயிரிடப்படுகிறது. ஆண்டு சராசரி மழைப் பொழிவு 2536 மில்லி மீட்டராகும். \nSection::::மக்கள் தொகையியல்.\n1781.74 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 13,90,042 ஆக உள்ளது. அதில் ஆண்கள் 7,01,281 ஆகவும், பெண்கள் 6,88,761 ஆகவும் உள்ளனர். பாலின விகிதம் 102 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 780 நபர்கள் வீதம் வாழ்கின்றனர். சராசரி எழுத்தறிவு 48.7 % ஆக உள்ளது.இசுலாம் சமயம் மற்றும் வங்காள மொழியைப் பெரும்பாலான மக்கள் பயில்கின்றனர். இம்மாவட்டத்தின் மலைப் பகுதிகளில் முண்டா, போர்டா, சதல்,ஒரா, சோச், பலியா, இராஜ்வன்சி, ஹரி, புயன், காங்கு போன்ற மலைவாழ் பழங்குடி மக்கள் வாழ்கின்றனர்.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [கிரேடு 1 – 5], ஐந்தாண்டு படிப்புகள் கொண்ட செகண்டரி பள்ளிகளும் [கிரேடு 6 – 10], இரண்டாண்டு படிப்பு கொண்ட மேனிலைப்பள்ளிகளும் [கிரேடு 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n"}
{"id": "325222", "url": "https://ta.wikipedia.org/wiki?curid=325222", "title": "வானிலையியலின் காலநிரல்", "text": "வானிலையியலின் காலநிரல்\n\nவானிலையியலின் காலநிரல் (Timeline of meteorology) தொகுப்பில் வளிமண்டல அறிவியல்புலங்களின் அறிவியல் தொழில்நுட்ப வளர்ச்சி நிகழ்வுகள், நோக்கீட்டு வானிலையியலில் உருவாகிய குறிப்பிடத்தக்க வளர்ச்சிகள், வானிலை முன்கணிப்பு, காலநிலையியல், வளிமண்டல வேதியியல், வளிமண்டல இயற்பியல் ஆகிய துறைகளின் வளர்ச்சிகள் காலவரிசையில் பட்டியல் இடப்படுகின்றன. முன்னேற்றத்தை ஊக்கிய அல்லது கொள்கை மாற்றங்களை உருவாக்கிய சில வரலாற்று வானிலை நிகழ்வுகளும் உள்ளடக்கப்படுகின்றன.\n இதைவைத்தே இவர் எதிர்காலத்தை முன்கணிக்க வல்லவராகக் கருதப்பட்டுள்ளார்.\n\nஇதுவே வானிலை பற்றி விவாதித்த மிகப் பழைய நூலாகும். மிகப் பொதுவாக, இவர் குறிப்பிட்ட இடங்களிலும் பருவங்களிலும்காற்ரிலும் ஏற்படும் நோய்களைப் பற்றி எழுதினார்.\n\nஅவர் கூறுகிறார்:\n\nSection::::தொல்பழங்காலம்.\n[[Image:Bust of Aristotle.jpg|right|thumb|100px|அரிசுடாட்டில்]]\n\n\n\n\nSection::::வெளி இணைப்புகள்.\n[[பகுப்பு:வரலாற்றில் வானிலையியல்]]\n[[பகுப்பு:அறிவியல் காலநிரல்கள்|வானிலையியல்]]"}
{"id": "325233", "url": "https://ta.wikipedia.org/wiki?curid=325233", "title": "கரணவாய் வடக்கு ஸ்ரீ முத்துமாரி அம்மன் ஆலயம்", "text": "கரணவாய் வடக்கு ஸ்ரீ முத்துமாரி அம்மன் ஆலயம்\n\nகரணவாய் வடக்கு ஸ்ரீ முத்துமாரி அம்மன் ஆலயம் , யாழ் மாவட்டத்தின் வடமராட்சியில் கரணவாய் வடக்கு  எனும் ஊரிலுள்ள  எள்ளங்குளம் என அழைக்கப்படும் எல்லாளன் குளத்துக்கு அருகாமையில் அமைந்துள்ளது.\n\n= அமைவிடம் =\nஅத்தி,இத்தி,ஆல்,அரசு மரங்களின் சோலையில் கோயில் கொண்டு அருளாட்சி புரிந்து வரும் முத்துமாரி அம்மன் ஆலயமானது யாழ் மாவட்டத்தின் வடமராட்சி  பகுதியிலுள்ள காரணவாய் வடக்கு எனும் பிரதேசத்தில் அமைந்துள்ளது. இ ம் முத்துமாரி அம்மன் ஆலயமானது  நாச்சிமார் எனும் பெயரா லும் அழைக்கப்பட்டது வருகிறாள்.\n= ஆலயத்தின் திருத்தல வரலாறு =\nஎல்லாளன் குளத்துக்கு அருகாமையில் அமைந்துள்ள பத்தையடி எனும் தலத்தின்மீது இப் பகுதியைச்சேர்ந்த சின்னவி என்பவர் அளவில்லாத பக்தியுடையவராக இருந்து வந்தார்.அவர் தாம் மேற்கொண்ட நேர்த்திக்கடன் காரணமாக பத்தையடி அம்மனுக்கு பொங்கல் செய்ய வேண்டி ஏற்பாடுகளை மேற்கொண்டிருந்தார்.அக்காலப்பகுதியில் கோயிலை பரிபாலனம் செய்தவர்களால் மாத்திரமே கோயிலுக்கான கடமைகளை மேற்கொள்ளும் வழக்கம் இருந்தது.இந் நிலையில் சின்னவி என்பவரும் தமது நேர்த்திக்கடனை நிறைவேற்றவேண்டிபொங்கலுக்குரிய பொருட்களை  கோயிலுக்கு  கொண்டுவந்து கோயில் பரிபாலனாரிடம் ஒப்படைத்துள்ளார்.பொங்கல் நடைபெற்றபோது மழைபெய்யத் தொடங்கியது மழைகாரணமாக பொங்கல் பொங்கியவர்கள் பொங்கலை அரையும் குறையுமாக இறக்கிவிட்டனர்.நேர்த்திக்கான பொங்கலை சரியாக செய்யாமல் அரையும் குறையுமாக இறக்கியமையால் சின்னவி என்ற பக்தருக்கு கோபம் விஷம் போல் ஏறியது.இதனால் பொங்கலை வாங்காமல் அவ்விடத்திலேயே விட்டு விட்டு அவ்விடத்தில் நின்ற ஆலமரமொன்றின் கிளையினை வெட்டி எடுத்து வந்தார் இவ்வாறு எடுத்து வரப்பட்ட ஆலமரக்கிளையினை தற்போது எள்ளங்குளம் எனும் பதியில் நாட்டி வைத்தார்.இவ்வாறு வெட்டி நாட்டப்பட்ட ஆலமரக்கிளை தழைத்து வந்ததாகவும் பின்னர் அவ்விடத்தில் ஓலைக்கொட்டிலொன்று அமைத்து பூசை வழிபாடுகள் மேற்கொள்ளப்பட்டு வந்ததாகவும் வரலாறுகள் கூறுகின்றன.\n\nஇந்நிலையில்,ஏழு குடில்கள் அமைக்கப்பட்டு ஏழு குடில்களிலும் அம்மனுக்கு பூசைகள் நடைபெற்றுவந்தமையினாலேயே நாச்சிமார் (ஸப் த கன்னிகள் )என நாமம்கொண்டு அடியவர்களால் வழிபாடுகள் மேற்கொள்ளப்பட்டு வந்தது.இந்நிலையில் இவ்வாலயத்தின் தோற்றுவாய்க்கு காரணமாக இருந்த சின்னவி என்பவர் காலமாக அவரது சந்ததியில் வந்த வாரிச்சாமியார் என அழைக்கப்பட்ட  சின்னப்பெடியன் என்பவரால் இவ்வாலயம் பராமரிக்கப்பட்டு பூசைகள் மேற்கொள்ளப்பட்டு வந்தன. \n\nவாரிச்சாமியார் அவர்களது காலத்திலேயே இவ்வாலயமும் இவ்வாலயத்தின் மகிமைகளும்       நாள் ஒரு வண்ணமும் பொழுதொரு மேனியுமாக வளர்ச்சி கண்டது.இவர் இக் கோயிலைச் சூழவுள்ள அயற் கிராமங்களிற்கு சென்று அதிகாலையில்  வீடு வீடாக தரிசனம் செய்து அப்பகுதி மக்களிற்கு திருநீற்றை  வழங்கி அவர்களிடம் காணிக்கை பெற்று வந்தார்.\n\nவாரிச்சாமியார் அவர்கள் நான்குமுழ வேஷ்டியை அணிந்த நிலையியல் கைத்தடி ஒன்றுடன் தோளில் துணியிலனான பொட்டலமொன்றையும் சுமந்துகொண்டு தாடியுடனும் காட்சியளிப்பார்.அதிகம் பேசமாட்டார் இவர் நோய்ப்பிணி  என்றிருப்போரை ஆலயத்திற்கு வரும்படி சொல்லி விபூதி வழங்குவார.இவ்வாறு இவரது செயற்பாடுகள் காரணமாகவும் எல்லா இடங்களிலும் கிடைத்த காணிக்கைகளையும் கொண்டு ஏழு குடில்களாக இருந்த கோயிலை ஒன்றாக்கி கோயிலை அமைத்தார்.இவ்வாறு கோயில் அமைந்தபோது மூலவிக்கிரமாக  விக்கிரமும் பரிவாரங்களாக காளி,வைரவர்,முருகன், ருத்திரன் என்பவர்களையும் உள்ளடக்கி கோயில் அமைத்த வேளையில் இவ்வாலயத்திற்கருகில் முனீஸ்வரன் ஆலயம் ஒன்றினையும் நிர்மானித்திருந்தார். சிறிய ஆலயமாக இருந்த நாச்சிமார் ஆலயத்தினை பெருப்பித்து திருப்பணி வேலைகளை ஆரம்பித்த வாரிச்சாமியார் அவர்கள் நாச்சிமார் ஆலயத்தின் திருப்பணி வேலைகளை மேற்கொண்டு வரும் வேளையில் 1969 ம் ஆண்டு இறைபதமடைந்தார். \n\nஇறைபதம் எய்திய வாரிச்சாமியார் அவர்கள் அவரது விருப்பத்திற்கு அமைய ஆலயளவின் தென்புறத்தில் சமாதியாக வைக்கப்படடர்.இவரது மறைவின் பின் இவரது மருமகனான சுந்தரம் என்பவராலும் அவரின் பின் மகனான பழனி என்பவராலும் பக்தி மார்க்க முறையில் (வாய்கட்டி )பூசைகள் மேற்கொள்ளப்பட்டு வந்தது.வாரிச்சாமியாரது சந்ததியினரால் பூசைகள் மேற்கொள்ளப்பட்டுவந்த இவ்வாலயம் அவரது மருமகனான சுந்தரம் அவர்கள் 1981ம் ஆண்டு மறைந்த பின்னர் பொதுமக்கள் வேண்டுதலுக்கு இணங்க 1984 ம் ஆண்டு பொதுமக்களது பரிபாலனத்தில் கீழ் கொண்டுவரப்பட்ட ஆலயத்தின் திருப்பணி வேலைகள் நிறைவேற்றப்பட்டு 1985 ம் ஆண்டு ஆவணி மாதம் கும்பாபிஷேக பெருவிழாவினைக் கொண்டாடியது.இப்  பெருவிழாவின்போது அருகே அமைந்திருந்த முனீஸ்வரன் ஆலயத்தின் திருப்பணி வேலைகள் பூர்த்தியக்காதமையால் முனீஸ்வரர் ஆலயம் பாலஸ்தானம் செய்யப்பட்ட நிலையிலேயே இருந்து வந்தது.இந் நிலையில் முக்கிய விடயம் ஒன்றினைக் குறிப்பிடுதல் வேண்டும்,அது என்னவெனில் இவ் ஆலயம் ஏழு குடில்களிருந்த நிலையில் பின்னர் அதனை ஒன்றாக்கி கோயில் அமைத்த போது அது நாச்சிமார் என அழைக்கப்பட்டது.இங்கு பக்திமார்க்கமாகவே  பூசைகள்  நடைபெற்றமையால் பூசகர்களைத்தவிர வேறு எவரும் மூலஸ்தானத்திற்கு செல்லமுடியாது. இந் நிலையில் 1985 ம் ஆண்டு கோயில் திரும்பணி வேலைகள் நிறைவுற்று கும்பாபிஷேகம் காணும் நிலைவரை பக்திமார்கமாகவே பூசைகள் நடைபெற்றதோடு,கர்ப்பகிரகத்தின் பண்டிகையும் பக்தி மார்க்க முறைக்கு அமையவே நிமாமானிக்கப்பட்டிருந்தது  இருந்தபோதும் 1985ம் ஆண்டு கும்பாபிஷேகத்தின் பின்னர் கிரியா மார்க்க முறையில் அந்த சிவாச்சாரியார்கள் மூலம் பூசைகள் மேற்கொள்ள ஏற்பாடுகள் செய்யப்பட்டன.இந் நிலையிலேயே கும்பாபிஷேகத்தினை ஒழுங்கு செய்வதற்காக வருகை தந்த அந்தணர்கள் மூல விக்கிரத்தைப்பார்த்து இது நாச்சிமார் அல்ல எனவும்  மூல விக்கிரதத்திலுள்ள அம்மனின் கரங்களிலுள்ள  ஆயுதங்களை கருத்தில் எடுத்து  அம்மன் எனவும் அடையாளம் கண்டனர்.இதன் பின்னரே இவ் ஆலயம்(1985)நாச்சிமார் என வழங்கும்  முத்துமாரி என பெயர் மாற்றம் பெற்றது.\n\nமேலும் கும்பாபிஷேகத்தினை மேற்கொள்ளவந்த சிவச்சக்காரியர்கள் நாச்சிமார் கோயிலுக்கு அருகிலிருந்த முனீஸ்வரன் ஆலயத்தினையும் அவதானித்தபோது அங்கும் கோதுமைகள் உள்ளத்தகாயத் தெருவித்தார்.முனீஸ்வரன்   முனீஸ்வர பெருமான் வேடடைப்பால்,தடியுடனும் ஒரு கால் கட்டையானவராகவும்  இருப்பதனை அவதானித்து  உண்மை நிலையினை தெரியப்படுத்தினர்.முனீஸ்வரன் ஆலயங்களில் இவ்வாறானதொரு விக்கிரகம் இல்லை என்றும் இது அற்புத நிலை என்றும்  கூறினர்.  \n\nஇந் நிலையில் கடந்த 2010ம் ஆண்டு 25 வருடங்கள் பூர்த்தியடைந்த நிலையில் கிரியாமார்க்க முறைக்கு அமைய ஆலயம் நிர்மானிக்கப்பட்டு கும்பாபிஷேகம்  ஒன்றினை  மேற்கொள்வதன் பொருட்டு பாலஸ்தானம் செய்யப்பட்டு ,பரிவார மூர்த்திகளுடன் நவக்கிரகமும் அமைக்கப்பட்டு கிழக்கு ,தெற்கு ராஜகோபுரங்களும் நிர்மானிக்கப்பட் டு 2012ம் ஆண்டில் குமபிஷேகம் மேற்கொள்ளப்பட்டது.இந் நிலையில் முனீஸ்வரப்பெருமானின் திருப்பணி வேலைகள் தொடரப்படாமையால் முனீஸ்வரர் ஆலயம் 50 ஆண்டுகளுக்கு மேலாக பாலஸ்தான நிலையிலேயே  இருந்தது.இந் நிலையில் முத்துமாரி அம்மனின் குமபிஷேகத்தினை தொடர்ந்து முனீஸ்வரப்பெருமானின் திருப்பணி வேலைகள் ஆரம்பிக்கப்பட்டு 2015ம் ஆண்டு பங்குனி மாதம் கும்பாபிஷேகமும் மேற்கொள்ளப்பட்டது.  \n\nமேலும் இவ் ஆலயத்தில் சித்திரை மாதம் வருடாந்த மகோற்சவமும் வைகாசி மாதம் பொங்கல் விழாவும் நவராத்திரியும் அதனியொட்டி நடைபெறும் மானம்பூவும் சிறப்பாக மேற்கொள்ளப்பட்டு வருவதுடன் மகாசிவராத்திரி தைப்பூசம் ஆனிஉத்தரம் ஆடிப்பூசம் வரலக்க்சுமி காப்பு  கேதாரகௌரிகாப்பு திருவெம்பாவை என்பனவும் சிறப்பாக மேற்கொள்ளப்பட்டு வருகின்றன.\n\n= திருத்தல பதிகம் =\nஎள்ளங்குளத்தில் எழுந்தருளி மெய்யருளை \n\nஅள்ளி வழங்குகின்ற அம்மையே -தெள்ளுதமிழ்ப் \n\nபாவில் உனது பரங்கருணை பேசிடவென் \n\nநாவில் உறைவாய் நயந்து .\n\nஇம்மைச்சுகம் பலவும் ஏழையடியார்க்குதவும் \n\nஅம்மையே எள்ளங்குளத்தமிர்தே -எம்மையுமுன் \n\nசேய் போற் கருதி தினமும் துதிக்கவருள் \n\nவாய் நீயுன்னுள்ளம் மகிழ்ந்து.\n\nமுத்தியளித்தாதரிக்கும் முக்கண்ணன் பாகத்தே \n\nசத்தியென வீற்றிருக்கும் தாயேயெம் –புத்திக்கும்\n\nஎட்டாவுன் பாதமலர் எள்ளங்குளப்பகுதியில் \n\nதொட்டு நின்றோம் நாளும் துதித்து \n\nநோயால் நலிந்துன்னை நோக்கிவருமாடியர்\n\nவீயாமற் காத்தவர்க்கு மெய்யன்புத் -தாயாய்ச் \n\nசுகமருள்ளெள்ளங்குளத்து  சுந்தரியே உன்றன் \n\nமுகமலர்ந்தேன் ஈந்தருள்வாய் முன்.\n\nமக்களின்மையால் துயருற்றவர் மண்ணினுனைப் பூசித்தால் \n\nஅக்கவலை நீக்கியவர்க்கனாந்தம் -மிக்களிக்கும் \n\nதாயே எள்ளங்குளத்து சங்கரியே எப்போதும் \n\nநீயே எமக்கருள் நில்.\n\nமருத்துவர்கள் கைவிட்ட மாறாத நோயெனினும்  \n\nவிருப்புடன் எள்ளங்குளத்தை மேவி -ஒருத்தரமே \n\nநாச்சியார் என்றோதி நாள் மலரிட்டே தொழுதால் \n\nபேச்சேது நோயகலும் பின்.\n\nவெள்ளி தொறு மெள்ளங்குளவடியார் வெண்ணீற்றை \n\nஅள்ளியுடம் பெங்கும் அணிந்தாலே -வில்லுப்பாயம் \n\nபோயாகலும் போகாத பேயகலும்  \n\nகாயமகலாது களித்து.\n\nவைகாசி தோறும் வரும் பொங்கல் வைபவத்தில் \n\nபை காசில்லாதவரும் பங்கு பற்றி -கைகால்கண் \n\nபெற்ற பயன் எய்திடுவார் பேரருள் எள்ளங்குளத்து \n\nகற்பகமுன் காட்சியது கண்டு.\n\n= கும்பாபிஷேக மகிமை =\nஇறைவன் உருவத்திருமேனியில் நின்று அடியார்களுக்கு அருள்புரியும் தலமே ஆலயமாகும்.இதனை தேவையானம் என்றும் அழைப்பர்.பொதுவாக ஆலயம் என்ற பெயராலேயே அழைக்கப்படுகின்றன.அதாவது ஆன்மாக்களது லயம் என்ற கருத்தாகும்.ஆன்மாக்கள் இறைவனை அடைந்து பக்தியுடன் ஒடுங்கும் தன்மையைக் கொண்டிருப்பதனால் ஆலயம் என அழைக்கப்பட்டது.விதி முறைகளுக்கு அமைவாக இறைவனின் உருவத்திருமேனியை அமைத்து கும்பாபிஷேகம் செய்து வழிபட்டு வருவதை காணமுடிகிறது.கும்பாபிஷேக முறையானது வாழ்க்கைத்தத்துவத்தை எடுத்துக்கடடுவதாக அமைந்துள்ளன.விசேஷ பூர்ணபகுதி முடித்து தீபாரானை செய்து யாத்திராதனம் முடித்து கும்பம் தூக்கி அடியார்கள் புடைசூழ மேள வாத்தியங்களுடன் ஆலயம் சென்று,சுபமுகூர்த்ததில் கலசத்தின் அருளமுதை உருவத்திருமேனியில் சிவாச்சாரியார் அபிஷேகம் செய்வார்\n\n= இந்து வாழ்வியலில் சக்தியின்மகத்துவம் =\nசக்தி எனும் சொற்பிரயோகம் இந்து சமயத்தில் தாய்த்தெய்வத்தை முதன்மைப்படுத்தும் ஒரு சொல்லகப் பெரிதும் போற்றப்படுகின்றது.சக்தி என்றால்,அன்பு,ஆற்றல்,வல்லமை,என்பது மட்டுமன்றி அணுசக்தி,ஆக்கசக்தி,அறிவுசக்தி,அனுக்கிரகசக்தி,அழித்தல் சக்தி எனவும் நடைமுறைவாழ்வில் செயற்பட்டு வருவதனைக் காணலாம்.\n\nதத்துவ முறையிலோ மாயசக்தி,திருவருடசக்தி,சிற்சக்தி எனப் பல்துறைப் பரிமாணங்களாகச் சக்தி தத்துவம் பல்வேறு ஆற்றல்களாகவும் அறிவுத்துறையில் ஆதிக்கம் செலுத்துகின்றது. நாம் வாழும் நாடு தாய்நாடு; பேசும் மொழி தாய்மொழி; உணவளித்து இரட்சிக்கும் நிலமும் பூமித் தாய் தாகம் தீர்க்கும் நதிகளும் பொருளாதார உற்பத்தியின் ஊற்றாக விளங்குவதும் கடலன்னை ;மொத்தத்தில் \"இயற்கை அன்னையாக\"இந்துக்கள் வாழ்வில் ஆற்றல் சக்தியானது பெண்ணாக மட்டுமின்றி மாபெரும் \"சக்தி தத்துவமாகவும்\" விளங்குகின்றது.\n\nஇந்துக்களின் முன்னோர்கள் தமது அனுபூதி ஞானத்தால் இதன் தாற்பரியத்தை உணர்ந்தே சிவவழிபாட்டிற்கு இணையாக மகிமையுடையதாகச் சக்தி வழிபாட்டினையும் உருவகித்துக் கொண்டுள்ளனர்.\"ஆவதும் பெண்ணால் அழிவதும் பெண்ணால் \"எனும் முதுமொழி ஒன்றே இவற்றினை உணர்த்தப் போதுமானதாகும்.\n\nஅந்த சக்தியின் மகத்தான ஆற்றலை ஞானியர் சமய வழிபாட்டில் தாயாக மனைவியாக,சகோதரியாக,மகளாக அவற்றின் உன்னதத் தன்மையை வெளிப்படுத்தும் வகையில் வகுத்துள்ளனர்.அன்னை பராசக்தியானவள் அகில உலகையும்   உயிர்களையும்  பேணி வளர்க்கும் பாங்கிலே சிந்து வெளிக்காலம் முதல் பெண் வலி பாடாகவும்,தாய்த்தெய்வ வழிபாடாகவும் உருவான பெண்மை இந்துப் புராணங்களில் சக்தி பரிமாணமாக பல்துறை ஆற்றல்களை வெளிப்படுத்தும் \"பெண் தெய்வமாக \" உருவாகியா வரலாற்றினைக் காணலாம்."}
{"id": "325239", "url": "https://ta.wikipedia.org/wiki?curid=325239", "title": "தஞ்சாவூர் மேலவாசல் சுப்பிரமணியர் கோயில்", "text": "தஞ்சாவூர் மேலவாசல் சுப்பிரமணியர் கோயில்\n\nதஞ்சாவூர் மேலவாசல் சுப்பிரமணியர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள முருகன் கோயில்களில் ஒன்றாகும். \n\nSection::::அமைவிடம்.\nஇக்கோயில் மேலவீதியின் அருகே மேல் வாசலில் கொங்கனேசுவரர் கோயிலுக்குப் பின் புறம் உள்ளது.\nஇக்கோயிலின் இடது புறம் ரெங்கநாதர் கோயில் உள்ளது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nமூலவர் சன்னதியில் முருகன் வள்ளி தெய்வானையுடன் நின்ற கோலத்தில் உள்ளார். \n\nSection::::அமைப்பு.\nநுழைவாயில், மண்டபம், மூலவர் கருவறை, விமானம். திருச்சுற்று ஆகிய அமைப்புகளைக் கொண்டு இக்கோயில் அமைந்துள்ளது. 18 படிகளை ஏறி மேலே செல்லும் வகையில் அமைந்துள்ள இக்கோயிலில் சாலை உயர்ந்ததன் காரணமாக மூன்று படிகள் கீழே சென்றுவிட்டதாகக் கூறினர். 15 படிகளைக் கடந்து உள்ளே செல்ல வேண்டியுள்ளது. உயர்ந்த தளத்தினைக் கடந்து மேலே செல்லும் போது முன்னர் மண்டபம் காணப்படுகிறது. அம்மண்டப இடப்புறத்தில் காசி விசுவாதர், விசாலாட்சி உள்ளனர். அடுத்து மூலவர் சன்னதி உள்ளது. மூலவருக்கு முன்பாக வலப்புறம் விநாயகர், இடப்புறம் இடும்பன் உள்ளனர். மூலவருக்கு முன்பாக பலிபீடமும் முருகனின் வாகனமாக மயிலும் உள்ளன. திருச்சுற்றில் விநாயகர், நாகர்கள் உள்ளனர். யாழி கச்சையணிந்த கோலத்தில் மற்றொரு முருகன் சிலை திருச்சுற்றில் உள்ளது. \n"}
{"id": "325242", "url": "https://ta.wikipedia.org/wiki?curid=325242", "title": "தஞ்சாவூர் மேலவாசல் ரங்கநாதர் கோயில்", "text": "தஞ்சாவூர் மேலவாசல் ரங்கநாதர் கோயில்\n\nதஞ்சாவூர் மேலவாசல் ரங்கநாதர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள வைணவக் கோயில்களில் ஒன்றாகும். \n\nSection::::அமைவிடம்.\nஇக்கோயில் மேலவீதியின் அருகே மேல் வாசலில் கொங்கனேசுவரர் கோயிலுக்குப் பின் புறம் உள்ளது.\nஇக்கோயிலின் வலது புறம் மேலவாசல் சுப்பிரமணியர் கோயில் உள்ளது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nஇக்கோயிலின் மூலவர் ரெங்கநாதர் ஆவார். இறைவி ரங்கநாயகி ஆவார். \n\nSection::::அமைப்பு.\nவாயில், முன் மண்டபம், மூலவர் கருவறை, அம்மன் கருவறை, மூலவர் விமானம், அம்மன் விமானம் என்ற அமைப்புகளைக் கொண்டு கோயில் அமைந்துள்ளது. வாயிலைக் கடந்ததும் உள்ளே இடதுபுறம் மூலவர் ரங்கநாதர் கிடந்த கோலத்தில் காணப்படுகிறார். மூலவர் சன்னதிக்கு இரு புறமும் துவார பாலகர்கள் உள்ளனர். மூலவர் சன்னதிக்கு வலப்புறம் அம்மன் சன்னதி உள்ளது. மூலவருக்கு எதிராக மண்டபத்தில் கருடாழ்வார் சன்னதி, அனுமார் சன்னதி, ராமானுஜர் சன்னதி உள்ளிட்ட சன்னதிகள் உள்ளன.\n\nSection::::நவநீத சேவை.\nநவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.\n\nSection::::குடமுழுக்கு.\nஇக்கோயிலில் 4 சூன் 2009 அன்று குடமுழுக்கு நடைபெற்றதற்கான கல்வெட்டு காணப்படுகிறது.\n"}
{"id": "325244", "url": "https://ta.wikipedia.org/wiki?curid=325244", "title": "தஞ்சாவூர் பத்ரகாளியம்மன் கோயில்", "text": "தஞ்சாவூர் பத்ரகாளியம்மன் கோயில்\n\nதஞ்சாவூர் பத்ரகாளியம்மன் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள காளியம்மன் கோயில்களில் ஒன்றாகும். \n\nSection::::அமைவிடம்.\nஇக்கோயில் மேலவீதியின் அருகே மேல் வாசலில் கொங்கனேசுவரர் கோயிலுக்குப் பின் புறம் சுப்பிரமணியர் கோயில் மற்றும் ரெங்கநாதர் கோயில் ஆகிய கோயில்களுக்கு இடப்புறம் காணப்படுகிறது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nமூலவர் சன்னதியில் பத்ரகாளியம்மன் உள்ளார். \n\nSection::::அமைப்பு.\n இரு வாயில்களைக் கொண்டு அமைந்துள்ள இக்கோயில் திருச்சுற்று, கருவறை, மூலவர் விமானம் ஆகிய அமைப்புகளைக் கொண்டுள்ளது.. அம்மன் மேற்கு நோக்கிய நிலையில் உள்ளார். மேற்கு நோக்கிய வாயிலைக் கடந்து உள்ளே செல்லும்போது துவார சக்தி, துவார பாலகர் உள்ளனர். இருவரும் பெரிய அளவில் சுதை வடிவில் காணப்படுகின்றனர். இப்பகுதியில் காணப்படுகின்ற துவாரபாலகர்களில் பெரிய துவார பாலகர்களாக இவர்கள் உள்ளனர். இக்கோயிலின் வலது புறம் வாயிலாகவும் உள்ளே வரும் வசதி உள்ளது. வலது புற வாயிலின் முன்பாக இரு துவார பாலகர்கள் உள்ளனர். திருச்சுற்றில் ஈசான மூலையில் விநாயகர் உள்ளார். அடுத்து வீரபத்திரர் காணப்படுகிறார். \n"}
{"id": "325248", "url": "https://ta.wikipedia.org/wiki?curid=325248", "title": "தஞ்சாவூர் ஓமளிப் பிள்ளையார் கோயில்", "text": "தஞ்சாவூர் ஓமளிப் பிள்ளையார் கோயில்\n\nதஞ்சாவூர் ஓமளிப் பிள்ளையார் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள விநாயர் கோயில்களில் ஒன்றாகும். \n\nSection::::அமைவிடம்.\nஇக்கோயில் மேலவீதியில் கொங்கனேசுவரர் கோயிலுக்கு சற்று முன்பாகக் காணப்படுகிறது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nமூலவர் சன்னதியில் ஓமளிப் பிள்ளையார் உள்ளார். \n\nSection::::வித்தியாசமான விநாயகர்கள்.\nநெல்லை மாவட்டம் மேகலிங்கபுரத்தில் ஆசியாவின் பெரிய விநாயகர், தஞ்சை மாவட்டம் திருவலஞ்சுழியில் ஒன்பது அங்குல சுவேத விநாயகர், திருப்புறம் சாட்சிநாதர் கோயிலில் தேனை உறிஞ்சும் பிரளயம் காத்த விநாயகர், சீர்காழி திருமணிக் கூடத்தில் உள்ள சிரத்தில் இளநீர் இறங்கும் விநாயகர், திருவாரூர் மாவட்டம் ராமநாதர் கோயிலில் மனித முகத்துடன் நரமுக விநாயகர் என்றவாறு பல விநாயகர்கள் காணப்படுகின்றனர். கும்பகோணத்தில் கரும்பாயிரம் கொண்ட விநாயகர் உள்ளார். அவ்வரிசையில் இங்குள்ள விநாயகர் ஓமளிப்பிள்ளையார் என்றழைக்கப்படுகிறார். தஞ்சாவூரில் அர்ச்சகசாலைப் பிள்ளையார் கோயில் என்ற பெயரிலும் விநாயகர் கோயில் உள்ளது.\n\nSection::::அமைப்பு.\nநுழைவாயில், கருவறை, மண்டபம் போன்ற அமைப்புகளைக் கொண்டு இக்கோயில் அமைந்துள்ளது. வளாகத்தில் இடது புறம் உற்சவக் கோடியம்மன் கோயில் உள்ளது. இரு கோயிலுக்கும் தனித் தனி வாயில்கள் உள்ளன. \n"}
{"id": "325250", "url": "https://ta.wikipedia.org/wiki?curid=325250", "title": "காந்தக் கலப்புலோகம்", "text": "காந்தக் கலப்புலோகம்\n\nகாந்தக் கலப்புலோகம் \"( Magnetic alloy)\" என்பது தனிம வரிசை அட்டவணையில் உள்ள பல்வேறு உலோகங்கங்கள் ஒன்றாக இணைந்து உருவாகும் ஓர் உலோகக் கலவை ஆகும். இந்தக் கலவையில் காந்தத் தன்மையுள்ள முக்கியத் தனிமங்களான இரும்பு கோபால்ட் நிக்கல் ஆகியவற்றில் ஒன்று கண்டிப்பாக கலந்து இருக்கவேண்டும். காந்தத் தன்மையுள்ள தனிமம் ஒன்றுதான் இருக்கவேண்டும் என்று நிபந்தனை ஏதும் இல்லை, ஒன்றுக்கு மேற்பட்ட தனிமங்களும் அக்கலவையில் கலந்து இருக்கலாம். காந்தக் கலப்புலோகங்கள் தற்பொழுது பொதுவான தனிமங்களாக மாறிவிட்டன. அதிலும் குறிப்பாக இரும்பும் கார்பனும் சேர்ந்து உருவாகும் எஃகு, இரும்பு, கோபாட், நிக்கல் அலுமினியம் ஆகியவை சேர்ந்து உருவாகும் அல்நிக்கோ, இரும்பும் நிக்கலும் சேர்ந்து உருவாகும் பெர்ம் கலப்புலோகம் ஆகிய உலோகக் கலவைகளில் காந்தத் தன்மை உலோகங்கள் பொதுவாக கலந்துள்ளன. வலிமையான காந்தத் தனிமம் இரும்பு ஆகும். மேலே குறிப்பிடப்பட்ட கலப்புலோகங்களால் ஆக்கப்படாத உலோகக் கலவைகளையும் காந்தங்கள் ஈர்க்க இரும்பு உதவுகிறது . \n\n"}
{"id": "325252", "url": "https://ta.wikipedia.org/wiki?curid=325252", "title": "கமேரூன் சர்வதேச நிறுவனம்", "text": "கமேரூன் சர்வதேச நிறுவனம்\n\nகமேரூன் சர்வதேச நிறுவனம் (முன்னதாக கூப்பர் கமேரூன் நிறுவனம்) schlumberger நிறுவனம் (உலகின் மிகப்பெரிய எண்ணெய் வயல்களில் ஒன்று) மற்றும் உலக அளவில் அழுத்த கட்டுப்பாடு, செயலாக்கம், ஓட்டக் கட்டுப்பாடு மற்றும் சுருக்க அமைப்பு,திட்ட மேலாண்மை,சந்தைக்கு பிறகான சேவைகளை எண்ணெய் மற்றும் வாயு மற்றும் செயல்முறை தொழிற்சாலைக்கு வழங்குகின்றது.இந்நிறுவனம் சுமார் 23,000 தொழிலாளர்களுக்கு வேலை அளிக்கிறது. மேலும் இந்நிறுவனம் பார்க் டவர்ஸ் சவுத், ஹூஸ்டன், டெக்சாசில் இருந்து செயல்படுகிறது.2006-இல் கூப்பர் கமேரூன் அலுவலக ரீதியாக \"கமேரூன்\" என்று பெயர் மாற்றப்பட்டது.\n\nSection::::அமைப்பு.\nகமேரூன் இந்நான்கு வழிகளில் செயல் படுகிறது:\nசுருக்க அமைப்புகள் உலகாளவிய நிறுவங்களுக்கு சுருக்க உபகரங்களை வாயு உற்பத்திகளுக்கு வழங்குகிறது.\n\nSection::::வரலாறு.\nசூப்பர் நிறுவனம் 1833-இல் சார்லஸ் மற்றும் எலியாஸ் கோபர் என்பவர்களால் தொடங்கப்பட்டது.\"கூப்பர் ஆரம்பத்தில் கார்லிஸ் புகை வண்டி இயந்திரங்களை தயாரிக்க வந்தது,ஆனால்,இயற்கை வாயு உள் ஏறி பொறிகளை 1900-இல் தயாரிக்க ஆரம்பித்தது.\n"}
{"id": "325253", "url": "https://ta.wikipedia.org/wiki?curid=325253", "title": "தஞ்சாவூர் உற்சவ கோடியம்மன் கோயில்", "text": "தஞ்சாவூர் உற்சவ கோடியம்மன் கோயில்\n\nதஞ்சாவூர் உற்சவ கோடியம்மன் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள அம்மன் கோயில்களில் ஒன்றாகும். \n\nSection::::அமைவிடம்.\nஇக்கோயில் மேலவீதியில் கொங்கனேசுவரர் கோயிலுக்கு சற்று முன்பாக ஓமளிப்பிள்ளையார் கோயில் வளாகத்தினையொட்டி காணப்படுகிறது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nமூலவர் சன்னதியில் உற்சவரான கோடியம்மன் உள்ளார். \n\nSection::::அமைப்பு.\nநுழைவாயில், கருவறை, மண்டபம் போன்ற அமைப்புகளைக் கொண்டு இக்கோயில் அமைந்துள்ளது. வளாகத்தில் வலது புறம் ஓமளிப்பிள்ளையார் கோயில் உள்ளது. இரு கோயிலுக்கும் தனித் தனி வாயில்கள் உள்ளன. பச்சைக்காளி, பவளக்காளி காணப்படுகின்றன.\n\nSection::::மற்றொரு கோடியம்மன் கோயில்.\nமற்றொரு கோடியம்மன் கோயில் தஞ்சாவூரில் உள்ளது. அக்கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியை அடுத்து அமைந்துள்ளது. அங்கு மூலவராக கோடியம்மன் உள்ளார். அவர் தாரகாசுரனை வதம் செய்து பராசர முனிவரின் கோரிக்கையை ஏற்று அதே கோலத்தில் நின்றபடி சாந்தாகார உருவமாகக் காட்சியளிக்கிறார்.\n"}
{"id": "325255", "url": "https://ta.wikipedia.org/wiki?curid=325255", "title": "கீரியா", "text": "கீரியா\n\nகீரியா \"(Khiria )\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். \n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி கீரியா கிராமத்தின் மக்கள்தொகை 1209 நபர்கள் ஆகும். இவர்கள் 224 குடும்பங்களாக வாழ்கின்றனர். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். இக்கிராமத்தின் எழுத்தறிவு சதவீதம் 44.58% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 64.74% நபர்கள் ஆண்கள் மற்றும் 35.25% நபர்கள் பெண்களாவர். 17.86% நபர்கள் 6 வயதுக்கு குறைவானவர்களாக உள்ளனர் .\n"}
{"id": "325257", "url": "https://ta.wikipedia.org/wiki?curid=325257", "title": "கொயிர்கான்வான்", "text": "கொயிர்கான்வான்\n\nகொயிர்கான்வான் \"(Koirganwan )\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். \n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி கொயிர்கான்வான் கிராமத்தின் மக்கள்தொகை 1699 நபர்கள் ஆகும். இவர்கள் 325 குடும்பங்களாக வாழ்கின்றனர். இம்மக்கள்தொகையில் 50.67% நபர்கள் ஆண்கள் மற்றும் 49.32% நபர்கள் பெண்களாவர். இக்கிராமத்தின் எழுத்தறிவு சதவீதம் 55.79% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.39% நபர்கள் ஆண்கள் மற்றும் 38.1% நபர்கள் பெண்களாவர். 15.5% நபர்கள் 6 வயதுக்கு குறைவானவர்களாக உள்ளனர் . \n"}
{"id": "325260", "url": "https://ta.wikipedia.org/wiki?curid=325260", "title": "சாங்கி, பீகார்", "text": "சாங்கி, பீகார்\n\nசாங்கி \"(CHanki)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி சாங்கி கிராமத்தின் மக்கள்தொகை 2413 நபர்கள் ஆகும். இவர்கள் 488 குடும்பங்களில் வாழ்ந்தனர். இம்மக்கள்தொகையில் 52.63% நபர்கள் ஆண்கள் மற்றும் 47.36% நபர்கள் பெண்களாவர். இந்நகரின் எழுத்தறிவு சதவீதம் 55.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.26% நபர்கள் ஆண்கள் மற்றும் 37.73% நபர்கள் பெண்களாவர். மக்கள் தொகையில் 20.47% நபர்கள் 6 வயதுக்கு கீழ் உள்ளவர்களாகும். \n"}
{"id": "325262", "url": "https://ta.wikipedia.org/wiki?curid=325262", "title": "சாவுர்பார்", "text": "சாவுர்பார்\n\nசாவுர்பார் \"(Chaurbar)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி சாவுர்பார் கிராமத்தின் மக்கள்தொகை 473 நபர்கள் ஆகும். இவர்கள் 84 குடும்பங்களில் வாழ்ந்தனர். இம்மக்கள்தொகையில் 48.62% நபர்கள் ஆண்கள் மற்றும் 51.37% நபர்கள் பெண்களாவர். இந்நகரின் எழுத்தறிவு சதவீதம் 31.28% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.83% நபர்கள் ஆண்கள் மற்றும் 37.16% நபர்கள் பெண்களாவர். மக்கள் தொகையில் 24.94% நபர்கள் 6 வயதுக்கு கீழ் உள்ளவர்களாகும். \n"}
{"id": "325264", "url": "https://ta.wikipedia.org/wiki?curid=325264", "title": "தினஜ்பூர் மாவட்டம், வங்காளதேசம்", "text": "தினஜ்பூர் மாவட்டம், வங்காளதேசம்\n\nதினஜ்பூர் மாவட்டம் (Dinajpur District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ரங்க்பூர் கோட்டத்தில் உள்ளது. வடமேற்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் நகரம் தினஜ்பூர் நகரம் ஆகும்.\n\nSection::::மாவட்ட எல்லைகள்.\n3444.30 சதுர கிலோ மீட்டர் பரப்பு கொண்ட இம்மாவட்டத்தின் வடக்கில் தாகுர்காவ்ன் மாவட்டம் மற்றும் பஞ்சகர் மாவட்டங்களும், தெற்கில் ஜெய்பூர்ஹட் மாவட்டம் மற்றும் காய்பாந்தா மாவட்டங்களும், கிழக்கில் ரங்க்பூர் மாவட்டம் மற்றும் நீல்பமரி மாவட்டங்களும் மற்றும் மேற்கில் இந்தியாவின் மேற்கு வங்காளம் மாநிலமும் எல்லைகளாக உள்ளது. \nSection::::மாவட்ட நிர்வாகம்.\nரங்க்பூர் கோட்டத்தில் அமைந்த தினஜ்பூர் மாவட்டம் நிர்வாக வசதிக்காக பதின்மூன்று துணை மாவட்டங்களாகப் பிரிக்கப்பட்டுள்ளது.\n\nமேலும் இம்மாவட்டம் தினஜ்பூர், பீரம்பூர், சேதப்கஞ்ச், ஹக்கிம்பூர், பீர்கஞ்ச், புல்பாரி மற்றும் பர்த்திபூர் என எட்டு நகராட்சி மன்றங்களையும், 101 உள்ளாட்சி ஒன்றியங்களையும், 2131 கிராமங்களையும் கொண்டுள்ளது.\n\nஇம்மாவட்டம் ஆறு நாடாளுமன்றத் தொகுதிகளைக் கொண்டுள்ளது. இதன் அஞ்சல் சுட்டு எண் 5200 ஆகும்.\n\nSection::::வேளாண்மை.\nஇம்மாவட்டத்தில் ஜமுனா, கார்தோ, அட்ராய்,புணர்பாபா, தங்கோன், சோட்டா ஜமுனா, பேலன், இஷாமோதி, வுள்ளி, நோத்தோ, தீபா, சோட்டா தீபா முதலிய ஆறுகள் பாய்வதால் வேளாண்மைத் தொழில் செழிப்பாக உள்ளது.\nஇங்கு விளச்சிப்பழம், மா, நெல், கரும்பு, சணல், வெங்காயம், வாழை, கோதுமை, இஞ்சி, எண்ணெய் வித்துக்கள், தென்னை முதலியவைகள் அதிகம் பயிரிடப்படுகிறது. ஆண்டு சராசரி மழைப் பொழிவு 1919 மில்லி மீட்டராக உள்ளது.\nSection::::மக்கள் தொகையியல்.\n3444.30 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 8 29,90,128 ஆக உள்ளது. அதில் ஆண்கள் 15,08,670 ஆகவும், பெண்கள் 14,81,458 ஆகவும் உள்ளனர். பாலின விகிதம் 102 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 868 நபர்கள் வீதம் வாழ்கின்றனர். சராசரி எழுத்தறிவு 56.7 % ஆக உள்ளது.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [கிரேடு 1 – 5], ஐந்தாண்டு படிப்புகள் கொண்ட செகண்டரி பள்ளிகளும் [கிரேடு 6 – 10], இரண்டாண்டு படிப்பு கொண்ட மேனிலைப்பள்ளிகளும் [கிரேடு 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.\n\nSection::::தட்ப வெப்பம்.\nதினஜ்பூர் மாவட்டத்தின் தட்ப வெப்பம் கோடைக்காலத்தில் அதிகபட்சமாக 32.8° செல்சியல் ஆகவும், குளிர்காலத்தில் அதிகபட்சமாக 14.4° செல்சியஸ் வெப்பம் காணப்படுகிறது. \nSection::::கல்வி.\nஇம்மாவட்டத்தில் மூன்று உயர்நிலைப் பள்ளிகளும், இரண்டு அரசு கலை மற்றும் அறிவியல் கல்லூரிகளும், ஒரு அரசு மருத்துவக் கல்லூரியும் உள்ளது. \n\nSection::::மேற்கோள்கள்.\n "}
{"id": "325268", "url": "https://ta.wikipedia.org/wiki?curid=325268", "title": "சி. வி. விசுவேசுவரா", "text": "சி. வி. விசுவேசுவரா\n\nசி. வி. விசுவேசுவரா ( C.V. Vishveshwara 6 மார்ச்சு 1938–16 சனவரி 2017) என்பவர் இந்திய அறிவியலாளர், கருந்துளை ஆய்வாளர் மற்றும் வானியலாளர் ஆவார். ஐன்சுடீன் சார்புக் கொள்கையை ஆழமாக ஆய்வு செய்து அதில் நிபுணர் ஆனார்.\n\nSection::::இளமையும் கல்வியும்.\nசி. வி. விசுவேசுவராவின் தந்தை பத்மசிறீ சி. வி. வெங்கடராமையா ஒரு கல்வியாளர். விசுவேசுவரா சிறுவராக இருக்கும்போது இலக்கியம் இசை ஆகியவற்றில் ஆர்வம் காட்டினார். கொலம்பியா பல்கலைக்கழகத்தில் அணுத் துகள் இயற்பியல் துறையில் முதுகலை பட்டம் பெற்ற சி.வி.விசுவேசுவரா, மேரிலேண்ட் பல்கலைக்கழகத்தில் கருந்துளைகள் பற்றி ஆய்வுசெய்து முனைவர் பட்டம் பெற்றார். \nநியூயார்க்கு பல்கலைக்கழகம், பாசுடன் பல்கலைக்கழகம், பிட்சுபர்க் பல்கலைக் கழகம் ஆகியவற்றில் கற்பிக்கும் துறையில் \nபணி செய்தார். பின்னர் சொந்த ஊரான பெங்களூருவுக்குத் திரும்பினார்.\n\nSection::::அறிவியல் பணிகள்.\nகடந்த 1970 ஆம் ஆண்டு ‘கருந்துளை வடிவம் பற்றிய ஆராய்ச்சியில் ஈடுபட்டார். இதைத் தொடர்ந்து 130 கோடி ஆண்டுகளுக்கு முன்பு இரண்டு ராட்சதக் கருந்துளைகள், ஒன்றை யொன்று சுற்றிக்கொண்டே மோதியபோது ஏற்பட்ட ஈர்ப்பலைகளின் வடிவத்தை வரைந்தார்.\n\nபெங்களூருவில்  கோளரங்கத்தைத் தோற்றுவித்து அதன் இயக்குநராக இருந்தார். கோளரங்கு நிகழ்ச்சிகளை எழுதியும் நிகழ்ச்சிகளை இயக்கியும் செயல்பட்டார். இரண்டு அறிவியல் குறும் படங்களை உருவாக்கினார். ஐன்சுடீன் கருந்துளைகள் பற்றி சில நூல்களும் பல கட்டுரைகளும் எழுதினார்.\n"}
{"id": "325270", "url": "https://ta.wikipedia.org/wiki?curid=325270", "title": "நீல்பமரி மாவட்டம்", "text": "நீல்பமரி மாவட்டம்\n\nநீல்பமரி மாவட்டம் (Nilphamari District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ரங்க்பூர் கோட்டத்தில் உள்ளது. வடக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் நீல்பமரி நகரம் ஆகும். 1547 சதுர கிலோ மீட்டர் பரப்பளவு கொண்ட இம்மாவட்டம் டாக்கா நகரத்திலிருந்து 400 கிலோ மீட்டர் தொலைவில் வடமேற்கே உள்ளது. \n\nSection::::மாவட்ட எல்லைகள்.\nநீல்பமரி மாவட்டத்தின் வடக்கில் இந்தியாவின் டார்ஜிலிங் மாவட்டம், தெற்கில் ரங்க்பூர் மாவட்டம் மற்றும் தினஜ்பூர் மாவட்டம், கிழக்கில் ரங்க்பூர் மாவட்டம் மற்றும் லால்முனிர்காட் மாவட்டங்களும், மேற்கில் பஞ்சகர் மாவட்டம் மற்றும் தினஜ்பூர் மாவட்டங்களும் எல்லைகளாக அமைந்துள்ளது.\n\nSection::::மாவட்ட நிர்வாகம்.\n1546.59 சதுர கிலோ மீட்டர் பரப்பளவு கொண்ட நீல்பமரி மாவட்டத்தை நீல்பமரி சதர், கிசோர்கஞ்ச், தோமர், ஜல்தகா, திம்லா மற்றும் சையத்பூர் என ஆறு துணை மாவட்டங்களாக பிரிக்கப்பட்டுள்ளது.\nஇம்மாவட்டத்தில் நீல்பமரி, சையத்பூர், தோமர் மற்றும் ஜல்தகா என நான்கு நகராட்சி மன்றங்களும், 61 பஞ்சாயத்து ஒன்றியங்களும், 361 கிராமங்களையும் கொண்டுள்ளது.\nஇம்மாவட்டம் நான்கு வங்காளதேச நாடாளுமன்றத் தொகுதிகளைக் கொண்டுள்ளது. இதன் அஞ்சல் சுட்டு எண் 5300 ஆகும். \nஇம்மாவட்டம் இந்தியாவுடன் 50.90 கிலோ மீட்டர் பன்னாட்டு எல்லைக் கோட்டைக் கொண்டது.\n\nSection::::பொருளாதாரம்.\nநீல்பமரி மாவட்டத்தில் டீஸ்டா ஆறு, ககோட், பமோன் தங்கா, தேவனை, உள்ளாய், சரல்கதா, சல்கி, ஜமுனாஷாரி, புரிகோரா முதலிய வற்றாத ஆறுகள் பாய்வதால், நீல்பமரி மாவட்டத்தில் அவுரிச்செடிகள் அதிகம் வளர்கிறது. மேலும் நெல், சணல், புகையிலை, கரும்பு, கோதுமை, வெங்காயம், நிலக்கடலை முதலியவைகள் பயிரிடப்படுகிறது.\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [கிரேடு 1 – 5], ஐந்தாண்டு படிப்புகள் கொண்ட செகண்டரி பள்ளிகளும் [கிரேடு 6 – 10], இரண்டாண்டு படிப்பு கொண்ட மேனிலைப்பள்ளிகளும் [கிரேடு 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் கற்பிக்கப்படுகிறது.\n\nஇம்மாவட்டத்தில் ஐந்து கலை மற்றும் அறிவியல் கல்லூரிகளும், ஆறு உயர்நிலைப் பள்ளிகளும் உள்ளது.\n\nSection::::மக்கள் தொகையியல்.\n1546.59 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 18,34,231 ஆக உள்ளது. அதில் ஆண்கள் 9,22,964 ஆகவும், பெண்கள் 9,11,267 ஆகவும் உள்ளனர். பாலின விகிதம் 101 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1186 நபர்கள் வீதம் வாழ்கின்றனர். சராசரி எழுத்தறிவு 44.4 % ஆக உள்ளது.மாவட்டத்தின் பெரும்பான்மை மக்கள் இசுலாம் சமயத்தை பின்பற்றி, வங்காள மொழி பேசுகின்றனர்.\n"}
{"id": "325275", "url": "https://ta.wikipedia.org/wiki?curid=325275", "title": "இமாம் தாரிமீ", "text": "இமாம் தாரிமீ\n\nஇமாம் தாரிமீ (Imam Darimi) பாரசீக இஸ்லாமிய அறிஞர், குறிப்பாக முஹதீத் ( ஹதீஸ் கலை அறிஞர் ) ஆவார். இவர் தொகுத்த சுனன் தாரிமீ ஹதீஸ் நூல் சிறப்பாக உள்ளது.\n\nSection::::பிறப்பு.\nஇமாம் தாரிமீ இ.நா 181 ( கி.பி. 797 ) வருடத்தில் பிறந்தார். இவர் சமர்கன்த் என்ற ஊரில் பிறந்த காரணத்தினால் சமர்கன்தீ என்றும் இவர் கூறப்படுகிறார். அப்துர் ரஹ்மான் என்பவர் இவர்களின் தகப்பனாராவார். இவரது இயற்பெயர் அப்துல்லாஹ்.\n\nஇவர் பனூ தாரிமீ என்ற கூட்டத்தைச் சார்ந்தவர். பனூ தமிம் குலம் காரணமாக இமாம் தமிம் எனவும் அழைக்கப்படுகிறார்.\n\nSection::::கல்வி.\nஇமாம் தாரிமீ அவர்கள் நன்கு புத்திக் கூர்மையுள்ளவராக இருந்தார். பல ஆசிரியர்களைச் சந்தித்து கற்றார். இவர் பெரியவர் சிறியவர் என்ற வித்தியாசம் பார்க்காமல் தன்னை விட வயதில் கீழ் உள்ளவர்களிடமிருந்தும் கற்றுள்ளார். இவர் தொகுத்துள்ள சுனன் அல் தாரமீ என்ற ஹதீஸ் தொகுப்பு நூல் இவரை ஹதீஸ் வல்லுனராக காட்டுக்கிறது. அறிவிப்பாளர்களைப் பற்றியும் நன்கு அறிந்திருந்தார்.\n\nSection::::கல்விக்காகப் பயனித்த ஊர்கள்.\nஹுராஸான், ஈராக், கூஃபா, பஸரா, ஷாம், பாக்தாத், வாசித், திமிஷ்க், ஹிமஸ், ஜசீரா, சஃர், ஹிஜாஸ் ஆகிய ஊர்களுக்குச் சென்றுள்ளார்.\n\nSection::::இவரது ஆசிரியர்கள்.\nயசீத் பின் ஹாரூன், யஃலா பின் உபைத், ஜஃபர் பின் அவ்ன், பிஷ்ர் பின் உமர், முஹம்மத் பின் பிக்ர், வஹப் பின் ஜரீர், அன்னள்ர் பின் ஷுமைர், உஸ்மான் பின் உமர், சயீத் பின் ஆமிர் மற்றும் பலர் இவருக்கு ஆசிரியராக இருந்துள்ளார்கள்.\n\nSection::::இவரது மாணவர்கள்.\nஇமாம் முஸ்லிம், இமாம் அபூதாவூத், இமாம் திர்மிதி, அப்து பின் ஹ‏மைத், அல்ஹசன் பின் சப்பாஹ், முஹம்மத் பின் பஷ்ஷார், முஹம்மத் பின் யஹ்யா இன்னும் பலர் இவருடைய மாணவராக உள்ளார்கள்.\n\n\nSection::::இறப்பு.\nஇமாம் தாரிமீ 75 ஆம் வயதில் துல் ஹஜ் மாதம் இ.நா 255 ( கி.பி. 869) இல் இறந்தார்.\n"}
{"id": "325282", "url": "https://ta.wikipedia.org/wiki?curid=325282", "title": "கார்த்திகேய சிவசேனாதிபதி", "text": "கார்த்திகேய சிவசேனாதிபதி\n\nகார்த்திகேய சிவசேனாதிபதி என்பவர் முன்னாள் தமிழ்நாடு வேளாண் பல்கலைக்கழக நிர்வாக உறுப்பினரும், சல்லிக்கட்டு, நாட்டு மாடுகள் தன்னார்வலரும் ஆவார். இவர் காங்கேயம் மாடுகள் ஆராய்ச்சி மையத் தலைவராக உள்ளார். சல்லிக்கட்டிற்காக ஆவணப்படம் எடுத்தல், வழக்குகளை நடத்துதல், நாட்டு மாடுகள் குறித்த விழிப்புணர்வு ஏற்படுத்துதல் போன்ற பணிகளைச் செய்து வருகிறார். ஆறு கோடி ரூபாய் செலவு செய்து காங்கேயம் காளைகளின் விந்தணுக்களைச் சேமித்து வைத்திருக்கிறார்.\n\nஇவர் 2013ல் மெரினா கடற்கரையில் மிகச்சில நபர்களுடன் இணைந்து சல்லிக்கட்டு போராட்டத்தில் ஈடுபட்டார். 2017இல் மாணவர்களின் சல்லிக்கட்டு போராட்டத்திற்கு வித்திட்டதாகக் கருதப்படும் இசையமைப்பாளர் ஆதியின் பாடல் இவருடைய சந்திப்பிற்குப் பிறகே உருவானது.\n"}
{"id": "325286", "url": "https://ta.wikipedia.org/wiki?curid=325286", "title": "தஞ்சாவூர் தீர்த்த சஞ்சீவி ஆஞ்சநேயர் கோயில்", "text": "தஞ்சாவூர் தீர்த்த சஞ்சீவி ஆஞ்சநேயர் கோயில்\n\nதஞ்சாவூர் தீர்த்த சஞ்சீவி ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள ஆஞ்சநேயர் கோயில்களில் ஒன்றாகும். \n\nSection::::அமைவிடம்.\nஇக்கோயில் தஞ்சாவூரில் அய்யங்குளம் தென் கரையில் அமைந்துள்ளது. \n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nமூலவராக ஆஞ்சநேயர் நின்ற நிலையில் உள்ளார். மிகச்சிறிய கோயிலாக உள்ளது. நுழைவாயில், கருவறை ஆகியவற்றைக் கொண்டுள்ளது. அய்யன்குளத்தின் தென்கரையில் இக்கோயில் உள்ளது. குளத்தின் தென்கரையில் படிக்கட்டுகளில் இறங்கி இடது புறம் சென்றால் இக்கோயிலை அடையலாம். \n\nSection::::அமைப்பு.\nதீர்த்தக் கரையில் இருப்பதால் இவர் தீர்த்த சஞ்சீவி என அழைக்கப்படுகிறார். சிறிய சன்னதி படித்துறைக்கு மேல் கிழக்கு நோக்கிய நிலையில் அமைக்கப்பட்டுள்ளது.கோயில் என்பதைவிட சிறிய சன்னதி எனலாம். மூலவர் கிழக்கு நோக்கிய நிலையில் புடைப்புச் சிற்பமாக உள்ளார். அவரது இடது பாதம் வடக்கு நோக்கியும், வலக்குதில் சற்றே உயர்ந்து பாதம் வடக்கு நோக்கிய நிலையிலும் காணப்படுகின்றன. பாதங்களில் தண்டை அணிந்துள்ளார். இரு கரங்களிலும் கங்கணமும், அங்கதமும் காணப்படுகின்றன. இடது கரம் இடது துடையில் அழுந்திய நிலையில் தாமரைத் தண்டினைப் பிடித்துக்கொண்டுள்ளது. வலது கரம் அபய முத்திரையுடன் உள்ளது. பரந்த மார்பு, நீண்ட முத்து மணி மாலை, துளசி மாலை, முப்புரி நூலுடன், கழுத்தை ஒட்டி அழகான ஒட்டிகையுடன் உள்ளார். தலையைச் சுற்றி மணிச்சரம் காணப்படுகிறது.\n"}
{"id": "325290", "url": "https://ta.wikipedia.org/wiki?curid=325290", "title": "தஞ்சாவூர் சஞ்சீவி ஆஞ்சநேயர் கோயில்", "text": "தஞ்சாவூர் சஞ்சீவி ஆஞ்சநேயர் கோயில்\n\nதஞ்சாவூர் சஞ்சீவி ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள ஆஞ்சநேயர் கோயில்களில் ஒன்றாகும். \n\nSection::::அமைவிடம்.\nஇக்கோயில் பெரிய கோயிலின் இடப்புறம் உள்ள சிவகங்கைத் தோட்டத்தில் உள்ளே செல்லும்போது தோட்டத்தின் இடது புறத்தில் அமைந்துள்ளது. \n\nSection::::மூலவர்.\nமூலவராக சஞ்சீவி ஆஞ்சநேயர் நின்ற நிலையில் உள்ளார். நுழைவாயில், கருவறை ஆகியவற்றைக் கொண்டுள்ளது. இக்கோயில் உள்ளது. வாயிலின் மேல் உள்ள சிறிய கோபுரத்தில் ராமர், லட்சுமணர், அனுமார் நின்ற நிலையில் உள்ளனர். அடுத்த தளத்தில் அனுமார் நின்ற நிலையில் உள்ளார். \n\nSection::::அமைப்பு.\n கோட்டையின் வடமேற்கில், வாயு மூலையில் வாயுவின் மைந்ததனான அனுமாருக்கு கோயில் அமைந்துள்ளது. இவர் சஞ்சீவிராயர் என்று அழைக்கப்படுகிறார். கிழக்கு நோக்கிய நிலையில் அமைந்துள்ளதால் அவர் திறமையும் வலிமையும் தருவார் என்று நம்புகின்றனர். மூலவர் கிழக்கு நோக்கிய நிலையில் சுமார் மூன்றரை அடி உயரத்தில் உள்ளார்.இடது கரத்தில் சஞ்சீவி மலையும், வலது கரம் அபய முத்திரையுடனும் உள்ளது. கரங்களில் கங்கணமும், புஜங்களில் அங்கதமும், மார்பில் முத்து மணிமாலை, பதக்கத்துடன் கூடிய மணி மாலை, முப்புரி நூல் ஆகியவையும் காணப்படுகின்றன. கச்சம் அணிந்துள்ள அவருடைய தலக்கு மேல் சுருண்டு எழுந்துள்ள வாலின் நுனியில் சிறிய மணி காணப்படுகிறது. காலில் தண்டை உள்ளது. \n"}
{"id": "325292", "url": "https://ta.wikipedia.org/wiki?curid=325292", "title": "சூரன் குறுவை (நெல்)", "text": "சூரன் குறுவை (நெல்)\n\nசூரன் குறுவை அல்லது சூரக் குறுவை (\"Sooran Kuruvai\") பாரம்பரிய நெல் வகையைச்சார்ந்த இது, தமிழகத்தின் நாகை மாவட்டத்திலுள்ள “வெள்ளப்பழம்” மற்றும் “கீவலுார்” போன்றப் பகுதிகளில் நன்கு வளரக் கூடிய நெல் இரகமாகும். 130 - 135 நாட்களில் அறுவடைக்கு வரக்கூடிய இந்த நெல் இரகம், 30 - 35 நாட்கள் நாற்றங்கால் கால அளவு கொண்டதாகும். சூரன் குறுவையின் நெல் தானியமணி கரும்பழுப்பு நிறமாகவும், பெரு நயத்துடனும் காணப்படும். \n\nSection::::பருவகாலம்.\nமத்திய, மற்றும் நீண்டகாலப் பருவங்களுக்கு ஏற்ற இரகமான சூரன் குறுவைக்கு, ஆகத்து மாதம் தொடங்கும் சம்பா பட்டமும், மற்றும் செப்டம்பர் மாதம் தொடங்கும் பின் சம்பா பட்டம் போன்ற பருவங்கள் ஏற்றதாகும். மேலும், இப்பட்டத்தில் (பருவத்தில்) தமிழகத்தின் அனைத்து மாவட்டங்களிலும் வேளாண்மை செய்யப்படுவது குறிப்பிடத்தக்கது. \n\n\n\n\n"}
{"id": "325294", "url": "https://ta.wikipedia.org/wiki?curid=325294", "title": "சொக்கிகுளம் சோமலிங்கேசுவரர் கோயில்", "text": "சொக்கிகுளம் சோமலிங்கேசுவரர் கோயில்\n\nசொக்கிகுளம் சோமலிங்கேசுவரர் கோயில் தமிழ்நாட்டில் மதுரை மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் மதுரை மாவட்டத்தில் சொக்கிகுளம் என்னுமிடத்தில் உள்ளது.\n\nSection::::இறைவன், இறைவி.\nஇக்கோயிலின் மூலவராக சோமலிங்கேசுவரர் உள்ளார். சிவனின் ஆவுடை வடக்கு நோக்கிய நிலையில் உள்ளது.\n\nSection::::அமைப்பு.\nஇக்கோயிலில் பெருமாளுக்கும் சன்னதி அமைந்துள்ளது. சிவனும் பெருமாளும் சேர்ந்து சிவ பெருமாளாகக் காட்சியளிக்கின்றனர். திருப்பதி பெருமாளின் தோற்றத்தைப் போல பெருமாள் காணப்படுகிறார். இப்பெருமாளை திருப்பதியிலிருந்து கொண்டு வந்து அமைத்ததாகக் கூறுகின்றனர்.\nSection::::திருவிழாக்கள்.\nபிரதோஷ நாட்களில் அன்னாபிஷேகம் நடத்தப்படுகிறது. பிரதோஷ நாட்களில் சிவனுக்கும், புரட்டாசி நாட்களில் பெருமாளுக்கும் விழாக்கள் நடத்தப்படுகின்றன. மூலவர் சிவனாக இருந்தபோதிலும் விநாயகர் சதுர்த்தியின்போது விநாயகருக்கு சிறப்பு பூசைகள் நடத்தப்படுகின்றன.\n"}
{"id": "325298", "url": "https://ta.wikipedia.org/wiki?curid=325298", "title": "சோழவந்தான் ஆதிவால குருநாதசாமி கோயில்", "text": "சோழவந்தான் ஆதிவால குருநாதசாமி கோயில்\n\nசோழவந்தான் ஆதிவால குருநாதசாமி கோயில் தமிழ்நாட்டில் மதுரை மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் மதுரை மாவட்டத்தில் சோழவந்தான் என்னுமிடத்தில் வாடிப்பட்டத்தில் மேல வீதியில் ஜனகை நகரில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக ஆதிவால குருசாமி உள்ளார். இறைவி அங்காளேசுவரி ஆவார். இருவரும் சுயம்புவாகத் தோன்றியதாகக் கூறுவர். வில்வம், நாகலிங்க மரம் கோயிலின் தல மரங்களாக உள்ளன.\n\nSection::::அமைப்பு.\nமுன் கோபுரம் கிழக்கு நோக்கிய நிலையில் உள்ளது. முன் மண்டபத்தில் தூண்களும் ஓவியங்களும் உள்ளன. கருவறையின் இடப்புறம் அம்மனும், வலப்புறம் முருகனும் உள்ளனர். மகாமண்டபத்தில் மாயாண்டி சுவாமி, வீரபத்திரர், இடது புறத்தில் முத்துப்பேச்சியம்மன், பேச்சியம்மாள், சப்பாணி, பெரிய கருப்பண்ணசாமி, மதுரை வீரன், சோணைசாமி, வீராயியம்மாள், ராக்காயி, சந்தன கருப்பன் பாதாள அம்மன் ஆகியோருக்கு சன்னதிகள் உள்ளன. நந்தீசுவரர், லாட சன்னாசி ஆகியோரும் உள்ளனர். அருகே பலி பீடம் உள்ளது. அம்மன் சன்னதியைச் சுற்றி 22 சுவாமிகள் உள்ளனர்.\nSection::::திருவிழாக்கள்.\nமகா சிவராத்திரி, ஆடி மாதம் விளக்கு பூசை, தைப் பொங்கல், தீபாவளி, நவராத்திரி, பௌர்ணமி ஆகிய நாட்களில் விழாக்கள் நடத்தப்படுகின்றன.\n"}
{"id": "325300", "url": "https://ta.wikipedia.org/wiki?curid=325300", "title": "நயினார் கோயில் நாகநாதர் கோயில்", "text": "நயினார் கோயில் நாகநாதர் கோயில்\n\nSection::::அமைவிடம்.\nஇக்கோயில் ராமநாதபுரம் மாவட்டத்தில் பரமக்குடி அருகில் உள்ள நயினார் கோயில் என்னுமிடத்தில் அமைந்துள்ளது.\n\nSection::::இறைவன், இறைவி.\nஇக்கோயிலின் மூலவராக நாகநாதர் உள்ளார். இறைவி சௌந்தர்யநாயகி ஆவார்.\n\nSection::::அமைப்பு.\nஇக்கோயிலில் சிவன், பார்வதி, முருகன், தட்சிணாமூர்த்தி, நவக்கிரகங்கள், ஒரே சன்னதியில் மூன்று விநாயகர்கள் உள்ளனர். முன் கோபுரம் கிழக்கு நோக்கிய நிலையில் உள்ளது. இங்குள்ள நாகநாதர் துலாக்கோல் போல் உள்ளவர் என்று கூறுகின்றனர். திரிசங்கு சொர்க்கம் செல்ல விரும்பி தன் குரு வசிஷ்டரிடம் கூறினார். அதற்கு ஒரு வருடமாவது யாகம் செய்ய வேண்டும் என்றார். அதனை அவர் ஏற்காததால் திரிசங்குவை புலையனாகும்படி சபித்தார். விசுவாமித்திரரிடம் திரிசங்கு இதிலிருந்து நீங்குவதற்கான வழியைக் கேட்டார். நமச்சிவாய மந்திரத்தை உச்சரிப்பதன் மூலமாகவும், யாகம் நடத்துவதன் மூலமாகவும் அதன்படி ஒரே நாளில் சொர்க்கம் செல்லலாம் என்று அவர் கூறினார். யாகத்தை நடத்த வரும்படி வசிஷ்டரின் புத்திரர்களை கேட்டுக்கொண்டார். அவர்களோ சாபம் பெற்றவருக்காக யாகம் நடத்தமுடியாது என்று மறுத்தனர். அவர்களை வேடர்களாகும்படி அவர் சபித்தார். சாப விமோசனம் வேண்ட தெற்கேயுள்ள காட்டில் சிவ பூசை செய்து விமோசனம் பெறலாம் என்றார். அவர்களும் அவ்வாறே விமோசனம் பெற்றனர். \nSection::::திருவிழாக்கள்.\nஇறைவிக்கு ஆடியில் 15 நாளும், இறைவனுக்கு வைகாசியில் 10 நாளும் பிரம்மோற்சவம் நடத்தப்பெறுகின்றன. இவை தவிர பிரதோஷம், சிவராத்திரி உள்ளிட்ட பல விழாக்கள் நடத்தப்படுகின்றன.\n"}
{"id": "325306", "url": "https://ta.wikipedia.org/wiki?curid=325306", "title": "கார்பனேட்டு எசுத்தர்", "text": "கார்பனேட்டு எசுத்தர்\n\nகார்பனேட்டு எசுத்தர் \"(Carbonate ester)\" என்பது கார்பானிக் அமிலத்தினுடைய (H2CO3) எசுத்தர் ஆகும். கரிம வேதியியல் கார்பனேட்டு அல்லது கரிம கார்பனேட்டு என்றும் வேதி இவ்வேதி வினைக்குழு அழைக்கப்படுகிறது. கார்பனைல் குழுவின் விலாப்புறத்தில் இரண்டு அல்காக்சி குழுக்கள் இணைக்கப்படிருந்தால் அந்த வேதி வினைக்குழு கார்பனேட்டு எசுத்தர் எனப்படும். இதன் பொது வாய்ப்பாடு R1O(C=O)OR2 என அமைகிறது. R1O(C=O)R அமைப்பு உள்ளடங்கி இருப்பதால் இது எசுத்தர்களோடும் R1OR2 அமைப்பு உள்ளடங்கி இருப்பதால் இது ஈதர்களோடும் பொதுவாக கனிம கார்பனேட்டுகளுடன் தொடர்புடையதாக உள்ளது.\n\nபாலிகார்பனேட்டுகளின் (உதாரணம்:லெக்சான்) ஒற்றைப்படிகள் கார்பனேட்டு குழுக்கள் மூலம் இணைக்கப்பட்டுள்ளன. இத்தகைய பாலிகார்பனேட்டுகள் பார்வைக்கண்ணாடி லென்சுகள், குறு வட்டுகள், மற்றும் குண்டு துளைக்காத கண்ணாடிளில் பயன்படுத்தப்படுகின்றன. டைமெத்தில் கார்பனேட், எத்திலீன் கர்பனேட்டு மற்றும் புரோப்பலீன் கார்பனேட்டு போன்றவை சிறிய கார்பனேட்டு எசுத்தர்கள் ஆகும். இவை கரைப்பான்களாகப் பயன்படுத்தப்படுகின்றன, டைமெத்தில் கார்பனேட்டு ஒரு லேசான மெத்திலேற்றும் முகவராகவும் பயனாகிறது.\n\nகார்பனேட்டு எசுத்தர்களின் வேதியியலானது மீட்டாய்வு செய்யப்பட்டது ஆகும்\n\nSection::::வகைகள்.\nகார்பனேட்டு எசுத்தர்கள் அவற்றின் கட்டமைப்பின் அடிப்படையில் மூன்று வகைகளாகப் பிரிக்கப்படுகின்றன. ஒரு கார்பனேட்டு குழுவுடன் இரண்டு R குழுக்கள் பதிலீடு செய்யப்பட்டிருப்பது முதலாவது வகையாகும். இதுவே பொது கார்பனேட்டு எசுத்தர் வகையாகும். டைஆல்க்கைல் அல்லது டைஅரைல் குழுக்கள் இப்பொது அமைப்பிலுள்ள R குழுக்களாகும். டைமெத்தில் கார்பனேட்டும், டைபீனைல் கார்பனேட்டும் பொதுவகை கார்பனேட்டு எசுத்தர்களுக்கு எளிய உதாரணங்களாகும்.\n\nவிலாப்புறத்தில் உள்ள ஆல்க்கைல் அல்லது அரைல் குழுக்களுக்குப் பதிலாக இரண்டு கார்பனேட்டு குழுக்களுடன் அலிபாட்டிக் அல்லது அரோமாட்டிக் இரட்டை வேதி வினைக்குழு இணைக்கப்பட்டிருப்பது மற்றொரு வகை கார்பனேட்டு எசுத்தராகும். உதாரணமாக பாலி (புரோப்பைலீன் கார்பனேட்டு) மற்றும் பாலி(பிசுபீனால் ஏ கார்பனேட்டு) (லெக்சான்).\n\nமாற்றாக, கார்பனேட்டு குழுக்கள் 2-அல்லது 3- கார்பன் பாலங்களுடன் இணைக்கப்பட்டிருப்பது மற்றொரு வகையாகும். எத்திலீன் கார்பனேட்டு மற்றும் மும்மெத்திலீன் கார்பனேட்டு பதிலீடுகள் போன்றவை உதாரணங்களாகும். புரோப்பைலீன் கார்பனேட்டுக்கு CH3 பதிலீட்டிற்கும் சாத்தியம் உண்டு.\n\nSection::::ஓலியோவேதியியல் கார்பனேட்டுகள்.\nவேதியியல் அறிஞர்களுக்கு கார்பனேட்டு எசுத்தர்கள் என்பவை நன்கு அறியப்பட்ட ஒரு வேதிப்பொருள்களாகும் கரிமச் சேர்மங்களில் இவை முக்கியத்துவம் வாய்ந்த ஒரு வகைப்பாட்டுச் சேர்மமாக உள்ளன. இவ்வகைப்பாட்டில் ஓலியோவேதியியல் கார்பனேட்டுகள் சிறப்பான சில பண்புகளைப் பெற்றவையாகும். தாவரம், விலங்கு கொழுப்பு அல்லது எண்ணெயிலிருந்து தொழிற்சாலைகளில் தயாரிக்கப்படும் வேதிப்பொருட்கள் ஓலியோவேதிப்பொருட்களாகும்.\n\nRO—CO—OR என்ற பொதுவான கட்டமைப்பில் ஓலியோவேதியியல் கார்பனேட்டுகள் அமைந்துள்ளன. R என்பது நேரியல் சங்கிலியாகும்.இதில் எட்டு முதல் 18 கார்பன் அணுக்கள் இருக்கலாம். இச்சங்கிலி நிறைவுற்றதாகவோ அல்லது ஓரு இரட்டைப் பிணைப்புடன் (டையோலியல் கார்பனேட்டு) அல்லது ஒரு கிளைச் சங்கிலியுடன் (எத்தில்யெக்சில், பியூட்டைலாக்டில் அல்லது எக்சில்டெசில்) கொண்டதாகவோ அமைந்திருக்கும்.\n\nகரிமக்கரைப்பன்களுடன் இவை கலக்கும் தன்மையைக் கொண்டுள்ளன. ஆனால் தண்ணிரில் இவை கரைவதில்லை. ஆல்க்கைல் சங்கிலியில் இரட்டைப் பிணைப்பு அல்லது கிளைச்சங்கிலி இடம்பெற்றிருந்தால் அச்சேர்மத்தின் உருகு நிலை குறையும். பாசுகீன் (ClCOCl) உடன் ஒரு ஆல்ககாலை வினைபுரியச் செய்து ஓலியோகார்பனேட்டு சேர்மங்களைத் தயாரிப்பதே பொதுவான தயாரிப்பு முறையாகும்.\n\nகார்பனேட்டுகளின் துருவ இயல்பு உலோகப் பரப்புகளில் முக்கியப்பங்குடன் செயல்புரிகிறது. எனவே இவை உயவுப் பொருட்களாகப் பயன்படுத்தப்படுகின்றன. இந்த உயவுப் பொருட்கள் உலோகங்களை அரித்தலுக்கு எதிராகப் பாதுகாக்கின்றன. சில எட்டு முதல் 18 கார்பன் கார்பனேட்டுகள் சொந்தநலன் பேணும் அழகியல் பொருட்களில் பயன்படுத்தப்படுகின்றன. டையாக்டைல் கார்பனேட்டு புறஊதா-வடிகரைசல்களில் கரைப்பனாகப் பயன்படுகிறது. தங்கம், வெள்ளி, பிளாட்டினம் போன்ற தனிமங்களின் உலோகவியலில் ஓலியோகார்பனேட்டுகள் பெரும்பங்கு வகிக்கின்றன. எதிர்காலத்தில் இவற்றின் பயன்பாடுகள் மேலும்மேலும் அதிகரிக்கும் சாத்தியங்கள் உள்ளன.\n\nSection::::தயாரிப்பு.\nகர்பனேட்டு எசுத்தர்களை இரண்டு முக்கியமான வழிகளில் தொழிற்சாலைகளில் தயாரிக்கலாம். ஆல்ககால் அல்லது பீனாலை பாசுகீனுடன் வினைப்படுத்தி கார்பனேட்டு எசுத்தர் தயாரிக்கும் முறை, ஆல்ககாலுடன் கார்பனோராக்சைடும் ஒரு ஆக்சிசனேற்றியும் சேர்த்து தயாரிக்கும் முறை என்பன அவையிரண்டு முறைகளாகும். மற்ற கார்பனேட்டு எசுத்தர்களை அடுத்தடுத்து மாற்று எசுத்தராக்கல் முறையில் தயாரிக்கலாம்\n\nSection::::பாசுகீனேற்றம்.\nஆல்ககால்கள் பாசுகீனுடன் வினைபுரிந்து கார்பனேட்டு எசுத்தர்களைக் கொடுக்கின்றன. அதற்கான வினை, \n\nபீனால்களும் இதேமுறையில் வினைபுரிகின்றன. பிசுபீனால் ஏ வில் இருந்து பாலிகார்பனேட்டும் இதேமுறையில் தயாரிக்கப்படுகின்றன. இதுவொரு உயர்விளைச்சல் முறையாகும். பாசுகீன் பயன்படுத்தப்பட்டாலும், உடன் விலையும் ஐதரசன் குளோரைடை நடுநிலையாக்கம் செய்ய வேண்டியிருப்பதால் விகிதவியல் அளவுகளில் பிரிடின் போன்ற காரங்களும் உடன் பயன்படுத்த வேண்டியுள்ளது. இவ்வினையில் குளோரோபார்மேட்டு எசுத்தர்கள் உடன் விளைபொருளாக உருவாகின்றன. கூடுதல் ஆல்ககால் சேர்க்கப்பட்டால் இவை ஆல்ககாலுடன் வினைபுரிந்து கார்பனேட்டு டையெசுத்தர்களாகவும் அதற்குச் சமமான பாசுகீனாகவும் விகிதச்சமமின்றி பிரிகின்றன Chloroformate esters are intermediates in this process. Rather than reacting with additional alcohol, they may disproportionate to give the desired carbonate diesters and one equivalent of phosgene:\n\nSection::::ஆக்சிசனேற்ற கார்பனைலேற்றம்.\nஆல்ககால்கள் கார்பன் மோனாக்சைடு மற்றும் ஆக்சிசன் வாயு போன்ற ஆக்சிசனேற்றியுடன் பொருத்தமான வினையூக்கியின் முன்னிலையில் வினைபுரிகிறது:\n\nSection::::கார்பனீராக்சைடும் எப்பாக்சைடும்.\nவளைய 5 உறுப்பினர் கார்பனேட்டுகளைத் தயாரிக்கும் பொதுவழியாக இருப்பது கார்பனீராக்சைடுடன் எப்பாக்சைடு வினைபுரிவது ஒரு பொதுவான தயாரிப்பு முறையாகும். 2010 ஆண்டு நிலவரப்படி 1,00,000 டன்கள் வளைய கார்பனேட்டுகள் உற்பத்தி செய்யப்பட்டதாக மதிப்பீடு செய்யப்பட்டுள்ளது Industrially, ethylene and propylene oxides readily react with carbon dioxide to give ethylene and propylene carbonates (with an appropriate catalyst).. தொழிற்சாலைகளில் எத்திலீன் மற்றும் புரோப்பைலீன் ஆக்சைடுகள் பொருத்தமான வினையூக்கியின் முன்னிலையில் கார்பனீராக்சைடுடன் வினைபுரிந்து தொடர்புடைய கார்பனேட்டுகளைக் கொடுக்கின்றன. உதாரணமாக,\n\nஇவ்வினைக்கான வினையூக்கிகள் மதிப்பீடு செய்யப்பட்டுள்ளன. எப்பாக்சைடு அல்லாத வினைப்பொருட்கள் மூலமாக வளைய கார்பனேட்டுகள் தயாரிக்க ஆராயப்படுகின்றன.\n\nSection::::கார்பனேட்டு மாற்று எசுத்தராக்கல்.\nதொடக்கநிலை கார்பனேட்டு ஒன்று தயாரிக்கப்பட்டால் அதிலிருந்து படிப்படியாக மற்ற கார்பனேட்டுகள் மாற்று எசுத்தராக்கல் முறையில் தயாரித்துக் கொள்ள முடியும். மிகை அணுக்கரு கவர்பொருள் ஆல்ககால்கள் குறை அணுக்கரு கவர்பொருள் ஆல்ககால்களைக் கொடுக்கின்றன. இதேபோல அலிபாட்டிக் ஆல்ககால்கள் அரைல் கார்பனேட்டுகளில் இருந்து பீனால்களை இடப்பெயர்ச்சி செய்கின்றன. எளிதில் ஆவியாகும் ஆல்ககால்களாக \nஇருந்தால் சமநிலையைக் காக்க வடித்தலுக்கு உட்படுத்தப்படுகிறது.\n\nSection::::சோதனை முயற்சிகள்.\nSection::::கார்பனீராக்சைடும் ஆல்ககாலும்.\nமெத்தனால் மற்றும் கார்பனீராக்சைடை நேரடி ஒடுக்கவினை மூலம் முதன்மையான கார்பனேட்டு எசுத்தர்களை தயாரிக்க முடியும். தண்ணீர் உடன் விளைபொருளாக உருவாவதால் வெப்பவியக்கல் விதிகளின்படி இம்முறை அனுகூலமானதல்ல, தெரிவுசெய்யப்பட்ட மென்படலம் மூலமாக வினை கலவையிலிருந்து நீர் அகற்றப்பட்டு கார்பனேட்டு விளைச்சலை அதிகரிக்க முடியும்\n\nSection::::யூரியாவுடன் ஆல்ககால்கள்.\nமெத்தனாலுடன் யூரியா ஈடுபடும் வினையினால் டைமெத்தில் கார்பனேட்டு தயாரிக்கமுடியும். உடன் விளையும் அமோனிய மறுசுழற்சிக்கு உட்படுத்தப்படுகிறது. டைமெத்தில் கார்பனேட்டு தயாரிப்பில் அமோனியா சிறந்த வினையூக்கியாக செயல்படுகிறது. மெத்தில் மற்றும் என் – மெத்தில் கார்பமேட்டுகள் உடன் விளைகின்றன. டைமெத்தில் கார்பனேட்டின் உற்பத்தி 30% மட்டுமேயாகும். எனவே இம்முறை இலாபகரமான முறையாக கருதப்படுவதில்லை.\n\nSection::::கரிமத் தொகுப்புவினைகள்.\nதுத்தந்நாக ஆலைடு வினையூக்கியாகச் செயல்பட எப்பாக்சைடுடன் கார்பனீராக்சைடு வினைபுரிந்து கார்பனேட்டு எசுத்தர் தயாரிக்கும் முறை அல்லது தொடர்புடைய டையால்களில் இருந்து தொகுப்பு முறையில் தயாரிப்பது என்ற முறைகள் ஆய்வகங்களில் கடைபிடிக்கப்படுகின்றன\n\nSection::::கரைப்பான்களாக கார்பனேட்டு எசுத்தர்கள்.\nபெருமளவிலான கார்பனேட்டுகள் கரைப்பான்களாகப் முனைவுக் கரைப்பன்கள் என்ற பெயரில் பயன்படுகின்றன. புரோப்பைலீன் கார்பனேட்டடின் உருகுநிலை -55 பாகை வெப்பநிலையும் கொதிநிலை 240 பாகை வெப்பநிலையும் பெற்றிருப்பது ஒரு உதாரணமாகும். சுற்றுச்சூழல் தீங்கின்மையும், எளிய உயிரினச் சிதைவு அடைதலும் கார்பனேட்டு எசுத்தர்களின் தனிச் சிறப்பாகும். பலதொழிற்சாலை முறை தயாரிப்புகளும் சூழலின் பசுமையைப் பாதிப்பதில்லை. ஏனெனில் அம்முறைகள்யாவும் பாசுகீன் அல்லது புரோப்பைலீன் ஆக்சைடை மட்டுமே அடிப்படையாகக் கொண்டுள்ளன.\n\nSection::::மின்கலப் பயன்கள்.\nஇலித்தியம் உப்புகளை கரைக்கும் வலிமை கொண்ட முனைவுத்தன்மை கொண்டிருப்பதால் இலித்தியம் மின்கலங்களில் கரிம கார்பனேட்டுகள் கரைப்பானாகப் பயன்படுகின்றன.\n\nஉயர்ந்த பாகுநிலை பிரச்சினை டைமெத்தில் கார்பனேட், diethyl கார்பனேட் மற்றும் dimethoxy ஈத்தேன் உதாரணம் கலவையின் கார்பனேட் கலவைகள் பயன்படுத்தி ஏமாற்றப்பட்டிருக்கின்றன உள்ளது.டைமெத்தில் கார்பனேட்டு, டையெத்தில் கார்பனேட்டு மற்றும் டைமெத்தாக்சி ஈத்தேன் கலவைகளைப் பயன்படுத்துவதால் உயர்பாகுத்தன்மை பிரச்சினையையும் நீக்க இயலும். \n"}
{"id": "325308", "url": "https://ta.wikipedia.org/wiki?curid=325308", "title": "அல்வாய் வேவிலந்தை முத்துமாரி அம்மன் கோவில்", "text": "அல்வாய் வேவிலந்தை முத்துமாரி அம்மன் கோவில்\n\n= அமைவிடம் =\nஈழமணித்திருநாட்டில் சிரம் என விளங்கும் யாழ்ப்பாண மண்ணின் வட மறவர்கள் ஆட்சி புரிந்த வடமராட்சியின் கண்ணே அல்வாய் வேவிலந்தை பதியில் அமர்ந்து அருகடாச்சம் புரிகின்றாள் அல்வாய் வேவிலந்தை முத்துமாரி அம்மன் கோயில்.\n\n= தல வரலாறு =\nதமிழீழதேசத்தை வன்னியமன்னர் ஆட்சி செய்தபோது அல்வாய் என்ற எமது கிராமத்தில் சில நில உடைமையாளர்கள் வல்லமை பெற்றிருந்திருக்கிறார்கள். மழவராயன், மாப்பாணன், மணிவீரன் போன்றோர் சிலர் இம்மரபிலே தோன்றியவர்தான். வீரமாப்பாணமுதலியார், குமாரவேலன், கந்தர் என்பவர்கள் அவரது புதல்வர்கள். வள்ளிநாச்சியார் அவரது ஒரே மகள். இவர் உடைச்சி என்று எல்லோராலும் அழைக்கப்படுபவர். விதவையும் கூட.\nஉடைச்சி வாழந்த காலத்தில் 'அக்கம்மா' என்றபெண் தெய்வத்தின் மாயங்கள்பற்றியும் அவரது அதீத ஆற்றல்பற்றியும் ஊர்முழுவதும் ஓரே பேச்சு.ஊரின் கிழக்கே மண் கொழுத்த வனமான தாழ்ந்த பிரதேசம், ஐந்நூறு ஏக்கர்வரை இருக்கும். மாரி காலத்தில் வெள்ளம் கடல் போல காட்சியளிக்கும். ஒரு குளம், ஒரு கிணறு, ஒரு குகை அந்தப்பகுதி துலுக்கண் கோட்டை எனுங் காணியில் உள்ளது. இவையாவும் மாய அக்கை, மாய கை என பொருள்பட அழைக்கப்படும் மாயக்கைப் பிரதேசம் இது.\n\nSection::::மாயக்கை கதை.\nஉடம்பே தெரியாது நீட்டிய ஒரு கையினை உடைய ஒருபெண் தெய்வம் பலி கேட்பதாக ஊரார் பேசிக் கொள்வர். பஞ்சகன்னியரைப் பலியிட்டால் அம்மாயக்கை வெள்ளிக்கடாரத்தில் பொன்தருமாம் என்பது கர்ண பரம்பரைக்கதை.\nஊடைச்சிக்கு மாய அக்கை மேல் பயபக்தி;. அவர் அடிக்கடி 'அக்கம்மா அக்கம்மா' என்று கூச்சலிடுவாராம். ஓவ்வொரு வெள்ளியும் நாச்சிமாரை தரிசிக்கப்போவாராம். அக்காலத்தில் நாட்டுக்கூத்தாக காத்தவராயன் நாடகம்பார்க்க அவர் தவறுவதில்லையாம். முத்துமாரி அவருக்குப்பிடித்த தெய்வமாக வணக்கத்திற்குரிய தெய்வமாக வந்துவிட்டதாம். நிலபுலங்கள் மிக்க குடும்பத்தில் பிறந்து விதவையாகி வெண்பட்டுடுத்தி வழிபாட்டுக்குச் செல்லும் உடைச்சி ஆண்டு தோறும் ஆடியில் மதுரை மீனாட்சியைத் தரிசிக்க தோணிமூலம் மதுரைக்குப் போவாராம். ஒரு தடவை மதுரைக்கடை வீதியில்இருந்த அழகார்ந்த ஒரு அம்மன் வெண்கலச் சிலையில் மனங்கொண்டு அதனை விலைக்கு வாங்கி; பயபக்தியுடன் ஊருக்கு எடுத்துவந்து தான் வாழ்ந்த நாற்சார வீட்டில் புனிதமான ஓரிடத்தில் வைத்து விளக்கேற்றி வழிபட்டு வந்ததாக பேசிக்வர்.\nஉடம்பே தெரியாது நீட்டிய ஒரு கையினை உடைய ஒருபெண் தெய்வம் பலி கேட்பதாக ஊரார் பேசிக் கொள்வர். பஞ்சகன்னியரைப் பலியிட்டால் அம்மாயக்கை வெள்ளிக்கடாரத்தில் பொன்தருமாம் என்பது கர்ண பரம்பரைக்கதை.\nஊடைச்சிக்கு மாய அக்கை மேல் பயபக்தி;. அவர் அடிக்கடி 'அக்கம்மா அக்கம்மா' என்று கூச்சலிடுவாராம். ஓவ்வொரு வெள்ளியும் நாச்சிமாரை தரிசிக்கப்போவாராம். அக்காலத்தில் நாட்டுக்கூத்தாக காத்தவராயன் நாடகம்பார்க்க அவர் தவறுவதில்லையாம். முத்துமாரி அவருக்குப்பிடித்த தெய்வமாக வணக்கத்திற்குரிய தெய்வமாக வந்துவிட்டதாம். நிலபுலங்கள் மிக்க குடும்பத்தில் பிறந்து விதவையாகி வெண்பட்டுடுத்தி வழிபாட்டுக்குச் செல்லும் உடைச்சி ஆண்டு தோறும் ஆடியில் மதுரை மீனாட்சியைத் தரிசிக்க தோணிமூலம் மதுரைக்குப் போவாராம். ஒரு தடவை மதுரைக்கடை வீதியில்இருந்த அழகார்ந்த ஒரு அம்மன் வெண்கலச் சிலையில் மனங்கொண்டு அதனை விலைக்கு வாங்கி; பயபக்தியுடன் ஊருக்கு எடுத்துவந்து தான் வாழ்ந்த நாற்சார வீட்டில் புனிதமான ஓரிடத்தில் வைத்து விளக்கேற்றி வழிபட்டு வந்ததாக பேசிக்கௌ;வர்.\nகாலதேவன் அவரது கணக்கைப் பார்ப்பதற்கு இடையில் தான் ஆதரித்துவரும் அம்மனை தன்பின் யார்தான் ஆதரிக்கப் போகிறார்கள்; என்ற கவலை உடைச்சியை ஆட்கொண்டது. அவர் கண்ணுறங்காத போதெல்லாம் திருவுருவச்சிந்தனைதான்.\n\nSection::::கனவுரைத்தல்.\nஒரு நாள் அம்மாளே! என்று பெருமூச்சு விட்டபடி கண்ணுறக்கமானார் உடைச்சி 'வள்ளீ கவலைப்படாதே! ஊங்கடை அந்தக்காணிஇ வேவிலந்தைக் காணி எனது தலவிருட்சமாகத் தோன்றி இரண்டும் பிணைந்து வேம்புலந்தையாக காட்சி தருகிறதே அது யாருமல்ல. வேம்பு நான் இலந்தை சிவம் என்று அறிந்துகொள். அந்தச் சிவசக்தி தலம்தான் எனக்கப்பிடித்தமானது. ஏனனை அங்கே ஒரு கொட்டில் போட்டு அதற்குள் வைத்து தினமும் விளக்கேற்றிவா! மற்றதெல்லாம் நான் பார்க்கிறேன்' என்று அந்த மூதாட்டி கூறியதும் வள்ளி கனவிலே கதைக்கிறார்.\n'அம்மாளே! மூர்த்தி தலம் தீர்த்தம் ஆகிய மூன்றும் பெருந்திவரும் தலத்தில்தானே தெய்வம் குடியிருக்கும் என்று சொல்கிறார்களே! வள்ளி! விடுகவலையை நீ மாலையில் விளக்கேற்றும்போது உனது விளக்கோடு மூன்று தீபங்கள் எரிவதைக் காண்பாய். மேற்கேயுள்ளதீபம் எனது இருப்பிடத்தினைக் குறிக்கும். கிழக்குத் தீபம் நான்நீராடும்பொய்கையைக்குறிக்கம்.\nமேலும் கிழக்கே தோன்றுவது எனக்கு விருப்பமான இலுப்பையைக் குறிக்கும். ஆக நாளைக்கே இதனைக் காண்பாய்! நூன் வருகிறேன்.\nவள்ளி கனவுரைத்த அந்த மூதாட்டியை நித்திரையிலே வணங்கினாள். மேற்படி கனவுரைத்த செய்தி உலகெல.லாம் பரவிஇ ஊரே உடைச்சிவீட்டில் கூடிவிட்டது. 'இது கனவல்ல நினைவாக்க வேண்டியகனவு' எனச் சான்றோர் பலர் கூறி\nவேம்பிலந்தையின் கீழ் அழகான ஒரு சிறிய கொட்டில் போட்டு காணியில் நிலத்தினை மெழுகி கோலமிட்டு பூவகைகளைத் தூவி மதுரையிலிருந்து எடுத்து வரப்பட்டதும் உடைச்சி கையாலேயே குடமுழுக்காட்டி கொட்டிலின் நடுவே கொலுவிருக்கவைத்தார்கள்.\nமுத்துமாரி அம்மன் எனப் பெயர்சூட்டி வணங்கினார்கள். இவ்விதம் பல்லாண்டுகள் கொட்டிலில் கொழுவிருந்த அம்மன் கோயிலை உடைச்சி வம்சவழியினர் பராமரித்து வரலாயினர் என்பது நாம் கர்ணபரம்பரையாகக் கேள்விப்பட்ட சங்கதிகள். ஆனால் எழுத்தாவணமான தோம்பு இவற்றை உண்மைப்படுத்தி நிற்கின்றது. அல்வை வேவிலந்தை முத்துமாரி அம்மனைக் கற்கோயிலில் குடியிருத்திய காலம் பற்றி இனி ஆராய்வோம்.\nவேவிலந்தை எனும் காணி முப்பத்திரண்டு பரப்பளவு என்றும், அதன் உரிமையாளர் நான்கு வம்சவழியினர் என்றும் உடைச்சிவம்சம் தவிர்ந்த மூன்று வம்சத்தவரும் அம்மன் திருத்தலத்திற்கு உரிமை பாராட்டக்கூடிய அனைவரையும் ஒன்றிணைத்து திருத்தலம் எழுச்சிபெறவைக்க வேண்டும் என்ற அவாவினால் ஊர் மக்கள், வேளாண்மக்கள் ஒன்று கூடி கி.பி 1876ம் ஆண்டில் ஒரு பொது நிர்வாக அமைப்பினை உருவாக்கினர் என்றும் அந்நிர்வாகம் நாற்பது உறுப்பினர்களையும் ஐந்து பேர் கொண்ட பரிபாலனசபையையும் கொண்டதாக உருவாக்கினர் என்பதை1876 ஆம் ஆண்டு பிரசித்த நொத்தாரிசு இராமலிங்கம் ஆறுமுகம் முகதாவில் முடிக்கப்பெற்ற 123Æ124 ஆம் இலக்கத்தில் முடிந்த அதிகார பத்திரத்தால் அறியமுடிகிறது.\nஇவ்வதிகாரம் பெற்ற சபையினர் தான் கற்திரப்பணி மூலம் கோயிலை கட்டி எழுப்ப முடிந்தது. 1928 ஆம் ஆண்டு வரை இவ்வதிகாரசபை நிறுவிய கர்ப்பக்கிரகம் என்பது குறிப்பிடத்தக்கது.\nஇலகடியைச் சேர்ந்த தம்பிரான் அப்பா, கார்த்திகேசர் எனப்படும் பூலோகர் என்பவர்கள் முன்னின்று உழைத்தவர்கள் என்று கூறுவர்.\nஇவ்வேளை உடைச்சி வம்சத்தினரின் பரிபாலனத்தை எதிர்த்து கோயில் பரிபாலனம் பொதமக்களால் தெரிவுசேய்யப்பட்ட ஒரு சபையிடம் இருத்தல் வேண்டும் என்று பருத்தித்துறை நீதிமன்றில் ஒரு வழக்கு எழுந்தது.\nதிரு.வ. ஆறுமுக உபாத்தியாரும் மறுநால்வரும் வழக்காளிகளாக இருந்த வு.சு 457 ஆம் இலக்க வழக்கின் தீர்வைப்படி அல்வை முத்துமாரியம்மன் திருத்தலம் ஒரு பகிரங்க நம்பிக்கைச் சொத்தாக்கப்பட்டது.\nஅதாவது அல்வாயில் வசிக்கும் வேளாளர் பொதுமக்களால் தெரிவுசெய்யப்படும் நிர்வாகத்தினால் பரிபாலனஞ் செய்யப்பட வேண்டும் என்பதாகும். இதன் பிரகாரம் 1929-30 ஆம் ஆண்டுகளில் திரு. ஆறுமுகஉபாத்தியாரை செயலாளராகக் கொண்ட நிர்வாகம் பொறுப்பேற்றது. இக்காலத்திலேதான் அர்த்தமண்டபத்திலிருந்து மகாமண்டபம் வரையான பகுதி திராவிட சிற்பக் கலைஞர்களின் கல்லாரிகளின் செதுக்கல் காணமாக பாரிய கற்பாறைகள் உயிர்த்துடிப்புடன் எம்முன்னே காட்சிதருகின்றன. இத்தகைய பாரியவேலைப்பாடுகள் பொதுமக்களின் பணம் கொண்டே நடைபெற்றன என்பதும் அதற்கு இயக்க சக்தியாக தன்னலம் கருதாது ஓய்வொளிச்சல் பாராது பாடுபட்டவர் வேறுயாருமல்ல கோயிலை பொதுமைச் சொத்தாக்கிய திரு.வ. ஆறுமுகஉபாத்தியாயரே. இப்பணி நிறைவுபெற அன்றைய நிர்வாகம் அன்னாருக்கு கொடுத்த ஏகமனதான ஒத்துழைப்பும் மற்றோர் காரணமெனலாம். இன்றைய காலத்தில் அன்னார் செய்த திருப்பணியின் பெறுமதி பல லட்சங்களைத் தாண்டும் அல்லவா.\n= மாரியம்மன் வழிபாடு=\nமனித சமுதாயத்தில் தோற்றம் பெற்ற வழிபாடுகளில் தாய்த்தெய்வ வழிபாடு மிகவும் சிறப்பு வாய்ந்ததாக காணப்படுகின்றது.மனித சமுதாயத்தின் ஆரம்பகாலத்தில் காணப்பட்ட வழிபாடு முறை மனிதனது வாழ் நிலையுடன் மிக நெருங்கிய தொடர்பைக் கொண்டிருந்தது. இயற்கையிடமிருந்து தனது தேவையைப் பூர்த்தி செய்த மனிதன் அந்த இயற்கைக்கு நன்றிக்கடன் செலுத்தும் வகையில் இயற்கையினால் இடையூறுகள் நேர்ந்த பொழுது இயற்கை சக்திகளை சாந்தப்படுத்தி இடையூறுகளுக்கு நிவர்த்தி காணும் வகையிலும் வழிபாடுகள் காணப்படடன.அந்த வகையில் சக்தி வழிபாடு தனித்துவம் வாய்ந்த தொன்றாக உலகளாவிய நிலையில் பேணப்பட்டு வந்துள்ளமையை சமயங்களின் வரலாறுகள் மூலம் அறியலாம் .\n\nஊர் தோறும் பெண் தெய்வங்களை இந்து சமயத்தை சார்ந்த மக்கள் பலர் வணங்கி வருகின்றனர்.\n\nஇவ்வித ஊர்த் தெய்வங்களில் மற்றெல்லாவற்றையும் விட மிகவும் வழிபடப்படும் தெய்வம் மாரி அம்மன்என்பதை அறிய முடிகிறது. மாரி என்ற பெயர் மழை என பொருள் படும். வெப்பத்தை தணிவித்து வெப்பு நோய்களாகிய அம்மை முதலியவற்றை தீர்த்து'நாடு தலைக்கச் செய்து மக்களை மக்களை மழை போலக் காப்பவள் இந்த தெய்வம் என்று மக்கள் போற்றுவர். மாரி அம்மனை மழைக்கு அதிதேவதையாக தமிழ் நாட்டுக் கிராம மக்கள் வழிபாடு செய்வதை அறிய முடிகிறது. ஈழத்திலும் அத்தகைய வழிபாடு பேணப்பட்டுவருவதை அவதானிக்க முடிகிறது. இந்த அம்மனைச் சொல்லி சொல்லி செல்லியாத்தாள் ,செல்லாண்டியம்மன் ஆயிரம் கண்ணுடையாள் முத்துமாரி எனப்பலவகை நாமங்களால் தமிழ் நாட்டில் அழைப்பர்.\nஈழத்தில் மாரியம்மனை முத்துமாரி ,மாரியம்மன்,மாரியாச்சி,அம்பாள் ஆச்சி என அழைப்பது வழக்கமாக காணப்படுகின்றது .\n\n, சிலப்பதிகாரத்தின் முன்னுரைப்பகுதியில் பாண்டிநாட்டு.கொங்குநாடு,மழைநாடு ஆகிய நாடுகளில் மழைவளம் வேண்டி ஊர் தோறும் பெண் தெய்வங்களை இந்து சமயத்தை சார்ந்த மக்கள் பலர் வணங்கி வருகின்றனர்.\n\nஇவ்வித ஊர்த் தெய்வங்களில் மற்றெல்லாவற்றையும் விட மிகவும் வழிபடப்படும் தெய்வம் மாரி அம்மன்என்பதை அறிய முடிகிறது.\n\nசிலப்பதிகாரத்தின் இன்னோர் இடத்தில் பத்தினித் தெய்வமாகிய கண்ணகிக்குப் பல இடங்களில் கோயிலமையத்து விழாவோடு சாந்தி செய்தனர் என்றும் அதனால் மழை வளம் குறைந்து வறுமை எய்தி வெப்பு நோயும் குருவும் தொடர வருந்தியிருந்த நாடு. மழை பெய்து நோயும் துன்பமும் நீங்கியதென்றும் குறிப்பிட்டுள்ளமை கண்ணகி மாரித்தாயின் அம்சம் என்பதை மேலும் ஊகிக்கச்செய்கிறது. \n\nமாரி அம்மனை வேம்பு முதலிய மரத்தடியிலும் கல்நட்டு வைத்தும் கட்டுத்தறி போன்ற தூண் நாட்டியும் கரகம் வைத்து வேப்பிலையினால் அணிவித்தும் நீர் கொட்டிக்கொண்டே இருக்கும் கரகத்தை தொங்க விட்டும் மற்ற அம்மன்களுக்கு செய்வது போன்று சிலை அமைத்தும் வழிபடுவர்.இவ்வம்மனுக்குவேப்பிலை மிகவும் பிரியமான அணியாகும் .செவ்வாய் ,வெள்ளி ,ஞாயிறு ஆகிய நாட்களும் தை ஆடி மாதங்களும் மாரித்தாயை வழிபடும் சிறப்பான காலங்களாகும் .மாரித்தாயை பொங்கல் செய்தும் மாவிளக்கு போட்டும் இளநீர் வைத்தும் வழிபடுவதுடன் உயிர்பலி செய்து வழிபடடமையும் அறிய முடிகின்றது .காவடி எடுத்தும் கரகம் எடுத்தும் அலகு குத்திக்கொண்டு ஆடியும் தம் நேர்த்திக் கடன்களை செய்வது மாத்திரமல்லாமல் தீமிதித்து வழிபாடு இயற்றுவார் .\n\nஆரம்பகாலத்தில் கிராமிய வழிபாடாக நாடடார் மரபாக கிராமிய வழிபாட்டுக் கோலங்களுடன் இருந்த தாய்த்தெய்வ வழிபாடு பிறகாலத்தில் ஆகம முறை ஒழுங்குகள் பேணப்படும் வழிபாடாக வளர்ச்சியடைந்தமை குறிப்பிடத்தக்கது.ஆனாலும் மாரியம்மன் வழிபாடு தன் நாடடரியர் பண்பினை தற்போதும் பேணியிருப்பதும் குறிப்பிட்டுக் கூறப்படவேண்டியதொன்றாகும்.அம்மை நோய் ஒருவருக்கு வந்தால் மாரியாத்தாள் வந்திருக்கிறாள் பூத்திருக்கிறாள் நிறைபாரமாக முத்துப் போட்டு இருக்கிறாள் என்று தமிழ் நாட்டில் கூருவது வழக்கம்.இது போல அசாம் மாநிலத்தில் அம்மை நோய் ஒருவருக்கு வந்தால் ஆயிதோன்றி பூச்சொரிந்திருக்கிறாள் ஏன்று அங்குள்ள மக்கள் சொல்வது வழக்கம் .மாரி அம்மனை அவர்கள் அன்புடன் ஆயி என்று அழைப்பது மரபு .ஈழத்தில் குறிப்பாக யாழ்ப்பாணத்து கிராமிய மக்களிடையேயும் மடடகளப்பு மக்களிடையேயும் மலையக தோடட வேலை செய்யும் மக்களிடையேயும் மாரியம்மன் வழிபாடு மிகுந்த முக்கியத்துவம் பெறுகின்றது .அம்மை நோய் வந்தால் மாரியம்மனுக்கு நேர்த்தி வைத்து நேர்த்திக்கு ஏற்ப மொடடையடித்தும் பொங்கல் செய்தும் மாரி என பெயரிட்டும் நாடகம் முதலான கலை விழாக்கள் செய்தும் மாரி அம்மனை வழிபாடு செய்கின்றனர்.தங்களுடன் மிக நெருங்கிய நிலையில் குடும்ப அங்கத்தவர் நிலையில் மாரியமானுடன் தொடர்புகொண்டு வழிபாடு ஆற்றுகின்றனர்.அம்மைநோய் ஏற் பட் டவர்களுக்கு மாரி அம்மனின் தீர்த்தம் மருந்தாக விடப்படுவதும் உண்டு.மாரியம்மன் பற்றிய பல ஐதீகங்கள் ஈழத்திலும் தமிழ் நாட்டிலும் அசாம் போன்ற இடங்களிலும் உள்ளன.இந்து தெய்வீக இயலில் வ்ரலாற்றை ஆராய்பவர்களுக்கும் இந்துக்கலை பற்றிய கண்ணோட்டத்திலும் இத்தகைய ஐதீகங்கள் இன்றியமையாது வேண்டப்படுவன.எல்லாத் தெய்வங்கள் போன்று மாரி அம்மன் மனித வாழ்க்கைக்கு தேவையான ஏனைய செல்வங்களை அளிப்பவளாகவும் அருட்கொடை புரிபவளாகவும் விளங்குகின்றாள்.\n\n= நந்தி =\n"}
{"id": "325309", "url": "https://ta.wikipedia.org/wiki?curid=325309", "title": "தந்துறைப் போர்", "text": "தந்துறைப் போர்\n\nதந்துறைப் போர் என்பது, சிங்கள - போர்த்துக்கேயப் போரின் ஒரு பகுதியாக 1594 இல் இடம்பெற்ற தொடர்ச் சண்டைகளைக் குறிக்கும். இது போர்த்துக்கேய விரிவாக்கத்துக்கான தாயக மக்களின் எதிர்ப்பு நடவடிக்கையில் முக்கியமான திருப்புமுனையாகக் கருதப்படுகிறது. ஏறத்தாழ முழுமையாகக் கண்டி இராச்சியம் போர்த்துக்கேயர் கைக்குச் செல்லவிருந்த வேளையில் போர்த்துக்கேயர் கடும் தோல்வியைச் சந்தித்தனர். இலங்கையில் போர்த்துக்கேய படையொன்று முற்றாக அழிக்கப்பட்டது இதுவே முதல் தடவை. 20,000 வீரர்களைக் கொண்ட போர்த்துக்கேயப் படையினர் 5 யூலை 1594 இல் ஆளுனன் பெட்ரோ லோப்பசு டி சூசா தலைமையில் கண்டி இராச்சியத்துள் நுழைந்தனர். மூன்று மாதங்களுக்குப் பின்னர், கண்டிப் படையினரின் கரந்துறை தாக்குதல்களினாலும், பெருமளவினர் போர்த்துக்கேயப் படைகளிலிருந்து விலகியதனாலும் போர்த்துக்கேயப் படை அளவில் சுருங்கிவிட்டது. எஞ்சியிருந்தோர் விமலதர்மசூரியனின் கீழான கண்டியரினால் தந்துறையில் வைத்து முற்றாக அழிக்கப்பட்டனர். இந்த வெற்றியைத் தொடர்ந்து கண்டி இராச்சியம் ஒரு முக்கியமான படை வல்லமை கொண்ட நாடாக உருவானது. இது அந்த இராச்சியம் போர்த்துக்கேயர், ஒல்லாந்தர், பிரித்தானியர் ஆகியோரின் காலங்களூடாக 1815 வரை இரண்டு நூற்றாண்டுகளுக்கு மேலாகத் தனது சுதந்திரத்தைப் பாதுகாக்க உதவியது.\n"}
{"id": "325312", "url": "https://ta.wikipedia.org/wiki?curid=325312", "title": "கான்சுட்டன்டினோ டி சா டி நோரொஞ்ஞா", "text": "கான்சுட்டன்டினோ டி சா டி நோரொஞ்ஞா\n\nகான்சுட்டன்டினோ டி சா டி நோரொஞ்ஞா (Constantino de Sá de Noronha), ஆராவதும், எட்டாவதுமான ஆளுனனாக இரண்டு தடவைகள் இலங்கையின் போர்த்துக்கேய ஆளுனனாக இருந்தான். போர்த்துக்கலின் இரண்டாம் பிலிப்பின் ஆட்சியில் 1618 முடல் தடவை ஆளுனனாக நியமிக்கப்பட்ட டி சா 1622 வரை பதவியில் இருந்தான். இரண்டாவது தடவை 1623 இலிருந்து 1630 வரை இரண்டாவது தடவை அதே பதவியில் அமர்த்தப்பட்டான். இவனைத் தொடர்ந்து முதல் தடவை யார்ச் டெ அல்புகெர்க் என்பவனும், இரண்டாம் முறை பிலிப்பே மசுக்கெரனாசு என்பவனும் ஆளுனராயினர்.\n\nஇவன் முதல் தடவை பதவியில் இருந்த காலத்தில், 1619 இல், பிலிப்பே டி ஒலிவேரா தலைமையில் படையொன்றை அனுப்பி யாழ்ப்பாண இராச்சியத்தைக் கைப்பற்றப்பற்றிப் போர்த்துக்கேயரின் நேரடி ஆட்சிக்குள் கொண்டுவந்தான். 1619 நவம்பரில், கோவாவில் இருந்த போர்த்துக்கேய அரசரின் அரசப் பிரதிநிதி இறக்கவே, பெர்னாவ் டி அல்புகேர்க் புதிய அரசப் பிரதிநிதி ஆனான். இவனது மகன் இலங்கையில் படைத் தலைவனாக இருந்தான். அவனை இலங்கையின் ஆளுனன் ஆக்குவதற்காக, டி சா கோவாவுக்குத் திருப்பி அழைக்கப்பட்டான். இரண்டாம் தடவை பதவிக்கு வந்த பின்னர் திருகோணமலையில் ஒரு கோட்டையைக் கட்டினான். இதற்காக அங்கிருந்த புகழ் பெற்ற இந்துக் கோயிலான திருக்கோணேசுவரம் சிவன் கோயிலையும் இடித்தான். கண்டி இராச்சியத்தைக் கைப்பற்றுமாறும் இவனுக்கு ஆணை பிறப்பிக்கப்பட்டு இருந்தது. இதற்கு வசதியாக சிங்களவர்களின் நம்பிக்கையையும் ஆதரவையும் பெறுவதற்குப் பல்வேறு முயற்சிகளையும் மேற்கொண்டான். \n\nகண்டி இராச்சியத்துடன் இடம்பெற்ற ரந்தெனிவலைச் சண்டை போர்த்துக்கேயப் படைகள் முழு அழிவை எதிர்நோக்கிய போது அவ்விடம் விட்டு விலக மறுத்து உயிர்நீத்தான்.\n"}
{"id": "325314", "url": "https://ta.wikipedia.org/wiki?curid=325314", "title": "கோப்பாய் ஸ்ரீ சக்கராழ்வார் ஆலயம்", "text": "கோப்பாய் ஸ்ரீ சக்கராழ்வார் ஆலயம்\n\nகோப்பாய் வடக்குகொழுவியம் பதியில் எளுந்தருளி இருக்கும் ஸ்ரீ சக்கராழ்வார் ஆலயவரலாறு'\n\nSection::::அமைவிடம்.\nயாழ் மாவட்டத்தில் காேப்பாய் பிரதேசத்தில் இராஜ வீதியும் மானிப்பாய் வீதியும் இணையும் சந்தியை அண்மித்ததாக இருக்கும் காெழுவியம்பதியில் அமைந்துள்ள ஆலயமே ஸ்ரீ சக்கராழ்வார் ஆலயம் ஆகும். \n\nSection::::கோவில் தோற்றம் பெற்றவரலாறு.\nபரந்து விரிந்த பழம் பெரும் நாடாம் பரதகண்டத்தில்தென் பகுதியில் அமைந்துள்ள தூத்துகுடியில் விருந்தகலைஎன்பதுஒருசிறு ஊர் அந்தியராட்சியில் மதமாற்றம் செய்யபட்ட பலபாரத குலமக்கள் இவ்விடத்தில் வியாபாரம் செய்துவந்தார்கள். அப்படியான ஒரு நடுத்தர கிறிஸ்தவ குடும்பத்தை சேர்ந்தவரே எமது குருநாதர். இவர் இளம் பராயத்திலே தந்தையாரை இழந்துவிட்டார். அதனால் குடும்பபாரத்தை சமாளிப்பதற்காக பள்ளிபடிப்பை நிறுத்தி விட்டு உடல் உழைப்பிற்கு ஆயத்தமானார். சில கப்பலோட்டடிகளின் உதவியுடன் இலங்கை வந்தார் கொழும்பிலேதன் உறவினர்களுடன் வசித்து வந்தார். துறைமுக தொழிலாளியாக வேலை பார்த்தார் காலப்போக்கில் முன்னேற்றங்கண்டு படகு இறக்குமதி செய்யும் தொழிலில் தலைமை பூண்டு கைநிறைய சம்பாதிக்கும் நிலை எய்தினார்.\n\nஉரியகாலத்தில் சொந்தநாடுதிரும்பித் தனதுதாயாரின் வேண்டுகோளிற்கு இசைந்து இல்லறத்தில் ஈடுபட்டார். இதன் பேறாக ஒரு குமாரனையும் பெற்றார். இருந்தும் அவரது அவதார மர்மத்தை கண்டு எம்பெருமான் திருவுளங்காெண்டு தாயார் மனைவி மகள் எல்லோரையும் ஒருவர் பின் ஒருவராக மறைய செய்தார். இதன் பின் சிறிதுகாலம் கொழும்பிலே உறவினர்களுடன் வசித்து வந்தார். \n\nஇவரது 35ம் வயதில் மைத்துனர் ஒருவருக்கு தீராத நோய் ஒன்று ஏற்பட்டது. அவர் இந்துசமயத்தை சேர்ந்தவர் ஆகையால் சம்பிரதாயபடி நிதிமாலை தெகிவளை கிஸ்ணா் கோவிலில் கொண்டுபோய் வைத்திருக்க வேண்டடிய சந்தர்ப்பம் ஏற்பட்டது. முன்விளைவாக முழுவினையும் தீர்த்தருளும் எம்பெருமான் திருவுளம் கொண்டுஅவர் மதியுட் புகுந்துவிட்டார். தான் கிறிஸ்தவரென்றும் தான் கரத்தால் திரநீறுவாங்கமாட்டேன் என்றும் அடம்பிடடித்தார். அர்ச்சகருக்கும் எமது குருநாதருக்கு தர்க்கம் ஏற்பட்டது. இதனால் மனமுடைந்த குருநாதரை தோற்றுவார் போன்றுஎம்பெருமான் பக்கத்திலிருந்தஅரசமரத்தில் தமதுஅருவம் உருவம் சோதியை காட்டி நாரதமுனிவர் வசிட்டமுனிவர் விசுவமித்திரஆகியமும் முனிவர்கள் ஊடாகவிளக்கமும் உபதேசமும் ஊட்டுவித்தார் அறிதுயிலில் ஆழ்ந்தஎமதுகுருநாதன் 3வது திருநாள் ஞாயிறுவாரத்தில்அமலனின் பாதாரவிந்தங்களை கண்டு வாயாரப் பாடடித்துதித்துமகிழ்வாயாரின் சதாதியானியாக பித்தரைப் போலத் திரிவரானால் இக் காலத்திலே கோப்பாய் வடக்கில் வசிக்கும் ஆசாரியார் குடும்பத்தைசேர்ந்த குகனேய செல்வராகி வேலுப்பிள்ளை அவர்கனின் சிரேஸ்ர புத்திரியாகிய இரத்தினம்மாள் தனதுகணவராகிய இராசலிங்கம் அவர்களுடன் கொழும்பில் வசித்துவந்தார். தீராதபிணியால் அவஸ்தைபட்டுக்கொண்டடிருந்தஇவருக்கு டாக்ரர்களெல்லாம் கைவிட்டநிலையில் என்னசெய்வதுஎனதெரியாமல் திகைத்துக் கொண்டடிருந்தனர் இச்சமயத்தில் இருந்துஇவர்களுடன் பணிப்பெண் ஆக இருந்தலக்சுமிப்பிள்ளைஊடாகஎமதுகுருநாதருடையசிறப்பியல்புகளைஅறியமுடிகிறதுஅவர் ஊடாகஅவரைதங்கள் இல்லத்திற்குஅழைத்துமுறையிட்டார்கள் அவ் வேளையில்அவர் இரக்கமுற்று இவர்களுடைய இருள் சூள்ந்தநிலமையைவிளக்கிஎல்லாஉயிர்களையும் காத்தருளும் எம்பெருமாள் சோதியைத் தீபத்தில் நிலைநாட்டம் ஸ்ரீநாராயணாபெருமானின் வணக்கத்தைதமிழ் ஊடாககுடும்பத்துடனேபிரார்தனைசெய்துஆறுதல் தந்தார் கொளும்புமுகத்துவார கடல் தீர்த்த்திலே இரத்தினம்மாளுக்கும் அவரது இளையசகோதரியானஅன்னபுரணத்திற்கும் உபதேசம் செய்துஞானக் குழந்தையாகதிகழவைத்தார்\n\nSection::::கோவில் தோற் ற ம்  பெற்ற  வரலாறு.\n1942ம் ஆண்டுயப்பானியரால் நடாத்தப்பட்டகுண்டுவீச்சி;ல் சிதறுண்டமக்கள் பயத்தால் தமதுசொந்தஊருக்குதிரும்பிக் கொண்டடிருந்தசமயம் இவர்களும் கோப்பாய்க்குதிரும்பவேண்டடியதாயிற்றுஅப்போதுஅபயம் அளித்தகுருநாதர் எங்களை இறுதிபரியந்தம் காக்கவேண்டுமெனகேட்டுக்கொண்டதற்கமையஅவர் உறுதிவாக்களித்துஅவர்களுடன் அவர்களின் இல்லத்திலேயேவசித்துவந்தார் கண்ணணுடையசிலையைகோப்பாய் வடக்கில் கொளுவியமபவியில் ;வைத்துவழிபட்டுவந்தார் முலஸ்த்தானத்தில் சக்கரம் 43முக்கோண சக்கரம் நவக்கிரகங்களாகியஒன்பதுகதிர்களுடன் உள்ளது 1958ம் ஆண்டு 10ம் திகதிசித்திரைதழிளுக்கு 02ம் திகதிவைக்கப்பட்டதுபிரார்த்தனைதமிழ் மொழிஊடாகஅர்ச்சனைகள் ஆரம்பிக்கப்பட்டதுகுருநாதருடன் இரத்தினம்மாவின் சகோதரர்களானபொன்னுத்துரை'பழனியப்பா'பாக்கியம்மாஅன்னபுரணம் அவர்களுடன் குரும்பசிட்டியைசேர்ந்தநாகநாதர் ஜயம்பிள்ளைஅதே இடத்தைசேர்ந்தமுத்துக்குட்டிஆறுமுகம் அவர்களதுஆறுமுகம் இராசம்மா'காந்தியம்மா'எல்லோரும் சேர்ந்துபிரார்த்தனைஊடாகவழிபட்டுவந்தனர் குருநாதர் தன் தீPபவழிபாட்டின் படிநோய்களைதீர்த்துவைத்தார் பிள்ளைகள் இல்லாதவருக்கும் திருமணம் ஆகாதபெண்களுக்கும் தீபம் ஏற்றிவழிபாட்டடின் படிநிவர்த்திசெய்தார் 1958ம் ஆண்டுதொடக்கம் கெடியேற்றஅலங்காரதிருவிழா இடம்பெற்றதுமுலஸ்த்தானத்தில் இருந்துதனது 51வது பாதஅடியில் கொடிமரத்தைநாட்டினர் கொடிமரம் நாகமரம் 31அடியில் உள்ளதுநாட்டுமக்களின் துன்பம் நீங்ககருடன் ஆஞ்சனேயர் சக்கரம் கொண்டபறக்கும் கொடியாகஏற்றினர் எளுந்தருளியாகசக்கரம் உள்ளது 1969ம் ஆண்டுயீலைமாதம் 14ம் திகதிபுனர்புசநட்சத்திரத்தில் அன்றுநம் குருநாதர் பேறுஎய்தினார் அவரதுசமாதிமுலஸ்த்தானத்தின் பின் அமைந்துள்ளதுஓவ்வொருநாளும் பால் அபிசேகம் செய்துவழிபட்டுவருகின்றனர் அவ் பேறெய்து 3வது வருடமாகிய 1973ம் ஆண்டுயனவரிமாதம் 11ம் திகதிஅவரதுஞானகுழந்தையாகதிகழ்ந்தசிரேஸ்ர புத்தரி இரத்தினம்மாளும் சாந்திஅடைந்தார் இதன் பின் ஆலயபொறுப்பை இவரதுசகோதரனாகியபழனித்துரையும் ஆராதனை ஜயம்பிள்ளைசாமியப்பாஅவர்களுடன் சேர்ந்து ஏனைய ஞானக்குழந்தைகளும் பிரார்தனைசெய்துவந்தார்கள் குருநாதர் சமாதியானபின் ஜயம் பிள்ளைசாமியார் ஆலயத்திலும் இராசம்மாஆலயத்தில் மடம் அமைத்துதனதுகணவர் சகோதரணுடன் வசித்தவந்தனர் காலப்போக்கில் கணவர் தம்பி இருவரும் நோய் காரணமாக இறைவனடிசேர்ந்தனர் 1985ம் ஆண்டுவைகாசிமாததிருவோணநட்சத்திரத்தில் ஜயம்திள்ளைசாமியப்பாநாராயணன் பாதாரவிந்தங்களைசேர்ந்தார் அதன் பின் 1985ம் ஆண்டுஆடி மாதகார்த்திகைநட்சத்திரத்தில் பழனிஅப்பாவும் இறையடிசேர்ந்தார்\nஅதன் பின் பாக்கியம்மாவின் இரண்டாவதுமகன் தேவராசாஏற்றார் ஆலயவழிபாட்டைபிரதமகுருவான இராசம்மாஉடன்கோப்பாயைசேர்ந்தபாக்கியம்மாஅன்னபுரணம்அம்மாமேற்கொண்டனர் பாக்கியமம்மா 1987ம் ஆண்டுமார்கழிபிரதமைகண்ணடிசேர்ந்தார் தொடர்ந்துபிரதமகுருவாக இராசம்மாபிரார்த்தனைபில் ஈடுபட்டுவநதார் தனதுவாக்குவன்மையால் தீராதநோய்களைதீர்த்துவந்தார் மக்களின் மனக்குறைகளைதனதுகுருநாதர் காட்டியதீபவழியிலேதீர்த்துவைத்தார்பெருவாழ்வுவழ்ந்தபெருமாட்டிகாந்தியம்மா 13:07:2001 அட்டமித்திதியில் பரந்தாமனிடம் சென்றடைந்தார் 1991ம் ஆண்டுவசந்தமண்டபம் அமையப்பட்டு1991ல் சித்திரைமாதம் 02ம் திகதிகும்பாஅபிசேகம் நடைபெற்றது\n\n1992ம் ஆண்டுஆடி மாதம் வரும் வரலட்சுமிதினத்தன்றுசீதேவிபுதேவிசமேதநாராயணன் விக்கிரகங்கள் வசந்தமண்டபத்தில் எளுந்தருளிஉள்ளதுஉதயத்தில் உள்ளநாராயணன் கோவிலில் உள்ளநாமக்குளத்தில் இருந்துஎடுத்துவந்தநாமக்காயை இடித்துபிரசாதமாகநாமமாக இங்குவழங்கபடுகிறதுநாராயணன்அதன் பின் பாக்கியம்மாவின் பிள்ளைகள் தேவராசாகுடும்பத்தினர் அழகேஸ்வரன் குடும்பத்தினர் அன்னபுரணத்தின் மகழானகங்காதரன் ருக்குமணி'செல்வியும்'பிரார்த்தனைகளில் ஈடுபட்டுகுருநாதர் காட்டியவழிபாட்டின் படிதமிழ் மொழிமுலம் ஆராதனைகள் செய்துவருகின்றனர் முன்னோர்களின் வாக்கின் படிஎம்பெருமாணுக்குசித்திரைத்தேர் அமைக்கப்பட்டு 2008ம் ஆண்டுவெள்ளோட்டம் பார்க்கபட்டதுஅவ் ஆண்டேகிருஸ்ன யெயந்திஅன்றுஎம்பெருமான் சித்திரைத்தேரில் முதன்முதலாகசித்திரதேரில் எளுந்தருளிமக்களுக்குஅருள் பாலித்தார் 2012ம் ஆண்டுசித்திரதேருக்கானதேர்முட்டியும் அமைக்கபட்டதுதேரடிஆஞ்சனேயரும் வைக்கப்பட்டதுஒவ்வொருமாதமும் தமிழ் திகதி 2ம் திகதிஅன்னதானம் வழங்கப்படும் \n\nஅதுமட்டும் அல்லாது 2016ம் ஆண்டுதீபாவளிதினத்தென்றுமுதன் முறையாக சூரசங்காரமும் நடைபெற்றமை இன்னோர் சிறப்பாகும் சமாதிஉள்ளஆலயங்களிற்குஓர் சிறப்பம்சம் உள்ளமை இவ் ஆலயம் ஊடாகசிறப்பாகவிளங்கிகொள்ளமுடிகிறதுஎமதுஅடியவர் குறைதீர்த்துஅவர்களின் இருள் வாழ்க்கைநிறைவேற்றுவதன் ஊடாகஎமதுபிரதேசம் தவிர்ந்த ஏனைய பிரதேசங்களிளும் மக்கள் வருகைதருவதன் ஊடாகஅவர்களின் நேர்த்திகடணும் அவற்றைநிறைவேற்றுவதன் ஊடாகவும் விளங்கிகொள்ளமுடிகிறது...\n\nSection::::வெளியிணைப்புகள்.\n1.கோப்பாய் கிருஷ்ணன் கோவில் "}
{"id": "325315", "url": "https://ta.wikipedia.org/wiki?curid=325315", "title": "குவாடர்", "text": "குவாடர்\n\nகுவாடர் (; பலுச்சு மொழி: گُوْادر) பாக்கித்தானின் தென்மேற்கு பகுதியிலுள்ள ஒரு துறைமுக நகரம் . அரபிக் கடலின் கரையில் அமைந்துள்ள இந்நகரம் பாக்கித்தானின் மிகப்பெரிய நகரம், கராச்சி. யிடம் இருந்து சுமார் 700 கிமீ தொலைவில் உள்ளது. குவாடர் ஈரான் ஓமான் பாரசீக வளைகுடா அருகில் உள்ளது.\n\nகுவாடரும் அதை ஒட்டியுள்ள இடங்களும் 1783லிருந்து 1958 செப்டம்பர் வரை மசுக்கட், ஓமான் சூல்தானேட்டுகளுக்கு உரிமையுள்ளதாக இருந்தது.1958 செப்டம்பர் 8 அன்று பாக்கித்தான் இப்பகுதியை வாங்கியது. டிசம்பர் 8, 1958 இப்பகுதியின் கட்டுப்பாட்டை பாக்கித்தான் ஏற்றுக்கொண்டு யூலை 1, 1977 அன்று பலூச்சித்தான் மாகாணந்துடன் குவாடர் மாவட்டம் பெயரில் இணைந்தது.\n\nவரலாற்றின் பெரும்பாலான காலங்கள் குவாடர் மரபு வழி மீனவர்கள் உள்ள சிறிய குடியிறுப்பாக இருந்தது. 1954ஆம் ஆண்டே இது சிறப்பான இடத்தில் உள்ளது உணரப்பட்டது. ஓமன் கட்டுப்பாட்டில் உள்ள போதே பாக்கித்தானின் வேண்டு கோளுக்கு இணங்க அமெரிக்கா குவாடரை ஆழ் கடல் துறைமுகம் என்பதை அறிந்ததிலிருந்து இதன் சிறப்பு உணரப்பட்டது. 2001ஆம் ஆண்டு வரை குவாடரின் ஆழ் கடல் சிறப்பை அடுத்தடுத்து வந்த பாக்கித்தானின் அரசுகள் உணர்ந்து பயன்படுத்தவில்லை. 2007ஆம் ஆண்டு பெர்வேசு முசாரப் $248 மில்லியன் அளவில் முதல் கட்டமாக குவாட்டர் விரிவாக்கப்பட்டது. பல்வேறு கட்டுமானங்களுக்கு பின்பும் இத்துறைமுகம் பல்வேறு காரணங்களால் பயன்படுத்தப்படாமல் இருந்தது. பாக்கித்தான் அரசு சிங்கப்பூர் துறைமுக கழகத்திற்கு குவாடரின் அதிகாரத்தை மாற்றப்படாததும் காரணமாகும்.\n\nஏப்ரல் 2015, அன்று பாக்கித்தான் மற்றும் சீனா குவாடரை $46 பில்லியன் செலவில் சீனா-பாக்கித்தான் பொருளாதார பாதை மூலம் முன்னேற்றுவதாக அறிவித்தது. இது சீனாவின் புதிய பட்டுப் பாதையில் சிறப்பான இடத்தைப்பெற்றுள்ளது. இத்திட்டத்தின் படி குவாடரில் $1.153 மில்லியன் அளவுக்கு உள்கட்டுமான பணிகளுக்கு சீனா ஒதுக்கியுள்ளது. இதனால் வட பாக்கித்தானையும் மேற்கு சீனாவையும் ஆழ் கடல் துறைமுகத்தின் மூலம் இணைக்க இத்திட்டம் முடிவுசெய்துள்ளது. இந்நகரில் மிதக்கும் திரவு எரி வளி கட்டமைப்பை கட்ட $2.5 பில்லியன் ஒதுக்கப்பட்டுள்ளது.. குவாடர் நகரில் பொருளாதார பாதை மூலம் முதலீடுகள் செய்யப்படுவதுடன் சீன வெளிநாட்டு துறைமுக ஓல்டிங் நிறுவனம் யூன் 2016 அன்று $2 மில்லியன் அளவுக்கு கட்டுமானப் பணிகளுக்கு குவாடர் சிறப்பு பொருளாதார மண்டலத்தில் முதலீடு செய்துள்ளது, இது சீன சிறப்பு பொருளாதார மண்டல மாதிரியில் அமைந்துள்ளது.. செப்டம்பர் 2016 அன்று பழைய குவாடர் நகர வளர்ச்சிக்கு குவாடர் வளர்ச்சி கழகம் ஒப்பந்தப் புள்ளிகளை கோரியுள்ளது.\n"}
{"id": "325323", "url": "https://ta.wikipedia.org/wiki?curid=325323", "title": "வால்டேர் பாடே", "text": "வால்டேர் பாடே\n\nவில்கெல்ம் ஈன்ரிச் வால்டேர் பாடே (Wilhelm Heinrich Walter Baade) (மார்ச்சு 24, 1893 – ஜூன் 25, 1960) ஒரு செருமானிய வானியலாளர் ஆவார். இவர் ஐக்கிய அமெரிக்காவில் 1931 முதல் 1959 வரை பணிபுரிந்தார்.\n\nSection::::வாழ்க்கை.\nஇவர் 1919 இல் தன் முனைவர் பட்டம் பெற்றதும், ப்ர்ர்கெடார்ஃபில் உள்ள அம்பர்கு வான்காணகத்தில் 1919 முதல் 1931 வரை பணி செய்தார். அங்கு 1920 இல் [[944 இடால்கோ குறுங்கோளைக் கண்டுபிடித்தார், இது சிறுகோள் வகையில் ஒன்றாகும். இது இப்போது செண்டார்சு என வழங்கப்படுகிறது. இது பெருங்கோள்களின் வட்டணைகளைக் குறுக்கிட்டு செல்கிறது.\n\nஇவர் 1931 முதல் 1958 வரை மவுண்ட் வில்சன் வான்காணகத்தில் பணிபுரிந்தார். அங்கே இரண்டாம் உலகப் போரின்போது, போர்க்கால ஒளிமாசு குறைந்த இருட்ட்டிப்பு நிலைமைகளைப் பயன்படுத்தி ஆந்திரமேடா பால்வெளியின் விண்மீன்களைத் தெளிவாக முதன்முதலாகப் பிரித்தறிந்தார். இந்த நோக்கீடுகள் விண்மீந்தொகையை விண்மீந்தொகை-1, விண்மீந்தொகை-2 என இரு பிரிவுகளாகப் பிரித்து வரையறுக்க உதவின. இதே நோக்கீடுகள் அவருக்கு இருவகை செபீடு மாறியல்பு விண்மீன்கள் நிலவுவதைக் கண்டறியவும் உதவின. இக்கண்டுபிடிப்பைப் பயன்படுத்திஅறிந்த புடவியின் உருவளவை மறுகணிப்புக்கு ஆட்படுத்த உதவியது. அப்புளின் 1929 ஆம் ஆண்டு மதிப்பீட்டை விட இவ்வளவு இருமடங்கு ஆகியது. இதை இவர் உரோம் நகரில் 1952 இல் நடந்த பன்னாட்டு வானியல் ஒன்றியக் கூட்ட்த்தில் அறிவித்து அனைவரையும் வியப்புறச் செய்தார்.\n\nபிரிட்சு சுவிக்கியுடன் இவர் மீயொளிர் விண்மீன் வெடிப்பை தனி வான்பொருளாக இனங்கண்டார். இவரும் சுவிக்கியும் நொதுமி விண்மீன்கள் நிலவுதலை முன்மொழிந்தனர். மேலும் மீயொளிர் விண்மீன் வெடிப்பு நொதுமி விண்மீன்களை உருவாக்குதலையும் முன்மொழிந்தனர்.\n\nஇவரும் உருடோல்ஃப் மின்கோவ்சுகியும் 1952 இல் தொடங்கி பல்வேறு கதிர்வீச்சு வாயில்களுக்கான ஒளியியல் எதிரமைப்புகளை இனங்கண்டனர். இவற்றில் சிக்னசு ஏ வும் அடங்கும். இவர் 10 குறுங்கோள்களைக் கண்டுபிடித்தார். இவற்றில் நெடிய வட்டணை அலைவுநேரம் உள்ள [[944 இடால்கோ]]வும் அப்பொல்லோ வகைக் குறுங்கோளும் புதனைவிட மிக நெருங்கிய கதிரண்மையுள்ள 1566 இகாரசும் அமோர் குறுங்கோளும் 1036 கனிமீடும் அடங்கும்.\n\n\n\n\nSection::::வெளி இணைப்புகள்.\nSection::::நினைவேந்தல்கள்.\n[[பகுப்பு:1893 பிறப்புகள்]]\n[[பகுப்பு:1960 இறப்புகள்]]\n[[பகுப்பு:செருமானிய வானியலாளர்கள்]]\n[[பகுப்பு:குறுங்கோள் கண்டுபிடிப்பாளர்கள்]]\n[[பகுப்பு:சிறுகோள் கண்டுபிடிப்பாளர்கள்]]"}
{"id": "325324", "url": "https://ta.wikipedia.org/wiki?curid=325324", "title": "பஞ்சகர் மாவட்டம்", "text": "பஞ்சகர் மாவட்டம்\n\nபஞ்சகர் மாவட்டம் (Panchagarh District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். 1404.62 சதுர கிலோ மீட்டர் பரப்பளவு கொண்ட இம்மாவட்டம் ரங்க்பூர் கோட்டத்தில் உள்ளது. வடக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் பஞ்சகர் நகரம் ஆகும். பஞ்சகர் எனில் ஐந்து கோட்டைகள் என்று பொருள். வங்காளதேச நாட்டின் தேசியத் தலைநகர் டாக்காவிலிருந்து வடக்கில் 475 கிலோ மீட்டர் தொலைவில் பஞ்சகர் மாவட்டம் உள்ளது.\n\nSection::::பஞ்சகர் மாவட்ட எல்லைகள்.\nவங்காளதேசத்தின் வடக்கில் அமைந்த பஞ்சகர் மாவட்டத்தின் வடக்கு, கிழக்கு மற்றும் மேற்கு திசைகளில் இந்தியாவுடன் 288 கிலோ மீட்டர் நீள எல்லையைக் கொண்டது.\nஇம்மாவட்டத்தின் வடக்கில் மேற்கு வங்காளத்தின் டார்ஜிலிங் மாவட்டமும், வடகிழக்கில் ஜல்பாய்குரி மாவட்டம் மற்றும் கூச் பெகர் மாவட்டமும், மேற்கில் தெற்கு தினஜ்பூர் மாவட்டம் மற்றும் வடக்கு தினஜ்பூர் மாவட்டங்களும், தெற்கில் தினஜ்பூர் மாவட்டம் மற்றும் தாகுர்காவ்ன் மாவட்டமும், கிழக்கில் நீல்பமரி மாவட்டமும் எல்லைகளாக உள்ளது.\n\nSection::::ஆறுகள்.\nஇம்மாவட்டத்தில் பாயும் பதினாறு ஆறுகளில் கரதோயா, அத்ராய், டீஸ்டா, நகோர், மகாநந்தா, தங்கோன், தகுக், பத்ராஜ், புல்லி, தல்மா, சவாய், குரும், வெர்சா, திர்னொய் மற்றும் சில்கா முக்கியமானவைகளாகும்.\n\nSection::::பொருளாதாரம்.\nஇம்மாவட்டத்தில் நீர் வளம் மிக்கதால் நெல், சணல், கரும்பு, கோதுமை, தேயிலை, மா, பலா, வாழை, கொய்யா, தென்னை, பாக்கு, விளாச்சி பயிரிடப்படுகிறது.\n\nமேலும் தேயிலை, சர்க்கரை, அரிசி, ஆயத்த ஆடைகள் ஆலைகள், எண்ணெய் ஆட்டும் தொழிற்சாலைகள், மரம் அறுக்கும் ஆலைகள் உள்ளது. \n\nSection::::மாவட்ட நிர்வாகம்.\nரங்க்பூர் மாவட்டத்தில் அமைந்த பஞ்சகர் மாவட்டம் ஐந்து துணை மாவட்டங்களாகப் பிரிக்கப்பட்டுள்ளது. அவைகள்: பஞ்சகர் சதர், போடா, தேதுலியா, தேவிகஞ்ச் மற்றும் அதோரி ஆகும்.\nமேலும் இம்மாவட்டத்தில் போட்டா மற்றும் பஞ்சகர் என இரண்டு நகராட்சி மன்றங்களும், 67 உள்ளாட்சி ஒன்றியங்களும், 919 கிராமங்களையும் கொண்டுள்ளது. \nஇம்மாவட்டம் இரண்டு நாடாளுமன்றத் தொகுதிகளைக் கொண்டுள்ளது. \n\nSection::::மக்கள் தொகையியல்.\n1404.62 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 9,87,644 ஆக உள்ளது. அதில் ஆண்கள் 4,96,725 ஆகவும், பெண்கள் 4,90,919 ஆகவும் உள்ளனர். பாலின விகிதம் 101 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 542.00 நபர்கள் வீதம் வாழ்கின்றனர். சராசரி எழுத்தறிவு 51.8 % ஆக உள்ளது.மாவட்டத்தின் பெரும்பாலான மக்கள் இசுலாமியச் சமயத்தைப் பின்பற்றி, வங்காள மொழி பேசுகின்றனர்.\n\nSection::::கல்வி.\nவங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்புகள் உள்ளது. அவைகள்: ஐந்தாண்டு படிப்புகள் கொண்ட தொடக்கப்பள்ளிகளும் [கிரேடு 1 – 5], ஐந்தாண்டு படிப்புகள் கொண்ட செகண்டரி பள்ளிகளும் [கிரேடு 6 – 10], இரண்டாண்டு படிப்பு கொண்ட மேனிலைப்பள்ளிகளும் [கிரேடு 11 – 12], நான்கு ஆண்டு படிப்பு கொண்ட இளநிலை பட்டப்படிப்பு மற்றும் ஒராண்டு கால முதுநிலை பட்டப்படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியையும் பள்ளி மற்றும் கல்லூரிகளில் கற்பிக்கப்படுகிறது.\n\nSection::::வெளி இணைப்புகள்.\n\"বাংলাপিডিয়া, মির্জা গোলাম হাফিজ\"\n"}
{"id": "325330", "url": "https://ta.wikipedia.org/wiki?curid=325330", "title": "கச்சி அநேகதங்காவதம்", "text": "கச்சி அநேகதங்காவதம்\n\nSection::::அநேகதங்காவதீஸ்வரர் திருக்கோயில்.\nSection::::ஸ்தல சிறப்பு.\nஅநேகதம்-யானை முகத்துடைய விநாயகர் இறைவனை வழிபட்ட ஸ்தலம். இங்கு சிவன் சுயம்பு மூர்த்தியாக அருள்பாலிக்கிறார்.விநாயகர் ,வல்லபையை மணம் முடித்த ஸ்தலம். காஞ்சி 5 ஸ்தலங்களுள் ஒன்று. குபேரன் வழிபட்ட ஸ்தலம் .சுந்தரர் தேவாரப்பாடல் பெற்ற தொண்டை நாட்டுத்தலங்களில் இது 4வது ஸ்தலம். 274 சிவாலயங்களில் இது 237வது தேவாரஸ்தலம் ஆகும். இத்தலம் 1000 - 2000 வருடங்களுக்கு முன்றையது .\n\nSection::::ஸ்தல புராணம்.\nமரீசி மகரிஷியின் மகள் வல்லபை சிவபக்த்தியை. அவளை இரண்ய அசுரன் கேசி பிடித்து சென்றான். அவள் தன்னை காத்தருளும்படி சிவனிடம் வேண்டினாள். அம்பிகை சிவனிடம் ,விநாயகன் அசுரர்களை அழித்து வெற்றி பெற அருளவேண்டும் என்றாள். விநாயகரும் அசுரர்களை அழிக்க செல்லும்முன் இங்கு லிங்க பிரதிஷ்டை செய்து வழிபட்டு சென்று வல்லபையை மீட்டார். சிவனும் அம்பிகையும் விநாயகருக்கு இந்த ஸ்தலத்தில் வல்லபையை மணம்முடித்து வைத்து வாழ்த்தினர்.\n\nSection::::வழித்தடம்.\nகாஞ்சி பேருந்து நிலையம் -புத்தேரி தெருவழி கைலாயநாதர் கோயில் செல்லும் வழி .\n"}
{"id": "325332", "url": "https://ta.wikipedia.org/wiki?curid=325332", "title": "ரந்தெனிவலைச் சண்டை", "text": "ரந்தெனிவலைச் சண்டை\n\nரந்தெனிவலைச் சண்டை என்பது, சிங்கள - போர்த்துக்கேயப் போர்களின் ஒரு பகுதியாக 25 ஆகத்து 1630 இல் பதுளை நகருக்கு அண்மையில் அமைந்த வெல்லவாயா என்னும் இடத்துக்கு அருகில் உள்ள ரந்தெனிவலை என்னும் இடத்தில் இடம்பெற்ற சண்டை ஆகும். இது, கண்டி மன்னன், அவனது இரண்டு மகன்கள் ஆகியோரின் படைகள், போர்த்துக்கேய ஆளுனன் கான்சுட்டன்டினோ டி சா டி நோரொஞ்ஞாவின் தலைமையிலான படைகளுக்கும் இடையில் நிகழ்ந்தது. கான்சுட்டன்டினோ டி சா, பதுளை ஊடாகக் கண்டிக்குள் படையெடுத்தபோது இச்சண்டை ஏற்பட்டது. இது இலங்கை வரலாற்றில் ஒரு முக்கியமான நிகழ்வு ஆகும். இச்சண்டையின்போது போர்த்துக்கேயர் பக்கமிருந்த \"லசுக்காரின் படை\" எனப்பட்ட சிங்களப் படையணிகள் முழுமையாக கண்டியரசன் பக்கத்துக்குச் சென்றுவிட்டன. போர்த்துக்கேயப் படைகள் முழுமையாக அழிக்கப்பட்டன. படைகளுக்குத் தலைமையேற்று வந்த கான்சுட்டன்டினோ டி சாவும் கொல்லப்பட்டான்.\n\nSection::::பின்னணி.\n1629ல் போர்த்துக்கேயப் படைகள் டி சாவின் தலைமையில் கண்டி இராச்சியத்துக்குள் ஊடுருவி ஊர்களுக்குப் பெரும் அழிவுகளை ஏற்படுத்தியிருந்தன. இவ்வாறு அழிவுகளை ஏற்படுத்துவதையும், கண்டி இராச்சியத்தின் எல்லைப்புற ஊர்களிலிருந்து மக்களை இடம்பெயர்த்துத் துரத்துவதையும் ஒரு உத்தியாகவே போர்த்துக்கேயர் செயற்படுத்தி வந்தனர். இதேவேளை கண்டி இளவரசன் போர்த்துக்கேய ஆளுனன் டி சாவுக்கு நெருக்கமான சிங்கள உயர் அலுவலர்கள் சிலரைத் தன் கைக்குள் போட்டுக்கொண்டு போர்த்துக்கேயருக்கு எதிராகச் சதி வேலைகளைச் செய்ய அவர்களை ஊக்குவித்தான். போர்த்துக்கேயப் படையினரை மலைநாட்டுப் பகுதிக்குள் இழுத்து அவர்களுக்குப் பாடம் புகட்டுவதற்கான திட்டங்களும் இருந்தன. கண்டி இளவரசன் ஊவாவைக் கடந்து போர்த்துக்கேயரின் கட்டுப்பாட்டில் இருந்த பகுதிகளுக்குள் நுழைந்து அழிவுகளை ஏற்படுத்தினான். ஆனாலும், கண்டி மீது படையெடுப்பதற்கு வேண்டிய வளங்கள் டி சாவிடம் இருக்கவில்லை ஆதலால், உடனடியான எதிர் நடவடிக்கைகள் எதிலும் அவர்கள் ஈடுபடவில்லை. கோவாவுக்குப் புதிதாக வந்திருந்த அரசப் பிரதிநிதி கண்டி இராச்சியத்தை வெற்றி கொள்வது தொடர்பில் போதிய முன்னேற்றம் இல்லாதது குறித்து டி சாவிடம் தனது அதிருப்தியைத் தெரிவித்திருந்தான். அத்துடன் டி சா இலங்கைக்கு அனுப்பப்பட்டது போரை நடத்துவதற்காகவே என்பதையும் நினைவூட்டியிருந்தான். இதைத் தொடர்ந்து கண்டி மீது படை எடுப்பதற்கு டி சா முடிவு செய்து அதற்கான நடவடிக்கைகளையும் எடுத்தான்.\n\nSection::::சண்டை.\nபோர்த்துக்கேயப் படையில், முதலியார்களால் அனுப்பப்பட்ட 13,000 லசுக்காரின் எனப்படும் சிங்களப் படையினரும், 700 போர்த்துக்கேயரும் இருந்தனர். 1630 ஆகத்து 25 ஆம் தேதி போர்த்துக்கேயப் படைகள் மெனிக்கடவரை என்னும் இடத்தில் இருந்து கண்டி இராச்சியத்துக்குள் முன்னேறின. நிலைக்குத்தான மலைத் தொடர்களைக் கடந்து எதிர்ப்பு எதுவும் இல்லாமல் மிக மெதுவாகப் படைகள் பதுளை நகரை அடைந்தன. ஏற்கெனவே மக்கள் வெளியேறிவிட்ட அந்நகரை இரண்டு நாட்களாகச் சூறையாடியாடிய பின்னர் அதைத் தீவைத்து எரித்தனர். அங்குராங்கெட்டையில் இருந்து கண்டியரசனின் மூத்த மகன் மகா அசுத்தனன் தலைமையில் புறப்பட்ட கண்டிப் படைகள் கந்தகெதர என்னும் இடத்தில் போர்த்துக்கேயப் படைகளை நெருங்கின. உடனடியாகவே மோதல்கள் தொடங்கிவிட்டன. தாம் சிறிது சிறிதாகச் சூழப்பட்டு வருவதை உணர்ந்த போர்த்துக்கேயத் தரப்பினர் தம்மிடம் மேலதிகமாக இருந்த சுமைகளையும், தாம் சூறையாடிய பொருட்களையும், எரித்துவிட்டுப் பின்வாங்கத் தயாராகினர். போர்த்துக்கேயரின் வியூகத்தில் ஏழு கோறளைகளையும், கொழும்பையும் சேர்ந்த லசுக்காரின் படைகள் போர்த்துக்கேயரைச் சூழ நின்றன. அமரக்கோன் ராலா மற்றும் சிலரின் உதவியுடன் விக்கிரமசிங்கா என்பவன் லசுக்காரின் படைகளுக்குத் தலைவனாக இருந்தான். பின்னேறத் தொடங்கியதுமே கண்டிப் படைகள் தாக்குதலைத் தொடங்கின. போர்த்துக்கேயர் கலையத் தொடங்கினர். அவர்களில் ஒருவனின் தலையைச் சீவிய விக்கிரமசிங்கா அத்தலையை ஈட்டியில் செருகி அதன்மீது வெள்ளைத் துணியொன்றைப் போர்த்தியபடி தனது ஆட்கள் சிலருடன் கண்டிப் படையினர் பக்கம் சேர்ந்துகொண்டான். என்ன நடக்கிறது என்று புரியாது திகைத்து நின்ற ஏனைய லசுக்காரின் படையினர் பலரை அமரக்கோனின் ஆட்கள் கண்டிப் படைகள் பக்கம் துரத்திவிட்டனர்.\n\nமூன்று நாட்களுக்குப் பின்னர் பெரும் இழப்புடன் போர்த்துக்கேயப் படைகள் நாகவலக்கடை என்னுமிடத்தை அடைந்தன. ஏழு கோரளைகளின் திசாவையான லூயிசு தெயிக்யிசெரா, இன்னொரு அதிகாரி மிகுவேல் டா பொன்சேக்கா, மேலும் பல அலுவலர், படையினர் எனப் பலர் உயிருடன் கண்டிப் படைகளிடம் பிடிபட்டனர். மேலும் பின்வாங்கிய போர்த்துக்கேயப் படைகள் ரந்தெனிவலை வெளியை அடைந்தன. எஞ்சியிருந்த லசுக்காரின்களும் கொஞ்சம் கொஞ்சமாகப் போர்த்துக்கேயரை விட்டு விலகிச் சென்றனர். நேரத்தில், அம்புகளாலும், துப்பாக்கிக் குண்டுகளாலும் போர்த்துக்கேயப் படைகள் தாக்கப்பட்டன. இரவு நேரத்தில் அவர்களால் பாதுகாப்பு அரண்களை நிறுவிக்கொள்ள முடியவில்லை. இதற்கும் மேலாகப் பல மணிநேரம் பெய்த மழையால், போர்த்துக்கேயரின் வெடிமருந்துகள் பயனற்றவை ஆகிவிட்டன. போர்த்துக்கேயரின் மூத்த தளபதிகள் இரவோடு இரவாகத் தப்பிச் செல்லுமாறு டி சாவை வேண்டினர். ஆனாலும் டி சா படையினரை மோசமான நிலையில் விட்டுவிட்டுச் செல்ல மறுத்துவிட்டான். அடுத்தநாட் காலை மீண்டும் சண்டை தொடங்கியது. கண்டிப் படைகள் போர்த்துக்கேயப் படைகளை மேலும் நெருக்கமாகச் சூழ்ந்து கொண்டன. டி சாவை உயிருடன் பிடிக்குமாறு கண்டி அரசன் ஆணையிட்டிருந்தான். ஆனால், டி சா வீரத்துடன் போராடிக்கொண்டிருந்தான். இரண்டு உதவியாளர் அருகில் நின்று நிரப்பப்பட்ட துப்பாக்கிகளை எடுத்துக்கொடுக்க அவன் எதிரிகளைச் சுட்டு வீழ்த்திக்கொண்டிருந்தான்.\n\nஇறுதியாக அவனைச் சுடும்படி ஆணை கிடைத்தது. அவனது உதவியாளர்கள் சுட்டு வீழ்த்தப்பட்டனர். டி சா வாளை உருவிப் போரிடத் தொடங்கினான். டி சா எவ்வாறு இறந்தான் என்பது குறித்துப் பல கதைகள் காணப்படுகின்றன. கேரோசுப் பாதிரியாரின் குறிப்புக்களின்படி இரண்டு அம்புகள் டி சாவை மார்பிலும் தோளிலும் தாக்க அவன் கீழே விழுந்தான். இன்னொரு அம்பு அவன் உயிரைக் குடித்தது. ஆனால், டி சா உயிருடன் பிடிபடுவதைத் தடுக்கத் தன்னைத்தானே கத்தியால் குத்திக்கொண்டு இறந்தான் எனத் தான் கண்டிப்படையினர் சொல்லக் கேட்டதை ராபர்ட் நொக்சு தனது நூலில் குறிப்பிட்டுள்ளார்.\n\nSection::::விளைவு.\nபல முக்கிய போர்த்துக்கேயத் தளபதிகள் போரில் இறந்தனர். தளபதிகள் உள்ளிட்ட 200 போர்த்துக்கேயர் கண்டிப் படைகளிடம் உயிருடன் பிடிபட்டனர். சபிரகமுவாவின் திசாவை சில லசுக்காரின்களுடன் தப்பிச் சென்றான். ஆனால், அவனும் எல்லையருகே பிடிக்கப்பட்டுக் கொல்லப்பட்டான். டி சாவின் தலை கண்டியில் ஊர்வலமாகக் கொண்டு செல்லப்பட்டு இறுதியாக மரம் ஒன்றின் தொங்கவிடப்பட்டது.\n"}
