{"id": "268159", "url": "https://ta.wikipedia.org/wiki?curid=268159", "title": "சகா குடியரசு", "text": "சகா குடியரசு\n\nசகா (யாகுட்டியா) குடியரசு (Sakha Republic உருசிய மொழி : Республика Саха (Якутия), . Tr Respublika யாகுத மொழி (Yakutiya); செல்லவும்: [rʲɪspublʲɪkə sɐxa jɪkutʲɪjə] ; யாகுட் :Саха Өрөспүүбүлүкэтэ, Sakha Öröspǖbülükete) என்பது இரஷ்ய கூட்டாட்சியைச் சேர்ந்த ஒரு குடியரசு ஆகும். இது 958.528 மக்கள் தொகை கொண்டது (2010 கணக்கெடுப்பு ), முதன்மை இன மக்கள் யாகுட், மற்றும் ரஷ்யர்கள் ஆவர்.\nஒப்பீட்டளவில் தூர கிழக்கு கூட்டமைப்பு மாவட்டத்தில் பாதி நிலப்பரப்பை இது கொண்டுள்ளது. உலகில் இதுவே தேசிய துணை ஆட்சிப் பகுதியில் பெரிய பகுதியாகும். இது 3.083.523 சதுர கிலோமீட்டர் (1,190,555 சதுர மைல்) பரப்பளவு உள்ளது இதன் பரப்ளவை பார்க்கும்போது அர்ஜென்டீனாவை விட பெரியதாகவும், இந்தியாவைவிட சற்று சிறியதாகவும் 3.287.590 சதுர கிலோமீட்டர் (1,269,350 சதுர மைல்) பரப்பளவில் உள்ளது. இதன் தலைநகர்யாகுட்சுக் நகரமாகும். யாகுட் குடியரசு ரஷிய கூட்டமைப்பின் பத்து தன்னாட்சி துருக்கிய குடியரசுகளின் ஒன்றாகும்..\n\nயாகுட்டியா வடபகுதியில் ஹென்ரெய்ட்டா தீவு பகுதியையும், லப்டேவ் கடல், கிழக்கு சைபீரிய கடல், ஆர்க்டிக் பெருங்கடல். ஆகியவற்றைத் தழுவியபடி உள்ளது. வட கோளத்தில் உள்ள இந்த கடல்பகுதி குளிராகவும், பனிசெரிந்தும் காணப்படுபவை. ஆண்டில் 9-10 மாதங்கள் பனி மூடியே காணப்படும்.\nSection::::கனிம வளங்கள்.\nஇப்பகுதி கனிமவளம் மிக்க பகுதியாகும் இங்கு நிலத்தில் எண்ணெய், இயற்கை எரிவாயு, நிலக்கரி, வெள்ளி, வெள்ளீயம்,தங்குதன் போன்ற பல கனிமங்கள் உள்ளன ரஷ்யாவில் வெட்டப்படும் வைரங்களில் 99% இந்த குடியரசிலேயே வெட்டப்படுகிறது. இது உலக வைரத் தேவையை 25% பூர்த்தி செய்கிறது.\n\nSection::::காலநிலை.\nயாகுட் அதன் காலநிலை கொண்டு சிறப்பாக அறியப்படுகிறது, இதன் உச்ச அளவு குளிரால் வட கோளத்தில் மிகவும் குளிரான பிரதேசமாக இருக்கிறது. மிகக் குறைந்த வெப்பநிலையை எப்போதும் கொண்டிருக்கும் இங்கே உள்ள பதிவுகள் காட்டுகின்றன. வட கோளத்தின் குளிரான , வெப்பநிலையாக -67,8 பாகை செல்சியஸ் (-90.0 ° பா), 1892 ஆம் வருடம் பதியப்பட்டுள்ளது, மேலும் இதுபோன்ற குறைந்த வெப்பநிலை -71,2 ° செ (-96.2 பா) 1926 ஆம் ஆண்டு நிலவியது.\n"}
{"id": "268161", "url": "https://ta.wikipedia.org/wiki?curid=268161", "title": "குஞ்சுண்ணி", "text": "குஞ்சுண்ணி\n\nகுஞ்சுண்ணி ( மே 10, 1927—மார்ச்சு 2, 2006) மலையாளக் கவிஞர் ஆவார். குழந்தைகளுக்கான பாடல்கள் நிறைய எழுதினார். குஞ்சுண்ணி மாசுட்டர் என்றும் அறியப்படும் இவர் பல இலக்கிய விருதுகள் பெற்றார். இவர் மிக எளிமையாக வாழ்ந்தவர். இவர் பல தலைமுறை எழுத்தாளர்களுக்கு வழிகாட்டியாக விளங்கியவர்.\n\nSection::::இளமைக் காலம்.\nகுஞ்சுண்ணி திருச்சூரில் வாலப்பாடு என்னும் ஒரு சிற்றுரில் பிறந்தார். தந்தை நீலகண்ட மூசாத்து, தாய் அதியாத்து நாராயணி அம்மா. \nசேலரிப் பள்ளியில் தம் ஆசிரியர் பணியைத் தொடங்கிய குஞ்சுண்ணி கோழிக்கோடு இராமகிருட்டினா சேவாசிரம உயர்நிலைப் பள்ளியில் 1953 இல் \nசேர்ந்தார். 1982 ஆம் ஆண்டு வரை பணி செய்த இவர் ஒய்வு பெற்ற பிறகும் எளிமை எண்ணம் மேலோங்கிய காரணத்தால் ஆசிரமத்திலேயே வாழ்ந்து வந்தார்.\n\nSection::::இலக்கியப்பணி.\nமாத்ரு பூமி என்னும் வார இதழில் குட்டீட்டன் என்னும் புனை பெயரில் குழந்தைகளுக்கான படைப்புகளை எழுதி வந்தார். இளம் எழுத்தாளர்களுக்கு இலக்கியம் குறித்தும் படைப்புகள் பற்றியும் சொல்லிக் கொடுத்தார். கமலுதின் மொகமது மசித் என்பவர் இயக்கிய பூமிக்கீதம் என்னும் திரைப்படத்தில் நடித்தார். குஞ்சுண்ணி தம் வாழ்க்கை வரலாற்றை என்னிலூடெ என்ற புத்தகத்தில் எழுதினார். இப்புத்தகம் நகைச் சுவைக்கும் எளிமைக்கும் பேர் போன ஒன்று. 1987 இல் தம் சொந்த ஊருக்குத் திரும்பிய பின்னர் சமூகப் பண்பாட்டுத் தளங்களில் செயல்பட்டார். மயில் பீலித் துண்டும் வல பொட்டுகளும் என்ற ஆவணப் படத்தில் கிருட்டிண நம்பூதிரி வேடத்தில் நடித்தும் இருக்கிறார்.\n\nSection::::இறப்பு.\nஇவர் 2006 மார்ச்சு 26 இல் தன் மூதாதையர் வீட்டில் இறந்தார்.\n\n\n"}
{"id": "268163", "url": "https://ta.wikipedia.org/wiki?curid=268163", "title": "1641", "text": "1641\n\n1641 (MDCXLI) கிரெகொரியின் நாட்காட்டியில் ஒரு செவ்வாய்க்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் வெள்ளிக்கிழமையில் ஆரம்பமான சாதாரண ஆண்டு ஆகும்.\n\n\n\n"}
{"id": "268165", "url": "https://ta.wikipedia.org/wiki?curid=268165", "title": "கட்டளைப் பலத்தீன்", "text": "கட்டளைப் பலத்தீன்\n\nகட்டளைப் பாலத்தீனம் (\"Mandatory Palestine\" ( '; ', \"EY\" என்பது \"Eretz Yisrael\" (இசுரேல் தேசம்)) என்பது முதல் உலகப் போரின் பின் உதுமானிய தென் சீரியாவிலிருந்து உருவாக்கி, பிரித்தானிய நிருவாகத்தின் கீழ் இருந்த புவி அரசியல் சார் உருவாக்கமாகும். பிரித்தானிய குடிசார் நிருவாகம் பாலத்தீனத்தில் 1920 முதல் 1948 வரை இயங்கியது. இக்காலத்தின்போது அது எளிமையாக, பாலத்தீனம் என அழைக்கப்பட்டது. ஆனால், வேறுபடுத்தலுக்கான பல்வேறு பெயர்களால், ஆணை அல்லது பாலத்தீன ஆணை, பிரித்தானிய பாலத்தீனம், பாலத்தீனத்தின் பிரித்தானிய கட்டளை உட்பட பெயர்கள் அழைக்கப்படது.\n\nமுதலாம் உலகப் போர் மற்றும் அராபிய எழுச்சியின்போது, எகிப்திய வெளிப்போர்ப் படையின் பிரித்தானியப் பேரரசின் கட்டளை அதிகாரியாகிய, பிரித்தானிய போர்த்தொடர்களை நடத்திய தளபதி எட்மண்ட் அலன்பே, சீனாய், பாலத்தீன போர்த்தொடரின் பகுதியாக துருக்கியர்களை மத்தியதரைக் கடலின் கிழக்கோர நிலப்பகுதியிலிருந்து வெளியேற்றினார். ஐக்கிய இராச்சியம் உதுமானியர்களுக்கு எதிராக புரட்சி செய்தால் அராபியர்களின் சுதந்திரத்தை மதிக்கும் என ஒப்பந்தம் செய்திருந்தது. இவ் உடன்படிக்கை தொடர்பில் இரு தரப்பும் வெவ்வேறு கருத்துக்களைக் கொண்டிருந்தன. ஐக்கிய இராச்சியமும் பிரான்சும் செய்த உடன்படிக்கையால் பகுதிகள் பிரிக்கப்பட்டு, அரேபியர்களின் கருத்தினை காட்டிக்கொடுப்பதாய் அமைந்தது. பால்போர் பிரகடனம் பாலத்தீனத்தில் யூதர்களுக்கான \"தேசிய வீடு\"க்கான ஆதரவிற்கு உறுதியளித்தமை, பிரச்சனையை மேலும் குழப்பமாக்கியது. போர் முடிவடைந்த பிறகு, \"கைப்பற்றப்பட்ட எதிரி மண்டல நிர்வாகம்\" எனப் பெயரிடப்பட்ட இராணுவ நிர்வாகம், கைப்பற்றப்பட்ட பிரதேசத்தில் முன்னாள் உதுமானிய சிரியாவில் நிறுவப்பட்டது. பிரித்தானிய தொடர்ந்து அப்பகுதியில் தன் கட்டுப்பாட்டை சட்டநெறிக்கட்டுத்த முயன்றது. பின் சூன் 1922 இல் கூட்டமைப்பு நாடுகளிலிருந்து ஆணை பெற்றதன் மூலம் சாத்தியமானது. கூட்டமைப்பு நாடுகளின் ஆணையின் முறையான நோக்கம் செயலிழந்த உதுமானியப் பேரரசின் நிருவாகப் பகுதிகள் மீதாகவிருந்தது. குடியியல் ஆணை நிருவாகம் இரண்டு நிருவாகப் பகுதிகளுடன் பாலத்தீனினுக்கான பிரித்தானிய ஆணையின் கீழ் 1923 இல் கூட்டமைப்பு நாடுகளின் ஒப்புதலுடன் முறைப்படுத்தப்பட்டது. யோர்தான் நதிக்கு மேற்கேயான பகுதி பாலத்தீனம் என, 1948 வரை பிரித்தானியாவின் நேரடி நிருவாகத்தின் கீழ் இருக்கையில் யோர்தானுக்கு கிழக்கிலிருந்த பகுதி ஒர் அரை-தன்னாட்சி பிரதேசமான திரான்ஸ்யோர்தான் கியாஸ் குடும்ப கசேமிட்டின் கீழ் ஆளப்பட்டது. பின்னர் 1946 இல்\nதிரான்ஸ்யோர்தான் சுதந்திரம் பெற்றது.\n\nபிரித்தானிய ஆணைக் காலத்தில், யூதர் மத்தியில் ஒன்றும் அரேபியர் மத்தியில் ஒன்றும் எனக் காணப்பட்ட இரு முக்கிய தேசிய இயக்கங்களின் வளர்ச்சி அப்பகுதியில் காணப்பட்டது. பாலத்தீனத்தில் அராபியஈ யூத மக்களிடத்தில் காணப்பட்ட தேசிய நலன் போட்டித்தன்மையானது ஒருவருக்கொருவர் எதிராகவும் ஆளும் பிரித்தானிய அதிகாரிகளுக்கு எதிராகவும் 1936–1939 அராபியப் புரட்சியாகவும், யூத எழுச்சியாகவும் 1947–1948 சிவில் யுத்தம் உச்சக்கட்டத்திற்கு முன் முதிர்ச்சியடைந்து.\n\nஉள்நாட்டுப் போர், 1948 அரபு - இசுரேல் போர் ஆகியவற்றின் பின்விளைவாக 1949 போர்நிறுத்த உடன்பாட்டுக்கு வழியேற்படுத்தியது. இதன் மூலம் யூத பெரும்பான்மையுடனான புதிய இசுரேல் அரசுக்கும் முன்னாள் கட்டளைப் பாலத்தீனத்திற்குமிடையில் பகுதி பிரிப்பு ஏற்பட்டு, மேற்குக் கரை யோர்தான் இராச்சியத்தின் கீழும் எகிப்தின் இராணுவ கைப்பற்றலின் கீழ் இருந்த காசாக்கரை அரபு அனைத்து-பலத்தீன அரசுடனும் இணைக்கப்பட்டன.\n\nSection::::ஆட்சிமுறை.\nSection::::பெயர்.\n1926 இல், பிரித்தானிய அதிகாரிகள் ஆங்கிலத்துக்கு இணையான பாரம்பரிய அரபு, எபிரேய பெயர்களை (எ.கா: :பிலாஸ்டின்\", \"filasţīn\" (فلسطين); \"பலஸ்டினா\", \"pālēśtīnā\" (פּלשׂתינה)) பயன்படுத்த முடிவு செய்தனர். யூதத் தலைவர்கள் எபிரேயப் பெயர் \"எரெட்ஸ் யிஸ்ராய யெல்\" ('ʾĒrēts Yiśrāʾel\"; ארץ ישׂראל=இசுரேல் தேசம்) என்றிருக்க வேண்டுமென பரிந்துரைத்தார்கள். இறுதியில் பரிந்துரைக்கப்பட்ட எபிரேயப் பெயரின் முன் எழுத்தை இணைப்பது என்ற உடன்பாட்டிற்கு வந்தனர். அலுவல ரீதியான ஆவணங்களில் எபிரேயப் பெயர் குறிப்பிடப்பட்டது. அரபுத் தலைவர்கள் இதனை சட்டத்திற்கு மாறாகக் கண்டனர். சில அரபு அரசியல்வாதிகள் \"தென் சிரியா\" (سوريا الجنوبية) போன்ற சிறிய அரபியத் தொடர்பு இருக்க வேண்டும் எனத் தெரிவித்தனர். இதனை பிரித்தானிய அதிகாரிகள் நிராகரித்துவிட்டனர்.\n"}
{"id": "268167", "url": "https://ta.wikipedia.org/wiki?curid=268167", "title": "சுகுமி", "text": "சுகுமி\n\nசுகுமி (\"Sukhumi\" அல்லது \"Sokhumi\", , \"சுகும்\") மேற்கு சியார்சியாவின் நகரமும், கருங்கடல் பகுதியில் உள்ள சர்ச்சைக்குரிய அப்காசியாவின் தலைநகரமும் ஆகும். 1990களின் ஆரம்பத்தில் இடம்பெற்ற சியார்சிய-அப்காசியப் பிரச்சினையில் இந்நகரம் பெரிதும் பாதிப்படைந்திருந்தது.\n\nசுகுமி நகரம் கருங்கடலின் கிழக்குக் கரையில் அமைந்துள்ளது. துறைமுகமாகவும், முக்கிய தொடருந்து சந்தியாகவும் செயல்படும் சுகுமி ஒரு முக்கிய சுற்றுலாத் தலமும் ஆகும். கடற்கரைகள், உடல்நல நிலையங்கள், கனிம மருத்துவ நீரூற்றுகள், கொண்ட இந்நகர் வெப்பமண்டலங்களின் ஒரப்பகுதிகளைச் சார்ந்த காலநிலையைக் கொண்டது. இங்குள்ள தாவரவியல் பூங்கா 1840 ஆம் ஆண்டில் நிறுவப்பட்டது.\n\nஅப்காசிய அரசுப் பல்கலைக்கழகம், சுகும் திறந்த கல்விக்கழகம் ஆகிய அறிவியல் ஆய்வுக் கல்வி நிலையங்கள் இங்குள்ளன. 1945 ம்தல் 1954 வரை இங்குள்ள இலத்திரனியற்பியல் ஆய்வுகூடம் சோவியத் அணுவாயுதங்கள் தயாரிப்பில் ஈடுபட்டிருந்தன.\n\n"}
{"id": "268169", "url": "https://ta.wikipedia.org/wiki?curid=268169", "title": "அரசினர் மகளிர் கலைக்கல்லூரி, கும்பகோணம்", "text": "அரசினர் மகளிர் கலைக்கல்லூரி, கும்பகோணம்\n\nஅரசினர் மகளிர் கலைக்கல்லூரி, கும்பகோணம் இந்தியாவின் தமிழ்நாட்டில் கும்பகோணத்தில் தன்னாட்சி அனுமதியுடன் செயற்பட்டுவரும் மகளிருக்கான தமிழக அரசின் கலைக் கல்லூரியாகும். இக்கல்லூரி 1963ஆம் ஆண்டில் தொடங்கப்பட்டது. தற்போது திருச்சி பாரதிதாசன் பல்கலைக்கழகத்தின் அனுமதியுடன் தன்னாட்சி கல்லூரியாக இயங்கி வருகிறது. தேசிய மதிப்பீடு மற்றும் தரச்சான்று அவையின் (NAAC) பி+ தகுதியுடன் (2007ஆம் ஆண்டில்) செயற்பட்டு வருகிறது. முனைவர் சி. ஏ. ஜான் மெரினா தற்போது இக்கல்லூரியின் முதல்வராக உள்ளார். 2013ஆவது ஆண்டினை இக்கல்லூரி தனது பொன்விழா ஆண்டாக கொண்டாடியது.\n\nSection::::வழங்கும் படிப்புகள்.\nஇக்கல்லூரியில் இருசுழற்சி முறையில் பின்வரும் படிப்புகள் வழங்கப்படுகின்றன.\n\n\n\n"}
{"id": "268172", "url": "https://ta.wikipedia.org/wiki?curid=268172", "title": "பைசலாபாத்", "text": "பைசலாபாத்\n\nபைசலாபாத் (Faisalabad) (முன்பு லியால்பூர்) கராச்சி, லாகூர் ஆகிய மாநகரங்களுக்குப் பிறகு பாக்கித்தானில் உள்ள மூன்றாவது பெரிய மக்கள் தொகைக் கொண்ட பெருநகரமாகும். பைசலாபாத், பஞ்சாப் (பாக்கிஸ்தான்) மாகாணத்தில் லாகூர் நகரத்திற்கு பிறகு உள்ள இரண்டாவது பெரிய நகரமும், பெரும் தொழிற்சாலை மையமாகும். பைசலாபாத், பண்டையப் பிரிட்டானிய இந்தியாவில் முதலாவதாகத் திட்டமிடப்பட்ட நகரங்களுள் ஒன்றாகும். 2025 ஆம் ஆண்டு பைசலாபாத்தின் மொத்த உள்நாட்டு உற்பத்தி 87 பில்லியன் அமெரிக்க டாலர்களாக இருக்கும் என மதிப்பிடப்பட்டுள்ளது. இந்நகரம் பாக்கித்தானின் மான்செசுடர் என்று அழைக்கப்படுகிறது. பைசலாபாத், பாக்கித்தானின் மொத்த உள்நாட்டு உற்பத்தியில் 20 சதவிகிதத்திற்கும் மேலாகப் பங்களிக்கிறது.\n\nவேளாண்மைப் பல்கலைக்கழகம், அரசு கல்லூரிப் பல்கலைக்கழகம், அயூப் வேளாண்மை ஆய்வு மையம், தேசிய துகிலியல் பல்கலைக்கழகம் ஆகிய உயர்க்கல்வி மையங்கள் பைசலாபாத்தில் உள்ளன. இக்பால் விளையாட்டரங்கத்தில் பைசலாபாத் ஓநாய்கள் என்னும் பெயரில் தனிப்பட்ட துடுப்பாட்ட அணியினை பைசலாபாத் கொண்டுள்ளது. மேலும், அனைத்துலக அளவில் போட்டியிடக்கூடிய தரத்தில் பலதரப்பட்ட விளையாட்டு (உதாரணமாக, வளைகோற் பந்தாட்டம், மேடைக் கோற்பந்தாட்டம்) குழுக்கள் பைசலாபாத்தில் உள்ளன.\n\nபைசலாபாத்தைச் சுற்றியுள்ள ஊரகத்தில் செனாப் ஆறினால் பாசனம்பெறும் பகுதிகளில் பருத்தி, கோதுமை, கரும்பு, காய்கறி, பழம் ஆகியனப் பயிரிடப்படுகின்றன. சீனி, மாவு, எண்ணெய் வித்துகளைப் பதப்படுத்தும் ஆலைகள், தொடருந்து பழுது பார்க்கும் முக்கியப் பணிமனைகள், பொறியியல் பணிநிலையங்கள் ஆகியவற்றை உள்ளடக்கிய தொழிற்சாலை மையமாக பைசலாபாத் திகழ்கிறது. சூப்பர் பாசுபேட்டுகள், பருத்தி மற்றும் பட்டு துணிகள், உள்ளாடைகள், சாயம், வேதித் தொழிற்துறை, குளிர் குடிமங்கள், பல்வேறு துணிவகைகள், காகிதம், அச்சுத் தொழில், வேளாண்மைக் கருவிகள், நெய் ஆகியவற்றை பெருமளவில் உற்பத்தி செய்யும் நகரமாக பைசலாபாத் விளங்குகிறது. இங்கு ஒரு உலர் துறைமுகமும், பன்னாட்டு வானூர்தி நிலையமும் உள்ளன.\n\nSection::::இடப்பெயராய்வியல்.\nஇந்நகரத்திற்கு லியால்பூர் என்னும் பெயர் பிரித்தானியாவின் இந்தியப் பேரரசு காலத்தில் வைக்கப்பட்டது. பஞ்சாபின் அப்போதைய துணைநிலை ஆளுநர் சர். சார்லசு ஜேம்சு லியால் அவர்களின் பெயர் இந்நகரத்திற்குப் பிரித்தானியர்களால் சூட்டப்பட்டது. அவரின் குடும்பப் பெயரான \"லியால் \" என்பதையும், நகரம் என்பதற்கு இணையான சமசுகிருதச் சொல்லான \"பூர்\" என்பதையும் இணைத்து உருவாக்கப்பட்டது. 1977 -ஆம் ஆண்டு பாக்கித்தானிய அரசு லியால்பூர் நகரத்தை பாக்கித்தானுக்குப் பல வழிகளிலும் பொருளாதார உதவிகளைப் புரிந்த சவூதிஅரேபிய மன்னர் பைசல் அவர்களைக் கௌரவிக்கும் வண்ணமாகப் பைசலாபாத் என்று பெயர் மாற்றம் செய்தது.\n\nSection::::தட்பவெப்ப நிலை.\nகோப்பென் காலநிலை வகைப்பாட்டின்படி பைசலாபாத் பாலைவனத்தின் காலநிலையைக் கொண்டுள்ளது. இம்மாவட்டத்தின் தட்பவெப்பநிலை உச்ச அளவுகளுக்குச் செல்லும் வண்ணம் உள்ளது: கோடைக்காலத்தில் அதிகளவு (50°செ) வெப்பநிலையும், குளிர் காலத்தில் குறைந்த அளவு (-2°செ) வெப்பநிலையும் நிலவுகிறது. கோடைக்காலத்தில் பைசலாபாத்தில் சராசரியான அதிகளவு வெப்பநிலை 39°செ, குறைந்தளவு வெப்பநிலை 27°செ; குளிர் காலத்தில் சராசரியான அதிகளவு வெப்பநிலை 17°செ, குறைந்தளவு வெப்பநிலை 6°செ என உள்ளது.\n\nஏப்பிரல் மாதத்திலிருந்து அக்டோபர் மாதம் வரை கோடைக்காலமாக உள்ளது: மே, சூன், சூலை ஆகிய மாதங்கள் மிகவும் வெப்பமான காலநிலை உள்ள மாதங்களாகும். நவம்பரிலிருந்து மார்ச் மாதம் வரை குளிர்க்காலமாக உள்ளது. திசம்பர், சனவரி, பிப்ரவரி மாதங்கள் மிகவும் குளிரான காலநிலை உள்ள மாதங்களாகும். பைசலாபாத்தில் சராசரியான ஆண்டு மழைப்பொழிவு 300 மி.மீ. அளவே உள்ளது. இதில் தோராயமாகப் பாதியளவு மழை சூலை, ஆகசுடு மாதங்களில் பொழிகிறது.\n\n"}
{"id": "268177", "url": "https://ta.wikipedia.org/wiki?curid=268177", "title": "இராச இராசேசுவரி", "text": "இராச இராசேசுவரி\n\nஇராச இராசேசுவரி (Raja Rajeswari) என்பவர் நியூயார்க்கு குற்றவியல் நீதி மன்றத்தின் நீதிபதியாகப் பதவியேற்ற இந்தியப் பெண்மணி ஆவார். சென்னை நகர் ஆழ்வார் பேட்டையில் வளர்ந்தவர்.\n\nSection::::இளமைக் காலம்.\nஇவருடைய தாயார் பத்மா ராமநாதன் நடனக் கலைஞர் மற்றும் ஆசிரியர். தந்தை ஓர் அலுவலகத்தில் மேலாளர். பதினாறு அகவையில் இராசராசேசுவரி அமெரிக்காவில் குடியேறினார். நியூயார்க்கில் ஒரு கலை நிகழ்ச்சியில் கலந்து கொள்ள வந்தவர் அங்கேயே நிலையாக வசிக்க வாய்ப்புகள் இவருக்கு ஏற்பட்டன.\n\nSection::::சட்டப் பணி.\nபுரூக்லின் சட்டப் பள்ளியில் சட்டம் படித்து வழக்கறிஞர் ஆனார். பதினாறு ஆண்டுகள் மாவட்ட நீதி மன்றத்தில் பணி ஆற்றினார். பல் வேறு நீதி மன்றங்களில் குற்றவியல் வழக்குகளில் அனுபவம் பெற்றார். 2015 ஆம் ஆண்டு ஏப்பிரல் 17 ஆம் பக்கலில் மாவட்ட உதவி நீதிபதி என்னும் பதவியை ஏற்றார். பாலியல் குற்ற வழக்குகளை உசாவி தீர்ப்புகள் வழங்கி வருகிறார். குழந்தைகள் மற்றும் பெண்கள் எதிர்கொள்ளும் சிக்கல்களைக் கவனித்து அவர்களுக்கு உதவி புரிகிறார். குழந்தைகள் பாலியல் வன்செயல்களில் ஈடுபட்டு குற்றம் செய்த கார்லோஸ் ரொசாரியோ வழக்கில் தீர்ப்பு வழங்கியதில் இராசராசேசுவரிக்குப் புகழ் கிடைத்தது.\n\nSection::::பிற திறமைகள்.\nஇராசராசேசுவரி பரத நாட்டியம் குச்சு புடி நடனம் ஆகியவற்றில் வல்லவர். அவருடைய தாயார் நடத்தும் ப்த்மாலாய நடன மன்றத்தின் நடன நிகழ்ச்சிகளில் கலந்து கொண்டு நடனம் ஆடியுள்ளார். இந்திய மொழிகளையும் தென்னாசிய மொழிகளையும் சரளமாகப் பேசுகிறார்\n\nSection::::மேற்கோள்.\nhttp://www.thehindu.com/news/international/chennaiborn-raja-rajeswari-is-new-yorks-first-indianamerican-woman-judge/article7149985.ece\n\nhttp://www.firstpost.com/world/raja-rajeswari-appointed-new-york-citys-first-india-born-woman-judge-2218004.html\n\nhttp://www.thehindu.com/news/cities/chennai/nyc-judge-raja-rajeswari-acknowledges-the-chennai-connect/article7165659.ece\n"}
{"id": "268180", "url": "https://ta.wikipedia.org/wiki?curid=268180", "title": "மகாலிங்கேசுவரர் ஆலயம்", "text": "மகாலிங்கேசுவரர் ஆலயம்\n\nமரகதவல்லி உடனுறை மகாலிங்கேசுவரர் ஆலயம் திண்டுக்கல் மாவட்டம், சாணார்பட்டி ஒன்றியம், தவசிமடை (624 304) கிராமத்தில் அமைந்துள்ளது. இங்கு பரத்வாசர் எனும் பத்து அடி உயரமுடைய முனிவர் வாழ்ந்து சமாதி அடைந்த இடம் என நம்பப்படுகிறது. அவருடைய சமாதி அங்குள்ளது. அவர் ஆன்மீக 'ஒடுக்கம்' அடைந்த இடமாதலால் இவ்விடம் 'ஒடுக்கம்' என்ற பெயரிலேயே அழைக்கப்பெறுகிறது. இராமர் தம் வனவாசத்தின் போது அனுமனோடு தன் உணவைப் பங்கிட வாழை இலையின் நடுவே 'கோடு' போட்டது இத்தலமே என்ற தொன் நம்பிக்கை மக்களிடம் உலவுகிறது. \n\nசிறுமலையின் அடிவாரத்தில் அமைந்த இக்கோயில் பன்னெடுங்காலமாக மரங்கள் அடர்ந்து, பல அரிய மூலிகைகளின் உறைவிடமாக இருந்தது. கடந்த பத்தாண்டுகளில் இக்கோயில் 'மகம்' நட்சத்திரத்துக்குரிய கோயிலாக உள்ளது. பிரதோசம் உட்பட சிவபெருமானுக்கு உகந்த நாட்களில் சிறப்பு வழிபாடுகள் நடத்தப் பெறுகின்றன. திண்டுக்கல் மாவட்டத்தின் பல பகுதிகளில் இருந்தும் மக்கள் இவ்வாலயத்திற்கு வருகை புரிகின்றனர்.\n\n"}
{"id": "268182", "url": "https://ta.wikipedia.org/wiki?curid=268182", "title": "அஸ்தோது", "text": "அஸ்தோது\n\nஅஸ்தோது அல்லது அஸ்டோட் (\"Ashdod\"; ; , إسدود \"Isdud\") என்பது இசுரேலில் ஆறாவது பெரிய நகரமும், அந்நாட்டின் தென் மாவட்டத்திலும், இசுரேலின் நடுநிலக் கடலில் கடற்கரைப்பகுதியில் டெல் அவீவ்வின் வடக்கிற்கும் ( தூரத்தில்) அஸ்கெலோனின் தெற்கிற்கும் ( தூரத்தில்) இடையே அமைந்துள்ள ஓரு நகராகும். கிழக்கில் எருசலேம் கிழக்கில் தொலைவில் உள்ளது.\n\nஅஸ்தோது இசுரேலின் மிகப் பெரிய துறைமுகமாகும். அந்நாட்டின் 60% இறக்குமதி இதனூடாகவே இடம்பெறுகின்றன. இந் நகரம் ஒரு முக்கிய பிராந்திய தொழில்துறை மையமாகவும் உள்ளது.\n\nதற்போதைய அஸ்தோத்தில் பண்டைய இரு இரட்டை நகரங்களை, ஒன்றை நிலத்தின் உட்பகுதியிலும் மற்றயதை கடற்கரையிலுமாக உள்வாங்கிக் கொண்டுள்ளது. ஒன்றுக்கொன்று நெருக்கமான உறவுகளால் இணைக்கப்பட்டிருந்ததுடன் அவற்றின் வரலாற்றில் இரண்டு தனித்தனி கூறுகளைக் கொண்டு இருந்தன.\n\nஅஸ்தோதின் முதலாவது ஆவணப்படுத்தப்பட்ட நகர்ப்புற குடியிருப்பு கி.மு. 17 ஆம் நூற்றாண்டின் கானான் கலாச்சாரத்திற்குச் செல்வதால், இதனை உலகின் மிகவும் பழைய நகரங்களில் ஒன்றாக்கிறது.\n\nஅஸ்தோது விவிலியத்தில் 13 தடவைகள் குறிப்பிடப்பட்டுள்ளது. அதனுடைய 1956 இற்கு முந்திய வரலாற்றுக் காலத்தில், இந்நகரில் பெலிஸ்தர், இசுரயேலர் குடியேறியதோடு, அலெக்சாண்டரின் வெற்றியை அடுத்து காலனியத்தினர், உரோமர், பைசாந்தியர், அராபியர், சிலுவைப் போர் வீரர்கள், உதுமானிய துருக்கியர் ஆகியோரும் அங்கு இருந்தனர்.\n\nபுதிய அஸ்தோது பண்டைய நகரின் அருகேயுள்ள மணற்குன்றுகள் மீது 1956 இல் நிறுவப்பட்டு, 1968 இல் ஒரு நகரமாக இணைத்துக்கொள்ளப்பட்ட இது கிட்டத்தட்ட நிலப் பகுதியைக் கொண்டது. இது ஒரு திட்டமிட்ட நகரமாக இருப்பதால், ஒரு பிரதான அபிவிருத்தித் திட்ட விரிவாக்கத்தைத் தொடர்ந்து, மக்கள் தொகை வளர்ச்சியின் மத்தியிலும் குடியிருப்புப் பகுதிகளில் போக்குவரத்து, வளி மாசடைதல் தடுப்பு ஆகிய வசதிகளைச் செய்கிறது.\n\nஇசுரேலிய மத்திய புள்ளிவிபரப் பணியகத்தின்படி, அஸ்தோது இல் மக்கள் தொகை 47,242 டூனம்கள் (47.242 கிமி2; 18.240 ச. மைல்) பரப்பளவில் கொண்டிருந்தது.\n\nSection::::வரலாறு.\nSection::::கற் காலம்.\nபழைய கற்காலத்தில் அஸ்தோதில் மனித குடியேற்றம் ஆரம்பமாகியது.\n\nSection::::வெண்கல, இரும்பு காலங்கள்.\nவெண்கல, இரும்பு காலங்களின் அஸ்தோது தற்போதைய நகரின் தெற்கில் டெல் எனுமிடத்தில் அமைந்திருந்தது. 1962, 1972 ஆம் ஆண்டுகளுக்கிடைப்பட்ட காலத்தில் ஒன்பது பருவங்களில் தொல்பொருள் ஆய்வாளர்களால் ஆய்வுக்குட்படுத்தப்பட்டது. இம் முயற்சி டேவிட் நோயல் பிரீட்மன்னினாலும் பின்னர் மோசே தோதானாலும் முன்னெடுக்கப்பட்டது.\n\nSection::::எபிரேய விவியத்தில்.\nவிவியத்தில் அஸ்தோது பற்றிக் குறிப்பிடப்பட்டுள்ளது. ஆயினும், அது குறிப்பிடும் சம்பவங்களுடன் தொல்பொருள் கண்டுபிடிப்புக்கள் கிடைக்கவில்லை.\n\n\n\n\n\n\n"}
{"id": "268196", "url": "https://ta.wikipedia.org/wiki?curid=268196", "title": "ஹரியங்கா வம்சம்", "text": "ஹரியங்கா வம்சம்\n\nஹரியங்கா வம்சம் (Haryanka dynasty) (ஆட்சி காலம்: கி மு 550 - 413) பிற்கால வேத காலத்திய மகத நாட்டை, பிரகத்ரதா வம்சத்திற்கு பிறகு, ஆண்ட இரண்டாவது வம்சம் ஆகும். கி மு ஆறாம் நூற்றாண்டின் நடுப்பகுதியில் தோன்றிய இவ்வம்சம், ராஜகிரகத்தை தலைநகராகக் கொண்டு மகத நாட்டை ஆண்டது. பின்னர் ராஜகிரகத்திலிருந்து (தற்கால பிகாரின் தலைநகரான பாட்னாவிற்கு) தலைநகரத்தை பாடலிபுத்திரத்திற்கு மாற்றியது.\n\nஹரியங்கா வம்சத்தை நிறுவியவர் பிம்பிசாரனின் தந்தை பாட்டியா ஆவார். மகதப் பேரரசில் \nஅங்கம், கோசலம், காசி, மல்லம், வத்சம், குரு, வஜ்ஜி, பாஞ்சாலம், மத்சம் மற்றும் சூரசேனம் அடங்கியிருந்தன.\n\nஹரியங்கா வம்சத்திற்கு பின் சிசுநாக வம்சம் மகத நாட்டை ஆண்டது. \n\nSection::::ஹரியங்க வம்ச அரசர்கள்.\nSection::::பிம்பிசாரன் (கி மு 546 – 494).\nஹரியங்கா வம்ச அரசன் பிம்பிசாரன் பல போர்களினால் மகத நாட்டை விரிவு படுத்தினான். கோசல நாட்டையும் திருமண உறவினால் மகதத்துடன் இணைத்தார். \n\nமகாவீரரின் காலத்தில் வாழ்ந்த பிம்பிசாரன் கௌதம புத்தரிடம் முழு ஈடுபாடுடையவர் ஆவார். கி மு 491இல், தன் மகன் அஜாதசத்ருவால் சிறையில் பிடிக்கப்பட்டு, பின்னர் மரணதண்டனை விதிக்கப்பட்டார்.\n\nSection::::அஜாதசத்ரு (கி மு 494 – 462).\nபேரரசர் அஜாதசத்ரு, மகாவீரர் மற்றும் கௌதம புத்தர் காலத்தில் வாழ்ந்தவர்.கோசல நாடு, வஜ்ஜி நாடு மற்றும் லிச்சாவி போன்ற மகாஜனபாதம் என்றழைக்கப்படும் குடியரசு நாடுகளை வென்றார். பின்னர் காசி நாட்டை வென்றார்.\n\nSection::::உதயணன் (கிமு 460 – 440).\nஉதயணன் காலத்தில் பாடலிபுத்திரம் உலகின் பெரிய நகரங்களில் ஒன்றானது. உதயன் ஒன்பது ஆண்டுகள் மகத நாட்டை ஆண்டான். இவனுக்குப் பின் அனுருத்திரன், முண்டன் மற்றும் நாகதாசகன் கி மு 413 வரை ஆண்டனர். பின்னர் மகத நாட்டை சிசுநாக வம்சத்தினர் ஆண்டனர்.\n\n"}
{"id": "268207", "url": "https://ta.wikipedia.org/wiki?curid=268207", "title": "பனமலை தாளகிரீசுவரர் ஆலயம்", "text": "பனமலை தாளகிரீசுவரர் ஆலயம்\n\nதாளகிரீஸ்வரர் ஆலயம் (\"Talagirisvara Temple\") தமிழ்நாட்டிலுள்ள, விழுப்புரம் மாவட்டம், பனமலை என்ற கிராமத்தில் அமைந்துள்ள ஒரு இந்துக் கோவில்.\n\nSection::::அமைவிடம்.\nஇவ்வாலயம் விழுப்புரம் மாவட்டத்தில் இருந்து செஞ்சி செல்லும் சாலையில் உள்ள பனமலை கிராம பஞ்சாயத்தில் அமைந்துள்ளது. பனமலை, செஞ்சியிலிருந்து 23கிலோமீட்டர் தொலைவில் உள்ளது.\n\nSection::::வரலாறு.\n\"தாள் \" என்ற எழுது பனை மரத்தை குறிக்கும். பனை மரத்தை தலமரமாக கொண்ட சிவன் கோவில்களில் இதுவும் ஒன்று. இராசசிம்மன் என அழைக்கப்பட்ட இரண்டாம் நரசிம்ம பல்லவன் பல்லவ மன்னர்களுள் ஒருவன். மாமல்லபுரம் கடற்கரைக் கோயில், கைலாசநாதர் கோயில், பனமலை தாளகிரீசுவரர் கோயில் இவ்வரசனால் கட்டப்பட்டைவை. \n\nSection::::பல்லவர் கால சுவர் ஓவியம்.\nஎழில் மிகு சோமஸ்கந்தர் தேவியுடன் இருக்கும் ஏழாம் நூற்றாண்டு கலையழகு மிக்க சுவர் ஓவியம் சிதைந்த நிலையில் காணப்படுகிறது. இந்திய தொல்லியல் ஆய்வகம் மூலமாக அதிகாரப்பூர்வமாக அங்கிகரிக்கப்பட்ட தேசிய முக்கியத்துவம் வாய்ந்த நினைவுச் சின்னங்களில் இந்த ஓவியம் ஒன்று ஆகும்.\n"}
{"id": "268209", "url": "https://ta.wikipedia.org/wiki?curid=268209", "title": "மிராபல் சகோதரிகள்", "text": "மிராபல் சகோதரிகள்\n\nமிராபல் சகோதரிகள் ,டொமினிக் நாட்டைச் சேர்ந்த நான்கு பேர்களாவர். அவர்களின் பெயர் பேட்ரியா மெர்சிடிஸ் மிராபல் (Patria Mercedes Mirabal), பெல்ஜிகா அடேலா \"டிடே\" மிராபல் ரேய்ஸ்(Bélgica Adela \"Dedé\" Mirabal-Reyes), மரியா அர்ஜென்டினா மினர்வா மிராபல் (María Argentina Minerva Mirabal) மற்றும் அன்டனியோ மரியா தெரசா மிராபல்(Antonia María Teresa Mirabal) ஆகும். இலத்தீன் அமெரிக்க நாடுகளில் ஒன்றான டொமினிக்கன் குடியரசைச் சேர்ந்த இவர்கள் நால்வரும் ஒரு பணக்காரக் குடும்பத்தில் பிறந்தவர்கள் ஆவர். இவர்களில் மூன்று சகோதரிகள் (பெல்ஜிகா அடேலா \"டிடே\" மிராபல்-ரேய்ஸ் தவிர்த்து) அந்த நாட்டின் சர்வாதிகாரியான டுரூஜில்லோவிற்கு எதிரான இயக்கம் நடத்தியதற்காக சிறையிலடைக்கப்பட்டுப் பின்னர் நவம்பர் 25, 1960 இல் படுகொலை செய்யப்பட்டனர்.\n\n1999இல் ஐக்கிய நாடுகளின் பொதுச் சபை இவர்களை அங்கீகரித்து, நவம்பர் 25 - ஆம் நாளை \"உலக பெண்களுக்கெதிரான வன்முறை ஒழிப்பு நாள்\" என்று அறிவித்து இவர்களை சிறப்பித்தது. \n\nSection::::வரலாறு.\nSection::::இளமைக் கால வாழ்க்கை.\nமிராபலின் குடும்பம் சிபாலோ பகுதியைச் சேர்ந்த ஒரு நடுத்தர விவசாயக் குடும்பமாகும். என்ரிக் மிராபல் ஃபெர்னான்டஸ் குடும்பத்தலைவர், மெர்சிடைஸ் ரெய்ஸ் கமிலோ தலைவியாவார். பெல்ஜிகா அடேலா \"டிடே\" மிராபல் ரேய்ஸ் மட்டும் மற்ற சகோதரிகளைப் போல கல்வி கற்காமல், வீட்டு வேலைகள் செய்தும், பண்ணை வேலை, விவசாய வேலைகள் செய்தும் தமது குடும்பத்தை நடத்த உதவி வந்தார். \n\nசர்வாதிகாரி ட்ரூஜில்லோ \n\nசர்வாதிகாரிகளை வரலாற்றிற்கு அள்ளி வழங்கிய இலத்தீன் அமெரிக்க நாடுகளில் ஒன்றான டொமினிக் குடியரசில் 26 ஆண்டுகள் ஆண்டவர்தான் ரஃபேல் லியோனிடாஸ் ட்ரூஜில்லோ மோலினா (Rafael Leonidas Trujillo Molina). இவர் 1930 - 1938 வரையிலும், பின்பு 1942 - 1961 வரையிலும் நாட்டை ஆண்டார். நாட்டின் தலைநகருக்குத் தனது பெயரைச் சூட்டினார். தனக்குத்தானே பல பட்டங்களையும், விருதுகளையும் ( உதாரணமாக \"நாட்டின் மிகச் சிறந்த வள்ளல்\"(Great benefactor of the nation) , \"புதிய டொமினிக்கின் தந்தை\"(Father of the new Dominion)) கொடுத்துக் கொண்டார். மிராபெல் சகோதரிகளைப் பற்றிய ஒரு புதினம் \"வண்ணத்துப்பூச்சிகளின் காலத்தில்\" (In the time of the Butterflies). அதில் ட்ரூஜில்லோ தனது படத்தையும் யேசுவின் படத்தையும் அடுத்தடுத்து வைத்துக் கொள்வதாகச் சித்தரித்திருப்பார் அதன் ஆசிரியரான ஜூலியா அல்வரேஸ். \n\nஅரசியல் இயக்கம்\n\nமிராபலின் சகோதரிகளின் தந்தை வெற்றிகரமான தொழிலதிபராக இருந்தார். அவர்கள் நால்வருக்குமே திருமணமாகியிருந்தது. ட்ருஜில்லோ அதிபரானதும் நாட்டின் வளங்களைக் கையகப்படுத்தினார். இதனால் மிராபல் குடும்பத்தின் பெரும்பாலான உடைமகள் பறிக்கப்பட்டன. நான்கு சகோதரிகளில் ஒருவரான மினர்வா மட்டும் ட்ரூஜில்லோவின் அரசினைக் கவிழ்ப்பதில் மிகவும் முனைப்புடன் இருந்தார். அவர் சட்டம் படித்து வழக்கறிஞரானவர். இருப்பினும் அவர் வழக்கறிஞராகப் பணியாற்ற உரிமம் வழங்கப்படவில்லை. \n\nட்ருஜில்லோவிற்கு எதிராக மிராபல் சகோதரிகள், அவர்களது கணவர்கள் இணைந்து தலைமறைவு இயக்கத்தை தோற்றுவித்தனர். அதன் பெயர் ஜூன்14 இயக்கம். இந்த இயக்கம் உருவாக முன்னோடியாக இருந்தது டொமினிக் விடுதலை இயக்கமாகும்(Dominican Liberation Movement). இது ஃபிடல் காஸ்ட்ரோவின் உதவியுடன் ட்ரூஜில்லோவின் அரசை தூக்கியெறியும் புரட்சியில் ஈடுபட்டது. அது தோல்வியில் முடிந்தாலும் பலரை ட்ரூஜில்லோவிற்கு எதிரான இயக்கத்தில் இணைவதற்கு வழிசெய்தது. மிராபல் சகோதரிகள் இயக்கத்திற்குள் \"வண்ணத்துப்பூச்சிகள்\" என்ற அடைமொழியுடன் அறியப்பட்டனர். அதுவே பிற்காலத்திலும் அடையாளமாயிற்று. இருப்பினும் மிக விரைவாகவே இயக்கத்தவர்கள் கைது செய்யப்பட்டனர். மிராபல் சகோதரிகளும், அவர்களது கணவர்களும் சிறையில் அடைக்கப்பட்டனர். இவர்களது கைதை கத்தோலிக்கத் திருச்சபையும் கண்டித்தது. சிறையில் அடைக்கப்பட்ட மிராபல் சகோதரிகள் பலமுறை சித்ரவதைகளுக்கும், வன்கலவிக்கும் ஆளாக்கப்பட்டனர். \n\nபடுகொலை\n\nஇவ்வாறு பலமுறை சிறையிலடைக்கப்பட்டும் அவர்கள் ட்ரூஜிலோவிற்கு எதிராக தீவிரமாக இருந்தனர். அவர்கள் உடைமைகளனைத்தும் பறிமுதல் செய்யப்பட்டாலும் அவர்களது செல்வாக்கு அதிகமாக இருந்தது. 1960 நவம்பர் 25 - ல் கனமழையுடன் கூடிய இரவில் ஒரு வாகனத்தில் சிறையிலிருந்த தமது கணவன்மாரைப் பார்த்துவிட்டுத் திரும்பும் வழியில் அடையாளம் தெரியாத நபர்களால் மறிக்கப்பட்டு, அருகிலிருந்த கரும்புத்தோட்டத்திற்குள் தனித்தனியாகக் கொண்டு செல்லப்பட்டு அடித்தே கொல்லப்பட்டனர், அவர்களது வாகன ஓட்டுனரும் கொல்லப்பட்டார். அவர்களது உடல்கள் அவர்கள் வந்த வாகனத்தில் (Jeep) வைத்து மலைமுகட்டிலிருந்து தள்ளிவிடப்பட்டு, மோசமான மழையினால் வாகன விபத்து ஏற்பட்டது போன்று சித்தரிக்கப்பட்டது. இது சர்ச்சைக்குரியதாக இருந்தாலும் ட்ரூஜில்லோவால் செய்யப்பட்டது என்றே நம்பப்படுகிறது.\n\nஇரண்டாவது சகோதரியான பெல்ஜிகா அடேலா \"டிடே\" மிராபல்-ரேய்ஸ் மட்டும் இந்த இயக்கத்தில் ஈடுபடாததால், நீண்ட காலம் உயிருடன் இருந்தார். கொல்லப்பட்ட தனது சகோதரிகளின் ஆறு குழந்தைகளின் தாயாக இருந்து வளர்த்தார். பல்வேறு இடங்களுக்குச் சென்று தனது சகோதரிகளின் வரலாறு குறித்துப் பேசி வந்தார். 1992 -ஆம் ஆண்டு மிராபல் சகோதரிகள் அறக்கட்டளையைத் தொடங்கினார். தற்போது பிரபலமான சுற்றுலாத் தளமாக இருக்கும் மிராபல் சகோதரிகள் அருங்காட்சியகமும் 1994 ஆம் ஆண்டில் சால்சிடோ நகரில் இவரால் உருவாக்கப்பட்டது. தனது சகோதரிகளின் கதையை சொல்வதற்கே தான் நீண்ட காலம் உயிருடன் இருந்ததாகக் கூறுவார். தனது 88 ஆம் வயதில் 2014 ஃபிப்ரவரி 1 ஆம் நாள் இவர் இறந்தார்.\n\nமிராபல் சகோதரிகள் தமது கலகத்திற்காக டொமினிக் குடியரசின் தேசிய நாயகிகளாகப் போற்றப்படுகின்றனர். உலக அளவில் பெண்களுக்கெதிரான வன்முறை ஒழிப்பின் சின்னமாகவும் \"மறக்கமுடியாத வண்ணத்துப்பூச்சிகள்(Unforgettable Butterflies)\" என்று முன்னிறுத்தப்படுகின்றனர்\n"}
{"id": "268212", "url": "https://ta.wikipedia.org/wiki?curid=268212", "title": "கம்போடியா மக்கள் தொகையியல்", "text": "கம்போடியா மக்கள் தொகையியல்\n\nகம்போடியா மக்கள் தொகையியல் \"(Demographics of Cambodia)\" என்ற இக்கட்டுரையில் கம்போடியா நாட்டின் மக்கள் தொகையும், மக்கள் தொகை சார்ந்த அம்சங்களான மக்கள் தொகை அடர்த்தி, இனம், கல்வி நிலை, மக்களின் ஆரோக்கியம், பொருளாதார நிலை, மதச் சார்புகள் உள்ளிட்ட மக்கள் தொகையின் பிற அம்சங்கள் குறித்து அலசப்படுகிறது.\nSection::::மக்கள் தொகை.\n1874 மற்றும் 1921 ஆம் ஆண்டுகளுக்கு இடைப்பட்ட காலத்தில் கம்போடியா நாட்டின் மக்கள் தொகை 946,000 இல் இருந்து 2.4 மில்லியன் மக்கள் தொகையாக உயர்ந்தது.1950 ஆம் ஆண்டில் இத்தொகை 3,710,107 மற்றும் 4,073,967 என்பதாக உயர்ந்தது. 1962 இல் இத்தொகையின் அளவு 5.7 மில்லியனாக உயர்ந்தது. 1962 களில் 1975 ஆம் ஆண்டு வரையிலும் கம்போடியாவின் மக்கள் தொகை ஆண்டு 2.2 சதவீதம் என்ற வீதத்தில் உயர்ந்தது. இந்த உயர்வு சதவீதம் தென்கிழக்கு ஆசியாவில் மிகக்குறைவான உயர்வு வீதம் என்பது கவனிக்கத் தக்கதாகும். 1975 ஆம் ஆண்டில் கெமர் ரூச் ஆட்சிக்கு வந்தபொழுது இந்த உயர்வு 7.3 சதவீதமாக இருந்ததாக கணக்கிடப்பட்டது. ஒட்டுமொத்தமாக கணக்கிடப்பட்ட மக்கள் தொகையில் 1975 மற்றும் 1978 ஆம் ஆண்டுகளுக்கு இடையில் 1 முதல் 2 மில்லியன் கணக்களவில் மக்கள் இறந்துள்ளதாகவும் கணக்கெடுப்பு முடிவுகள் தெரிவிக்கின்றன. 1981 ஆம் ஆண்டில் கம்போடியாவின் மக்கள் தொகை சுமார் 6.7 மில்லியன் இருந்ததாக கம்பூச்சியசு மக்கள் குடியரசு கட்சி தெரிவித்தது. இருந்தாலும் இத்தொகை அநேகமாக மிகச்சரியாக 6.3 மில்லியன் முதல் 6.4 மில்லியனாக இருக்கலாம் என்று கருதப்படுகிறது. 1978 முதல் 1985 வரையிலான காலத்தில் சராசரி மக்கள் தொகைப்பெருக்கம் 2.3 சதவீதம் எனக் கணக்கிடப்பட்டது. (பார்க்க: அட்டவணை 2 பின்னிணைப்பு அ) கெமர் ரூச் ஆட்சிக்குப் பிறகு குழந்தைப் பெருக்கம் உயர்ந்ததைத் தொடர்ந்து மக்கள் தொகை 10 மில்லியனுக்கு அதிகமாகப் பெருகியது. பின்னர் சமீப காலங்களில் இப்பெருக்க வீதம் மெதுவாகக் குறையத் தொடங்கியது. \n1959 இல் மக்கள் தொகையில் 45 சதவீதம் பேர் 15 வயதிற்கு குறைவானவர்களாகக் காணப்பட்டனர். 1962 இல் இச்சதவீதம் சற்று அதிகாமாகி 46 சதவீதமாக உயர்ந்தது. 1962 இல் மொத்த மக்கள் தொகையில் 52 சதவீதம் பேர் 15 மற்றும் 64 வயதுக்கு உட்பட்டவர்களாகவும், 2 சதவீதத்தினர் 65 வயதிற்கு மேற்பட்டவர்களாகவும் காணப்பட்டனர். இம்மூன்று குழுக்களிலும் ஆண்கள், பெண்கள் சதவீதம் கிட்டத்தட்ட சமமாகவே காணப்பட்டது.\n\nSection::::மக்கள் தொகை அமைப்பு.\nமக்கள் தொகை அமைப்பு (01.07.2013) (மதிப்பீடுகள்) (2008 -மக்கள்தொகை கணக்கெடுப்பின்படி வெளிநாட்டு தூதரக அதிகாரிகள் மற்றும் அவர்களைச் சார்ந்தவர்கள் தவிர்த்த. தரவுகள்):\n\nSection::::முக்கியப் புள்ளிவிவரங்கள்.\nSection::::கருவுறுதல்.\n2010 ஆம் ஆண்டில் கம்போடியாவின் மொத்த இனப்பெருக்க விகிதம் ஒரு பெண்ணுக்கு 3.0 குழந்தைகளாக இருந்தது.2000 ஆம் ஆண்டில் இந்த இனப்பெருக்க விகிதம் ஒரு பெண்ணுக்கு 4.0 குழந்தைகளாக இருந்தது. நகர்புறத்தில் உள்ள பெண்களுக்கு சராசரியாக 2.2 குழந்தைகள் என்ற விகிதம், கிராமப்புறப் பெண்களுடன் ஒப்பிடுகையில் 3.3 குழந்தைகளாக இருக்கிறது. மண்டோல் கிரி மற்றும் ரட்டனாக் கிரி மாகாணங்களில் உள்ள பெண்களின் இனப்பெருக்க விகிதம் அதிகபட்சமாக 4.5 குழந்தைகளாகவும், புனோம் பென்னில் குறைந்த பட்சமாக 2.0 குழந்தைகளாகவும் இருக்கிறது.\n\nSection::::கருவுறுதல் மற்றும் பிறப்புகள்.\nமொத்த கருத்தரிப்பு விகிதம் (மொ.க.வி) மற்றும் தோராய பிறப்பு வீதம் (தோ.பி.வீ):\n\nSection::::குழந்தை மற்றும் குழந்தைப்பருவ இறப்பு.\nகம்போடியாவில் குழந்தைப்பருவ இறப்பு விகிதம் குறைந்திருக்கிறது. ஐந்தாண்டு காலத்திற்கான தற்போதைய குழந்தை இறப்பு விகிதம் 1000 பிரசவங்களுக்கு 45 குழந்தைகள் என்ற அளவில் உள்ளது. 2005 ஆம் ஆண்டில் இந்த விகிதம் 1000 பிரசவங்களுக்கு 66 குழந்தைகளாகவும் 2000 – இல் 95 குழந்தைகளாகவும் இருந்துள்ளது. ஐந்து வயதுக்குக் குறைவான குழந்தைகளின் இறப்பு விகிதம் 2000 ஆண்டில் 1000 குழந்தைகளுக்கு 124 குழந்தைகள் என்ற விகிதமும் 2005 இல் 83 இறப்புகள் 2010 இல் 54 இறப்புகள் எனப் படிப்படியாக குறைந்துள்ளது. \n\nதாயின் கல்வி மற்றும் செல்வச்செழிப்பு காரணத்தால் குழந்தைப்பருவ இறப்பு குறிப்பிடும்படியாக குறைகிறது. உதாரணமாக, படித்த பெண்களின் குழந்தைகளுடன் ஒப்பிடுகையில் படிக்காத பெண்களின் குழந்தைகள் இறப்பு விகிதம் இரண்டு மடங்காக இருக்கிறது. (72 க்கு 31) . இவ்வாறே செல்வச் செழிப்பில் உள்ள பெண்களின் குழந்தைகளுடன் ஒப்பிடுகையில் ஏழைப் பெண்களின் குழந்தை இறப்பு விகிதம் கிட்டத்தட்ட மூன்று மடங்கு அதிகமாக உள்ளது. (77 க்கு 23). \n\nநகர்ப்புற பகுதிகளை விட கிராமப்புறங்களில் இறப்பு விகிதம் மிக அதிகமாக உள்ளது., எடுத்துக்காட்டாக, குழந்தை இறப்பு நகர்ப்புறங்களில் 1000 க்கு 22 என்பதை ஒப்பிடும்போது கிராமப்புறங்களில் 1000 க்கு 64 மரணங்களாக உள்ளது. இவ்விறப்பு விகிதம் மாகாணத்திற்கு மாகாணம் கூட வேறுபடுகிறது. புனோம் பென்னில் 1000 க்கு 13 மரணங்கள் என்ற அளவு கம்பூங் சினாங் மற்றும் சிவேய் ரியிங் பகுதிகளில் 1000 க்கு 78 மரணங்களாக வேறுபடுகிறது.\n\nSection::::ஆயுட்காலம்.\n1959 இல், கம்போடியா மக்களின் சராசரி ஆயுட்காலம் ஆண்களுக்கு 44.2 ஆண்டுகளாகவும் பெண்களுக்கு 43.3 ஆண்டுகளாகவும் இருந்தது. 1970 ஆம் ஆண்டு இந்த சராசரி 2.5 ஆண்டுகள் மேலும் அதிகரித்தது. பெண்களின் நீண்ட ஆயுட்காலம் அவர்களின் பேறுகாலம் மற்றும் பிரசவம் முதலியவற்றில் ஏற்பட்டுள்ள விழிப்புணர்வையும் உடல் ஆரோக்கியத்தையும் பிரதிபலிக்கிறது. \n\nSection::::இனக் குழுக்கள்.\nகம்போடியா இன குழுக்களில் பெரிய இனக்குழுவாகக் காணப்படுவது கெமர் இனமாகும். மொத்த மக்கள் தொகையில் இவர்கள் ஏறத்தாழ 90% உள்ளனர். இவர்கள் முதன்மையான வாழிடம் தாழ்நில மீகாங் துணைப்பகுதி மற்றும் மத்திய சமவெளிப் பகுதிகளாக இருந்தன. \n\nமீகாங் நதிக்கு அருகில் தெற்கு கோராட் பீடபூமியில் இருந்து தொடங்கும் ஒரு தொடர்ச்சியான வில் போன்ற நிலப்பகுதியில் கெமர் இன மக்கள் வாழ்ந்திருக்கின்றனர். இப்பகுதியில் நவீன கால தாய்லாந்து லாவோசு மற்றும் கம்போடியா ஆகிய நாடுகள் வடகிழக்கில் சந்திக்கின்றன. தொன்லே சாப் ஏரியில் இருந்து ஏலக்காய் மலைகள் வரையிலும் உள்ள நிலப்பகுதி தென்மேற்கில் நீண்டு பின்னர் தென்கிழக்காக மீண்டும் தொடர்ந்து தென்கிழக்கு வியட்நாமில் உள்ள மீகாங் ஆற்றின் முகத்துவாரம் வரையிலும் காணப்படுகிறது.\n\nஅரசியல் மற்றும் சமூக ஆதிக்கம் மிகுந்த கெமெர் இனக்குழுவைத் தவிர மற்ற கம்போடியா இன மக்களை, \" பழங்குடியின சிறுபான்மையினர்\" அல்லது \" பழங்குடியினர் அல்லாத சிறுபான்மையினர்\" என்று வகைப்படுத்தப்பட்டிருந்தனர் மேலும் உள்நாட்டு பழங்குடியின சிறுபான்மையினரை பொதுவாக கெமர் லோயு (மேட்டுநிலக் கெமர்) என்று அழைத்தனர். இவர்கள் பெரும்பாலும் ரத்தாநாக்கிரி, மாண்டுல்கிரி மற்றும் சிடங் திரங் போன்ற மிகச்சிறிய மலைப்பிரதேச மாகாணங்களில் கணிசமாக வாழ்ந்தனர்.\n\nதோராயமாக கம்போடியாவில் 17 முதல் 21 வரையிலான தனி இனக்குழுக்கள் காணப்பட்டன, அக்குழுக்கள் பெரும்பாலும் கெமர் மொழியுடன் தொடர்புடைய தெற்காசிய மொழிகளைப் பேசினர். இவர்கள் குயி மற்றும் தம்புவன் மொழிகள் உள்ளிட்ட கெமர் லோயு குழுவினர் எனப்பட்டனர். இத்தகைய மக்களை அந்நிலப்பகுதியில் வாழ்வதற்குரிய தொன்மையான பழங்குடியினராக கெமர் இனத்தவர் கருதினர். ரேடு மற்றும் யாராய் என்ற இரு மேட்டு நிலக்குழுவினரும் சாம் மக்கள் எனப்பட்டனர். பண்டைய சாம் பகுதியில் இருந்து வந்த இவர்கள் தெற்காசிய மொழிகளைப் பேசினர். இவர்கள் கெமர் இனத்தவர் கலாச்சாரத்துடன் ஒன்றுபடாமல் அவர்களுடைய பாரம்பரிய ஆவியுலக நம்பிக்கைகளைப் பின்பற்றினர்.\n\nSection::::அயல்நாடுகளில் கம்போடியர்கள் மக்கள் தொகை.\nகம்போடியர்கள் வழும் அயல்நாடுகளின் பட்டியல் தரப்பட்டுள்ளது.\n"}
{"id": "268216", "url": "https://ta.wikipedia.org/wiki?curid=268216", "title": "டிஸ்மாலேண்ட்", "text": "டிஸ்மாலேண்ட்\n\nடிஸ்மாலேண்ட் (Dismaland) என்பது பேங்க்சி என்னும் ஒரு ஓவியக் கலைஞரால் உருவாக்கப்பட்ட கண்காட்சி ஆகும். இது இங்கிலாந்தின் சோமர்செட் என்னும் ஊரில் இரண்டரை ஏக்கர் நிலத்தில் 58 கலைஞர்களின் கைவண்ணத்தில் அமைக்கப்பட்டது . இங்கு உள்ள காட்சிகள் அனைத்தும் கிண்டலும் பகடியுமாக சிந்திக்க வைக்கும் நோக்கில் அமைக்கப்பட்டன. இந்தக் கண்காட்சி தொடங்கும் வரை உள்ளூர் மக்கள் எவருக்கும் தெரியாமல் பேங்க்சி கமுக்கமாக வேலை செய்து முடித்தார்.\n\nஊடகப் பசிக்குப் பலியான டயானாவை நினைவூட்டும் வகையில் 'சிண்ரெல்லாவின் மரணம்' என்ற பேரி டேல் சிலை, கள்ளத்தோணிகளை நினைவுப் படுத்தும் தண்ணீர் போட் சிற்பங்கள், மிக்கி மவுஸ் காது அணிந்த பெண், குழந்தைகளின் பாக்கட் செலவுக்கு 5 பவுன் வழங்கப்பட்டு ஒரு மாதத்திற்குள் 50 பவுன் திருப்பிச் செலுத்த வேண்டும் என்னும் அறிவிப்பு என பல்வேறு கிண்டல் கேலி செய்யும் காட்சிகள் உள்ளன. இக்காலத்தில் நிகழும் நுகர்வுக் கலாச்சாரம், அதிகாரம், பொருளியல் சூழ்நிலை, ஊடக வன்முறை, எந்திரக் கதியில் செல்லும் வாழ்க்கை முறை ஆகியவற்றை நயம் பட இடித்துரைக்கிறது இக்கண்காட்சி.\n\n"}
{"id": "268219", "url": "https://ta.wikipedia.org/wiki?curid=268219", "title": "கேசாங்", "text": "கேசாங்\n\nகேசாங் (\"Kaesong\"; Gaeseong; ) என்பது வடகொரியாவின் தென் பகுதியில் உள்ள வட குவாங்கே மாகாணத்தின் ஒரு நகரமாகும். முன்பு இது, முன்னாள் நேரடியாக ஆட்சி நடத்தும் நகரமாகவும், கேசாங் தேபோங் மற்றும் அடுத்த கொர்யியா இராச்சிய ஆட்சிக்காலத்தில் கொரியாவின் தலைநகரமாகவும் இருந்தது. இது கேசாங் தொழில்துறை பிராந்தியத்திற்கு அருகிலும் மற்றும் தென் கொரியாவின் எல்லையோடும் ஒட்டியுள்ளது. கேசாங் மன்வோல்டே மாளிகையின் மீதமுள்ள பகுதியையும் கொண்டுள்ளது. இது 1910-45வரையிலான சப்பானிய ஆட்சிக்காலத்தில் சப்பானிய மொழி உச்சரிப்பான \"கெய்சோ\" (\"Kaijō\") என்ற பெயராலும் அழைக்கப்பட்டது.\n\n2009இன் மக்கள்தொகை அடிப்படையில் இங்கு 192,578 குடிகள் வசிக்கின்றனர்.\n\nSection::::புவியியல்.\nகே சாங் கொரியாவின் மையத்தில் அமைந்துள்ள ஒரு நகரமாகும். இந்நகரம் வட கொரியாவின் தென் பகுதியில் அமைந்துள்ளது. கேபுங், சங்க்புங்க், பன்முன் மற்றும் கும்சோன் ஆகிய மாவட்டங்களின் எல்லையில் அமைந்துள்ளது. கெசாங் நகரத்திற்கு இங்கியோன் நகராட்சியின் காங்வா தீவு ஒரு குறுகிய சேனல் அப்பால் தெற்கில் அமைந்துள்ளது. இந்நகரம் 1,309 கி.மீ² பரப்பளவைக் கொண்டுள்ளது. கேசாங்கின் நகர்ப்புற மாவட்டம் சொங்காக் (Songak; Songak-san; 송악산; 松嶽山) (489 m) மற்றும் போங்க்மியோங் ஆகிய மலைத் தொடர்களால் சூழப்பட்டுள்ளது. கேசாங்கின் நகர மையம் நகரத்தின் சின்னமான கிம் இல் சுங் (Kim Il Sung) சிலையைக் தாங்கிக் கொண்டுள்ள ஜனம் ஏற்றத்தாலும் (103 m) சூழப்பட்டுள்ளது.\n\nகேசாங்கின் வடகோடி எல்லையாக அமைந்திருப்பது அகோபிர்யாங் மலைத்தொடரின் முடிவு ஆகும். இம்மலைத் தொடர் சொன்மா (Chŏnma, 757 m), சொங்கோ (Sŏnggŏ), மியோஜி (Myoji, 764 m), சுர்யாங் (Suryong, 716 m), சேசொக் (Chesŏk, 749 m), குவாஜாங் (Hwajang, 558 m), மற்றும் ஓக்வான் (Ogwan) ஆகிய சிகரங்களைக் கொண்டுள்ளது. மலைப்பாங்கான வடகிழக்கு பகுதி நீங்கலாக கேசாங்கின் அதிகமான பகுதிகள் 100 மீற்றரை விடக் குறைந்த தாழ் பிரதேசங்களையே கொண்டுள்ளன.\n\nSection::::நிர்வாகப் பிரிவுகள்.\n2002இற்கு முதல் நேரடியாக ஆட்சி நடத்தும் நகரமான கேசாங், கேசாங் நகரம் மற்றும் சாங்க்புங்க் மாவட்டம், சாங்க்புங்க் மாவட்டம் மற்றும் பன்முன்சோம் ஆகிய மூன்று மாவட்டங்களாகவும் பிரிக்கப்பட்டிருந்தது. 2003இல் பியானும்-கன் மற்றும் கேசாங்-சீயின் பகுதியும் நேரடியாக ஆட்சி நடத்தும் நகரமான கேசாங்கிலிருந்து பிரிக்கப்பட்டு கேசாங் தொழில்துறை பிராந்தியத்துடன் இணைக்கப்பட்டது. 2002இல் கேசாங்கின் மிகுதிப் பகுதி வட குவாங்கே மாகாணத்துடன் இணைக்கப்பட்டது. கேசாங் தற்போது \"டாங்\" என அழைக்கப்படும் 24 நிர்வாகப் பிரிவுகளாக பிரிக்கப்பட்டுள்ளது.\n\nSection::::போக்குவரத்து.\nகேசாங் பியொங்யாங் மற்றும் வேறு பல நகரங்களுடன் இரயில் மற்றும் நெடுஞ்சாலைகளால் இணைக்கப்பட்டுள்ளது. இந்த நகரத்தின் முக்கிய ரயில்வே நிலையம் பியோங்க்பு கோட்டிலுள்ள (Pyongbu Line) கேசாங் ரயில் நிலையமாகும்.\n\n\n\n\n"}
{"id": "268220", "url": "https://ta.wikipedia.org/wiki?curid=268220", "title": "நெகேவ்", "text": "நெகேவ்\n\nநெகேவ் (\"Negev\"; , [Tiberian vocalization]: \"\", \"an-Naqab\") என்பது தென் இசுரேல் பிரதேசத்திலுள்ள ஒரு பாலைவனமும் மித வறட்சியான பாலைவனமும் ஆகும். இப்பிரதேசத்தில் பெரிய நகரமும் நிருவாகத் தலைநகரமுமாக பொசபே (மக்கள் தொகை 196,000) வடக்கில் உள்ளது. இதன் தென் முனையில் அக்காபா குடாவும் ஏலாத் நகரும் அமைந்துள்ளன. இது சில வளர்ச்சியடைந்த நகரங்களான டிமோனா, ஆராத், மிட்ஸ்பே ரமென் என்பனவும், சிறிய நகர்களாக பெடுயின் நகர்களான ராகட், டெல் அஸ்சபி உட்பட்டவை காணப்படுகின்றன. இங்கு சில கிபுட்ஸ் எனப்படும் பிரிவுகள் காணப்படுவதோடு, பின்னர் இப்பகுதி இசுரேலின் முதலாவது பிரதமரான டேவிட் பென்-குரியன் அரசியலில் இருந்து ஓய்வு பெற்ற பின் அவர் வசிப்பிடமாகவும் விளங்கியது.\n\nஇப்பாலைவனம் நெகேவ் பென்-குரியன் பல்கலைக்கழகத்தைக் கொண்டுள்ளது. இதன் மூலம் பாலைவனம் குறித்த ஆய்வுகள் மேற் கொள்ளப்படுகின்றன.\n\nஒக்டோபர் 2012 இல், உலக பயண வழிகாட்டி வெளியீட்டாளர் \"லோன்லி பிளானட்\", நெகேவ் பாலைவனத்தை அதன் வளர்ச்சியூடான தற்போதைய மாற்றத்தைக் குறிப்பிட்டு, 2013 இற்கான உலகின் முதல் பத்து பிராந்திய பயண இலக்குகள் பட்டியலில் இரண்டாவதாக மதிப்பிடப்பட்டது.\n\nSection::::சொல்லிலக்கணம்.\n\"நெகேவ்\" எனும் மூலச் சொல் எபிரேய வேர்ச் சொல்லாகிய 'வரட்சி' என்பதில் இருந்து பெறப்பட்டது. விவிலியத்தில், \"நெகேவ்\" எனும் சொல் தெற்குத் திசையைக் குறிக்கப் பயன்பட்டது. சில ஆங்கில மொழிபெயர்ப்புக்கள் \"நெகேப்\" (\"Negeb\") எனவும் குறிப்பிடுகின்றன.\n\nஅராபியில், நெகேவ் என்பது அல்-நகப் அல்லது அன்-நகப் (\"மலைக் கடவை\"), என அழைக்கப்பட்டாலும், இதற்கு அராபிய பெயர்ப் பாரம்பரியம் இல்லை. அத்துடன் 19 ஆம் நூற்றாண்டு வரை எகிப்திய-உதுமானிய எல்லைப்புறமாக இது முக்கிய பகுதியாக காணப்படவில்லை.\n\nபிரித்தானிய ஆட்சிக் காலத்தில், இப்பகுதி பெர்சபே துணை மாவட்டம் என அழைக்கப்பட்டது.\n\nSection::::காலநிலை.\nநெகேவ் பகுதி வறண்டதும் (ஏலாத் ஆண்டுக்கு கிட்டத்தட்ட 31 மிமி மழையைப் பெறுகிறது), சகாராவின் கிழக்கில் அமைந்திருப்பதால் மிகக்குறைந்த மழையையே பெறுகிறது. 31 பாகை வடக்கில் இருப்பதால் மிகவும் கூடிய வெப்பநிலை இங்கு உள்ளது. சூன் முதல் ஒக்டோபர் வரையான வழமையான மழைவீழ்ச்சி பூச்சியமாகும்.\nSection::::வரலாறு.\nSection::::நாடோடி.\nநெகேவ்வில் நாடோடி வாழ்க்கை குறைந்தது 4,000 வருடங்களுக்கு முன் ஆரம்பித்தது. 7,000 வருடங்கள் வரைக்கும் எனலாம். முதலாவது நகர்மயமான குடியேற்றங்கள் கிட்டத்தட்ட கி.மு. 2000 களில் கானானியர் அமலேக்கியர், ஏதோமியர் ஆகிய குழுக்களின் இணைவு மூலம் நிறுவப்பட்டன. கி.மு. 1400 முதல் கி.மு 1300 வரைக்குட்பட்ட காலத்தில் நெகேவ், சினாய் தீபகற்பம் ஆகிய இடங்களில் எகிப்து பார்வோன் செப்பு சுரங்க அறிமுகம், உருக்குதல் ஆகியவற்றை ஏற்படுத்தினார்.\n\nSection::::விவிலியம்.\nதொடக்க நூல் அதிகாரம் 13 இன்படி, எகிப்தைவிட்டு வெளியேறியதும் ஆபிரகாம் சில காலம் நெகேவில் வாழ்ந்தார். வாக்களிக்கப்பட்ட நாடு நோக்கிய யாத்திரையில், மோசே 12 உளவாளிகளை நெகேவிற்கு அனுப்பி நிலத்தையும் மக்களையும் அறிந்துவர அனுப்பினார். பின்னர் வட நெகேவ் யூத கோத்திரத்தினால் வாழிடமாக்கப்பட்ட, தெற்கு சிமியோன் கோத்திரத்தாரால் வாழிடமாக்கப்பட்டது. நெகேவ் சாலமோன் அரசின் பகுதியாகவும் பின்னபு யூத அரசின் பகுதியாகவும் விளங்கியது.\n\nகி.மு. 9 ஆம் நூற்றாண்டில், நெகேவிலும் ஏதோமிலும் (தற்போதைய யோர்தான்) சுரங்கம் தோண்டுதல் வளர்ச்சியுற்று, விரிவடைந்து அசிரியா எழுச்சியினால் அப்பகுதிகள் ஒன்றாக்கப்பட்டன. கி.மு. 8 ஆம் நூற்றாண்டில் பெர்சபே அப்பகுதியின் தலைநகராகவும் வாணிபத்தின் மையமாகவும் விளங்கியது கி.மு. 1020 முதல் 926 இற்கு இடைப்பட்ட காலப்பகுதியில் சிறிய இசுரயேலர் குடியிருப்புக்கள் அப்பகுதியின் தலைநகரைச் சுற்றி இருந்தன.\n\n"}
{"id": "268221", "url": "https://ta.wikipedia.org/wiki?curid=268221", "title": "பெச்சகுச்சா", "text": "பெச்சகுச்சா\n\nபெச்சகுச்சா அல்லது பெச்ச குச்சா (, , \"கிசுகிசு\" என்பது 20 படவில்லைகளை ஒவ்வொன்றையும் 20 நொடிகளுக்கு மட்டுமே காட்டி நிகழ்த்தும் ஒரு முன்வைப்பு வடிவம் ஆகும் (மொத்தம் 6 நிமிடங்கள் 40 நொடிகள்). முன்வைப்புப் படவில்லைக் காட்சிகளைத் திட்பமாகவும், விறுவிறுப்பாகவும் ஆக்கும் இவ்வடிவத்தை முன்னிறுத்தி பெச்சகுச்சா இரவுகள் என்ற உரையரங்கங்கள் நிகழ்த்தப்படுகின்றன.\n\nதோக்கியோவில் உள்ள கிளெயின் டீதம் கட்டிடக்கலை நிறுவனத்தைச் சேர்ந்த ஆஸ்டிரிட் கிளெய்ன், மார்க் டீதம் ஆகியோரால் ரொப்பொங்கியில் உள்ள சூப்பர்டீலக்ஸ் என்ற தங்களது பரீட்சார்த்த நிகழ்த்துவெளிக்கு மக்களைக் கவரவும்; இளம் வடிவமைப்பாளர்கள் தங்களுக்குள் கூடி, தங்கள் படைப்புகளைக் காட்சிப்படுத்தி, கருத்துகளைப் பரிமாறிக்கொள்வதற்காகவும் பிப்ரவரி 2003 இல் பெச்சகுச்சா இரவு முதலில் வடிவமைக்கப்பட்டது.\n\n2004 இல் சில ஐரோப்பிய நகரங்கள் இத்தகைய பெச்சகுச்சா இரவுகளை நடத்தத் தொடங்கிய பிறகு உலகம் முழுக்க நூற்றுக்கணக்கான நாடுகளில் இத்தகைய இரவுகள் நடக்கின்றன. மே 2014 இல் உலகளாவிய அளவில் 700 இற்கும் மேற்பட்ட நகரங்களில் பெச்சகுச்சா இரவுகள் அரங்கேறின.\n\nSection::::வடிவம்.\nவகைமாதிரியான பெச்சகுச்சா இரவொன்றில் 8 முதல் 14 முன்வைப்புக் காட்சிகள் நடக்கும். ஒவ்வொன்றிலும் 20 படவில்லைகள் காட்டப்படும். ஒவ்வொரு வில்லையும் 20 நொடிகளே காட்டப்படும். சில நகரங்களில் ஒருங்கிணைப்பாளர்கள் இவ்வடிவத்தில் அவர்களே சில மாறுதல்கள் செய்துள்ளனர். நெதர்லாந்தில் உள்ள குரோனிஞ்சன் நகரில் இரண்டு காட்சிகள் நேரடி இசைக் குழுக்களுக்கு ஒதுக்கப்படுகின்றன. மேலும் ஒவ்வொரு காட்சியின் இறுதி 20 நொடிகளும் விழா ஒருங்கிணைப்பாளர்களைச் சார்ந்தவர்களின் உடனடி விமர்சனத்துக்காக ஒதுக்கப்படுகின்றன.\n\nவழக்கமாகக் கலைத்துறை, வடிவமைப்பு, கட்டிடக்கலை, ஒளிப்படக் கலை முதலிய படைப்பூக்கப் புலங்களைச் சேர்ந்தவர்களே பார்வையாளர்களாகப் பங்கேற்கும் இந்நிகழ்வில் கல்விப்புலம் சார்ந்தவர்களும் பங்கெடுப்பதுண்டு. பெரும்பாலான முன்வைப்பாளர்கள் தங்கள் படைப்புகளைக் காட்சிப்படுத்தும் தொழில்முறை வடிவமைப்பாளர்களாக இருந்தாலும், தங்களது பயணங்கள், ஆய்வுச் செயல்திட்டங்கள், பொழுதுபோக்குகள், சேகரிப்புகள், ஏனைய விருப்பங்கள் குறித்தும் பேசுவதுண்டு. சில நிகழ்வுகளில் காணொலிக் கலை வடிவங்களும் காட்சிப்படுத்தப்பட்டது உண்டு.\n\nSection::::பெச்சகுச்சா இரவு தொடங்குவதற்கான நெறிமுறை.\nபெச்சகுச்சா இரவு நிகழ்ச்சி நடத்த விழைபவர்கள் பெச்சகுச்சா அமைப்பைத் தொடர்புகொண்டு ஒரு முறைசாரா விண்ணப்ப நடைமுறைக்குப் பிறகு \"கைகுலுக்கும்\" ஒப்பந்தம் ஒன்றைப் பரிமாறிக் கொள்கின்றனர். பெச்சகுச்சா இரவுகளுக்கு அனுமதி வரம்பு என்று எதுவும் இல்லை. எவரும் கலந்து கொள்ளலாம்.\n\nபெச்சகுச்சா என்பது கிளெய்ன்- டீதம் கட்டிடக்கலை நிறுவனத்தின் பதிவுபெற்ற வணிகப்பெயராகும். பெச்சகுச்சா பயன்பாட்டு விதிமுறைகளின்படி முன்வைப்பாளர்கள் \"அவர்கள் நிகழ்த்திய காட்சியை மீளாக்கம் செய்துகொள்வதற்கான சில தனிப்பட்டதல்லாத உரிமைகளையும், உரிமங்களையும் வழங்க\" முன்வர வேண்டும். நிகழ்ச்சி அழைப்பிதழ்கள் உலகளாவிய பெச்சகுச்சா டெய்லி வலைப்பூவில் வெளியிடப்படுவதோடு, காணொலி வடிவங்களும் இணையத்தில் ஏற்றப்படுகின்றன.\n\n\n"}
{"id": "268222", "url": "https://ta.wikipedia.org/wiki?curid=268222", "title": "அனிதா நாயர்", "text": "அனிதா நாயர்\n\nஅனிதா நாயர் (சனவரி 26, 1966) ஆங்கிலப் புதின எழுத்தாளர், கவிஞர் மற்றும் கட்டுரையாளர் ஆவார் . இரண்டு நாடகங்களையும் எழுதியுள்ளார். கேரள சாகித்திய அகாதமி விருதும் பிற விருதுகளும் பெற்றவர்.\n\nஇவர் கேரள மாநிலத்தின் பாலக்காடு மாவட்டம், சொரனூர் அருகில் முண்டக் கோட்டுகுருசி என்னும் ஊரில் பிறந்தவர் சென்னையில் ஆங்கில இலக்கியம் பயின்று பி.ஏ பட்டம் பெற்றார். பெங்களூருவில் வசித்து வருகிறார்.\n\n\n\n"}
{"id": "268224", "url": "https://ta.wikipedia.org/wiki?curid=268224", "title": "தோபா ஏரி", "text": "தோபா ஏரி\n\nதோபா ஏரி (\"Lake Toba\") (இந்தோனேசிய மொழி: Danau Toba) எனப்படும் பேரேரி, தென்கிழக்காசியா பிராந்தியத்தின் இந்தோனேசிய நாட்டின் சுமாத்திராவில் உள்ளது. அகன்ற பேரெரிமலைவாயை ஆக்கிரமித்திருக்கும் இவ்வேரி, 100 கிலோமீட்டர் (62.1371 மைல்கள்) நீளமும், 30 கிலோமீட்டர் (18.6411 மைல்கள்) அகலமும், 505 மீட்டர் (1.666 அடிகள்) ஆழமும் கொண்டதாகும். ஆயத்தொலைவுகள் வரையறைப்படி, தொடங்கி- முடிய, இந்தோனேசியாவின் வடக்கு சுமாத்திராவின் மத்திய பகுதியில் அமைந்துள்ள தோபா ஏரி, சுமார் 900 மீட்டர் (2.953 அடி) உயர்வுடன் காணப்படுவதோடு, இந்தோனேசியப் பேரேரியாகவும், உலகின் மிகப்பெரிய எரிமலை ஏரியாகவும் (volcanic lake) அறியப்படுகிறது.\n\n2015ன்படி, இது 69,000-77,000 ஆண்டுகளுக்கு முன்னர் VEI 8 எனக் கணக்கிடப்பட்ட அளவிலான மாபெரும் எரிமலை வெடிப்பின் நிகழ்விடமாக, காலநிலை மாற்றத்தின் அடையாளமாக உள்ளது. மேலும், கடந்த 25 மில்லியன் ஆண்டுகளில் பூமியில் நிகழ்ந்துள்ள எரிமலை வெடிப்புகளில் இதுவே மிகப்பெரிய எரிமலை வெடிப்பாகும். தோபாப் பேரழிவு உலகளாவிய பல விளைவுகளை தரக்கூடியதாக இருந்தது. அந்தக் காலகட்டத்தில் வாழ்ந்த மனிதர்களைப் பலிகொண்டது. குறிப்பாக, மத்திய கிழக்கு ஆப்பிரிக்கா, இந்தியா போன்ற பிராந்தியங்கள் பெரிதும் பாதிக்கப்பட்டன. மழைக்காலங்களில், தோபா எரிமலையின் இடைப்பட்ட பகுதியில், குறைந்தபட்ச வெப்பநிலை 3 டிகிரி முதல், 5 டிகிரி வரையிலும் °C (5.4 to 9.0 °F) அதிகபட்ச வெப்பநிலை 15 °C (27 °F) நிலவுவதாக கணக்கிடப்பட்டுள்ளது. இது உலகளாவிய நிலையில் மிகவும் குறைவாகும். கூடுதல் ஆய்வறிக்கையின்படி, கிழக்கு ஆப்பிரிக்காவில் உள்ள, மலாவி ஏரி (Lake Malawi) பகுதியில் தோபா எரிமலை உமிழ்வுகளிலிருந்து கணிசமான சாம்பல் கொட்டபடுவதாக காட்டுகின்றன அதேநேரம் நீண்டதூரம் உள்ள கிழக்காப்பிரிக்காவில் ஒரு குறிப்பிடத்தக்க காலநிலை விளைவுகளின் அறிகுறிகள் காணப்படுகிறது. \n\nSection::::நில பண்பியல்.\nவடக்கு சுமாத்திராவில் உள்ள டோபா எரிமலை, அகன்றவாய் கொண்ட சிக்கலான பேரெரிமலையாகவும், நான்கு எரிமலைவாய்கள் பிணைந்து தோற்றமளிக்கிறது. நான்காவது மற்றும் இளைய எரிமலை பிளவின் அளவு 100 க்கு-30 கிலோமீட்டர் அதாவது (62க்கு-19 மைல்கள்) இது உலகின் மிகபெரிய அகன்ற எரிமலைவாய்ப்புறமாகும் என்பது ஆய்வில் அறிந்த தகவல், மேலும் மற்ற மூன்று பழைய எரிமலைவாய்களை இடைவெட்ட தாங்கி நிற்கிறது. இளைய தோபா பாறை எனப்படும் எரிமலை உமிழ்ந்த பொருள் அடர்ந்த பாறை, தற்போதைய புவியியல் ஆய்வு மதிப்பீட்டீன்படி 2,800 கி.மீ 3 (670 கன மைல்)(7.8195091 × 1024 m6) இது சமிபத்திய புவியியல் வரலாற்றில் மிகபெரிய எரிமலை உமிழ்வுகள் என்று வெளியிட்டுள்ளது. இந்த வெடிப்பு தொடர்ந்து மீண்டெழும் குவிமாடமாகும், ஒரு நீண்ட பிளவிடை பள்ளம் பிரிக்கப்பட்ட இரண்டு அரை குவிமாடங்கள் சேர்ந்து, புதிதாக அகன்ற எரிமலைவாய் உருவானதாக அறியப்படுகிறது.\n\nஇதற்குக் குறைந்தது நான்கு கூம்புகள், இந்த நான்கும் அடுக்கப்பட்ட எரிமலைபோல் காணபடுவதோடு, அதில் மூன்று பெருங்குழிகள் ஏரியில் தெரிகிறது. வடமேற்கில் இருக்கும் அகன்ற எரிமலைவாய் சிதறியுள்ள கூம்பு விளிம்புகளில் பெரும்பகுதி தாவரங்களால் சூழப்பட்டுள்ளது, இது பந்நூறு ஆண்டுகளாக இளம் வயதாகவே பரிந்துரைக்கின்றது. மேலும் கடல்மட்டத்திலிருந்து 1971 மீட்டர் உயரத்தில் புசுபுகிட்(Pusubukit) ஹில் மையம் (Hill Center) உள்ளது, மற்றும் அகன்ற எரிமலைவாய் தெற்கு விளிம்பு பகுதியில் ஒரு சொல்பாடரிகல்லி (solfatarically) என்கிற நிலபண்பியல் சரணாலயம் அமைந்துள்ளது. \n\n\n"}
{"id": "268228", "url": "https://ta.wikipedia.org/wiki?curid=268228", "title": "சீக்கிய சிற்றரசுகள்", "text": "சீக்கிய சிற்றரசுகள்\n\nசீக்கிய சிற்றரசுகளின் கூட்டமைப்பு (ஆட்சி காலம்: 1716–1799) (Misl) என்பது தன்னாட்சியுரிமை கொண்ட சீக்கிய சிற்றரசுகளின் கூட்டமைப்பாகும்.சீக்கிய சிற்றரசுகளின் கூட்டமைப்பு 18ஆம் நூற்றாண்டுகளில் சீக்கியர்கள் அதிகம் வாழும் தற்கால இந்தியா மற்றும் பாகிஸ்தானில் உள்ள பஞ்சாப் பகுதிகளில், மொகலாயர்களின் ஆதிக்கத்திற்கு எதிராகவும், சீக்கிய சமயத்தை பாதுகாக்கவும் உருவானது. சீக்கிய சிற்றரசுகள் படைபலத்திலும், பரப்பளவில் ஏற்றத்தாழ்வுகள் இருப்பினும், மற்ற சிற்றரசுகளின் உதவியுடன் மொகலாயர் ஆதிக்கத்தில் இருந்த சீக்கியர்களின் பகுதிகளை கைப்பற்றி, சீக்கிய அரசை விரிவுபடுத்தியும், நிதி ஆதாரங்களையும் குவித்தனர். சீக்கியக் கூட்டமைப்பில் உள்ள சிற்றரசுகள் அமிர்தசரஸ் நகரில் ஆண்டிற்கு இரு முறை கூடி, அரசியல், சட்ட ஒழுங்கு குறித்து விவாதித்தனர்.\n\nSection::::வரலாறு.\nமொகலாயப் பேரரசன் ஔரங்கசீப், சீக்கியர்களின் ஒன்பதாம் குருவான தேஜ்பகதூரை தலைசீவியதால், மனம் புண்பட்ட சீக்கியர்கள் கிளர்தெழுந்து, மொகலாயர்களிடமிருந்து தங்களைக் காத்துக் கொள்ள, சீக்கியப் போர்ப் படைகளை நிறுவினர் பின்னர் ராஜா ரஞ்சித் சிங் தலைமையில் அனைத்து சீக்கிய சிற்றரசர்கள் கூட்டமைப்பு ஒன்று கூடி 1799ஆம் ஆண்டில் சீக்கியப் பேரரசை நிறுவினர்.\n\nSection::::சீக்கிய சிற்றரசுகளின் பரப்பு.\nசீக்கிய சிற்றரசுகள் சட்லஜ் ஆற்றினை மையமாகக் கொண்டு, இரண்டு முக்கியப் பிரிவாக பிரிந்து ஆண்டன. சட்லஜ் ஆற்றின் வடக்கு பகுதியில் உள்ள 11 சீக்கிய சிற்றரசுகளை மஜ்ஜா சீக்கியர்கள் என்றும், சட்லஜ் ஆற்றின் தெற்கு பகுதியை ஆண்ட சீக்கிய சிற்றரசுகளை மால்வா சீக்கியர்கள் என்றும் அழைக்கப்பட்டனர்..\n\n\n\n\n\n"}
{"id": "268237", "url": "https://ta.wikipedia.org/wiki?curid=268237", "title": "கலிலேயா", "text": "கலிலேயா\n\nகலிலேயா (\" Galilee\"; , [எழுத்துப் பெயர்ப்பு] \"HaGalil\"; , [எழுத்துப் பெயர்ப்பு] \"al-Jalīl\") என்பது வட இசுரேல் பகுதியில், அந்நாட்டின் வட மாவட்ட நிர்வாகத்திலும் கைபா மாவட்டத்திலும் அமைந்துள்ள ஒரு பிரதேசமாகும். பாரம்பரியமான மேல் கலிலேயா ( \"Galil Elyon\"), கீழ் கலிலேயா ( \"Galil Tahton\"), மேற்கு கலிலேயா ( \"Galil Ma'aravi\") எனப் பிரிக்கப்பட்டு, வடக்கே \"தாண்\" முதல் எர்மோன் மலை அடிவாரத்தில், லெபனான் மலையுடன் கார்மேல் மலை, கில்போ மலை தொடர்கள் வரையிலும் ஜெனினின் வடக்கு, டுல்காமின் தெற்கு, யோர்தான் செங்குத்துப் பள்ளத்தாக்கு முதல் ஆக்ரா, ஜெஸ்ரேயல் பள்ளத்தாக்கின் கிழக்கே குறுக்காகவும், நடுநிலக் கடல் கடற்கரை முதல் மேற்கு கடற்கரை வரையிலும் பரந்து காணப்படுகிறது.\n\nSection::::புவியியல்.\nகலிலேயாவின் பல பகுதிகள் 500 முதல் 700 மீ உயரத்தில், பாறைகளைக் கொண்டிருக்கிறது; சில உயர் மலைகளான தாபோர் மலை மெரோன் மலை உட்பட மலைகள், ஒப்பீட்டளவில் குறைந்த வெப்பநிலையையும் அதிக மழைவீழ்ச்சியும் கொண்டு காணப்படுகின்றது. இக்காலநிலையின் விளைவாக, தாவரங்களும் காட்டுயிர்களும் இப்பகுதியில் செழித்து வாழ்வதுடன், ஆண்டுதோறும் பல பறவைகள் குளிர் காலநிலை நிமித்தம் ஆபிரிக்காவிற்கு வலசை சென்று, மீண்டும் கூலா-ஜோர்டான் வழியாகத் திரும்புகின்றன. மேல் கலிலேயாவில் நீரோடைகள், நீர்வீழ்ச்சிகளுடன், பசுமையுடன், வண்ணமயமான காட்டுப்பூக்களுடனும் பரந்த வெளிகளில் காணப்படுவதுடன், விவிலிய முக்கியத்துவமிக்க பல நகர்களும் காணப்படுவதால் இப்பிரதேசம் ஒரு புகழ் பெற்ற சுற்றுலாத்தலமாகக் காணப்படுகின்றது.\n\nSection::::வரலாறு.\nSection::::பண்டைய வரலாறு.\nஎபிரேய விவிலியத்தின்படி, கலிலேயா இசுரேலியர்களால் பெயரிடப்பட்டு நெப்தலி, தாண் கோத்திரங்களின் பகுதியாகவிருந்ததுடன் ஆசோர் கோத்திரத்தின் நிலப்பகுதியையும் உள்வாங்கிக் காணப்பட்டது. ஆயினும், தாண் கோத்திரம் பரம்பரை உள்ளூர் சட்ட அமலாக்கம், முழு நாட்டுக்குமாக நீதித்துறை தொடர்பில் செயற்பட்டதால் தனிமைப்பட்ட நிலத்தைவிட முழு இனத்திலும் பரவிக் காணப்பட்டது.\n\nSection::::மக்கள் தொகையியல்.\nஇப்பிராந்தியத்தில் மிகப் பெரிய நகரங்களாக அக்ரா, நகாரியா, நாசரேத், சபெட், கார்மியல், சகுர், சேபா-அமர், அபுலா, திபேரியா ஆகியன உள்ளன. துறைமுக நகரான கைஃபா இப்பிரதேசம் முழுவதற்குமாக வர்த்தக மையமாகச் செயற்படுகிறது.\n\nSection::::சுற்றுலா.\nகலிலேயா கண்ணுக்கினிய, பொழுதுபோக்கு மிக்க இடமாகவிருப்பதால் உள்நாட்டு மற்றும் வெளிநாட்டு சுற்றுலாப் பயணிகள் ஒரு பிரபலமான இடமாக உள்ளது. புதிய ஏற்பாடு குறிப்பிடுவதன்படி நீர்மேல் நடத்தல், புயலை அடக்குல், ஐயாயிரம் பேருக்கு உணவளித்தல் ஆகிய பல இயேசுவின் புதுமைகள் இங்கு இடம்பெற்றதால், பல கிறித்தவ யாத்திரிகர்களை இவ்விடம் ஈர்க்கிறது. அத்துடன் விவிலியம் குறிப்பிடும் பல முக்கிய இடங்களான தாபோர் மலை, ஜெஸ்ரியல் பள்ளத்தாக்கு, மெகிடோ போன்றன இங்கு அமைந்துள்ளன.\n\nSection::::துணைப் பிரதேசங்கள்.\nகலிலேயா பின்வருமாறு பிரிக்கப்படுகின்றன:\n\n"}
{"id": "268242", "url": "https://ta.wikipedia.org/wiki?curid=268242", "title": "பராகாசு துணி", "text": "பராகாசு துணி\n\nபராகாசு துணிகள் பெரு நாட்டில் உள்ள ஒரு நெக்குரோபோலிசில் 1920 ஆம் ஆண்டு கண்டுபிடிக்கப்பட்டது. இந்த நெக்குரோபோலிசு கிமு 200-300 ஆண்டுக் காலப் பகுதியில் பதப்படுத்தி அலங்கார வேலைப்பாடுகளோடு கூடிய துணிகளில் சுற்றி வைக்கப்பட்ட 420 உடல்களைக் கொண்டுள்ளது. பிரித்தானிய அருங்காட்சியகத்தில் உள்ள இவ்வாறான ஒரு துணியில் தலைமுடியில் கொய்யப்பட்ட தலைகளைத் தாங்கியபடி பறக்கும் மந்திரவாதி ஒருவனின் உருவம் உள்ளது. \n\nஇந்தத் துணியை உருவாக்கிய மக்கள் ஒரு சிக்கலான சமூகத்தைக் கொண்டிருந்தனர். அங்கே மட்பாண்டம், மீன்பிடித்தல், வேளாண்மை என்பன இருந்ததற்கான சான்றுகள் உள்ளன.\n\n"}
{"id": "268246", "url": "https://ta.wikipedia.org/wiki?curid=268246", "title": "கழற்சிக்காய்", "text": "கழற்சிக்காய்\n\nகழற்சிக்காய் (molucca-beans, Nickernuts) என்பது கழற்சி என்ற ஒரு வகைக் கொடியில் காய்க்கும் ஒரு மூலிகை ஆகும். இதனது ஓடுகள் கடினமானவை. உள்ளே வெள்ளை நிறத்தில் பருப்பு இருக்கும். இது மிகவும் கசப்பானது. இது கச்சூரம், கெச்சக்காய், வஜ்ரபீஜம் என்ற பெயர்களாலும் வழங்கப்படுகிறது.\n\nSection::::இலக்கியத்தில்.\nஇலக்கியத்தில் குறிக்கப்படும் கழங்காடுதல் (தட்டாங்கல்) என்ற விளையாட்டுக்கு இக் கழற்சிக்காய்களே பாவிக்கப்பட்டதாகச் சொல்லப்படுகிறது.\n\nசெறியரிச் சிலம்பிற் குறுந்தொடி மகளிர் \nபொலஞ்செய் கழங்கிற் றெற்றி யாடும் (புறம். 36)\nமகளிர்... முத்தவார்மணற்\nபொற்கழங் காடும். (பெரும்பாண். 327 – 35) \n\nதென்பொதிகை மலையில் இத்தாவரம் அதிகமாகக் காணப்படுகின்றது.\n\n"}
{"id": "268261", "url": "https://ta.wikipedia.org/wiki?curid=268261", "title": "கமிக்காஸ்", "text": "கமிக்காஸ்\n\nகமிக்காஸ் (, அலுவக முறையாக , சுருக்கமாக , வினைச் சொல்லாக என்பது இரண்டாம் உலகப் போரின்போது பசிபிக் போர்க் கட்டம் நெருங்கிக் கொண்டிருந்தபோது நேச நாடுகளின் கடற்கலங்களுக்கு எதிராக சப்பானியப் பேரரசின் இராணுவ விமானிகளால் மேற்கொள்ளப்பட்ட தற்கொலைத் தாக்குதல் ஆகும். இது மரபுவழிப் போர் மூலம் ஏற்படுத்தும் தாக்கத்தைவிட அதிக திறனுடன் போர்க் கப்பல்களை அழிக்க வடிவமைக்கப்பட்டது. இரண்டாம் உலகப் போரின் போது 3,860 \"கமிக்காஸ்\" விமானிகள் கொல்லப்பட்டதோடு, கிட்டத்தட்ட 19% \"கமிக்காஸ்\" தாக்குதல்கள் கப்பல்களை மோதின.\n\n\"கமிக்காஸ்\" வானூர்தி அடிப்படையில் விமானியால் வழிநடத்தப்பட்ட வெடிக்கும் ஏவுகணைகளாகவும், நோக்கத்துடன் கட்டமைக்கப்பட்ட அல்லது வழக்கமான விமானத்திலிருந்து மாற்றப்பட்டும் இருந்தது. விமானிகள் எதிரியின் கப்பல்கள் மீது வெடிபொருள்,வெடிகுண்டுகள், நீர்மூழ்கிக் குண்டுகள், முழுவதும் நிரம்பிய எரிபொருள் கலன்கள் ஆகியவற்றை நிரப்பிய தங்கள் வானூர்தியை மோதி செயலிழக்க முயற்சித்தல் \"உடல் தாக்குதல்\" (体当たり; 体当り, \"taiatari\") என்று அழைக்கப்பட்டது. வழக்கமான தாக்குதலைவிட துல்லியம் சிறப்பாகவிருந்ததுடன், ஆயுதங்களின் சுமை அளவும் வெடிப்பும் பெரிதாகவிருந்தது. \"கமிக்காஸ்\" வழக்கமான தாக்குதலாளிகளை முடக்குவதுடன் தாக்குதலின் குறிக்கோளை அடையவும் நீண்ட சேதத்தை விளைவிக்கவும் செய்தது. பெரும் எண்ணிக்கையில் நேச நாட்டுக் கப்பல்களை, குறிப்பாக விமானம் தாங்கி கப்பல்களை, முடக்குதல் அல்லது அழித்தலின் நோக்கததிற்கு விமானிகளினனும் வானூர்திகளினதும் தியாகம் நியாயமான காரணம் என சப்பானியப் பேரரசினால் கருதப்பட்டது.\n\nசில மோசமான தோல்விகள் சப்பானுக்கு ஏற்பட்டதன் பின்னர் ஒக்டோபர் 1944 இல் இத்தாக்குதல்கள் ஆரம்பித்தன. காலாவதியான வானூர்திகள், அனுபவம் வாய்ந்த விமானிகள் இழப்பு ஆகியன வான்வழி ஆதிக்கத்தை சப்பான் இழந்தது. பேரியப் பொருளாதார ரீதியாக, நேச நாடுகளுக்கு ஈடான தொழில்துறை திறன் வேகமாகக் குறைதல், போர் திறனும் குறைதல் ஆகியவற்றால் சப்பான் அவதிக்குட்பட்டது. இப்பிரச்சனைகளால், சப்பானிய அரசாங்கம் சரணடைவதற்கு தயக்கத்தை வெளிக்காட்டியது. ஒட்டுமொத்தமாக இக்காரணிகள், சப்பானியத் தீவுகளை நோக்கி முன்னேறிக் கொண்டிருந்த நேச நாட்டுப் படைகளுக்கு எதிராக \"கமிக்காஸ்\" தந்திரோபாயத்தைப் பயன்படுத்தின.\n\n\"கமிக்காஸ்\" என்பது பொதுவான வான்வழித் தாக்குதலைக் குறிப்பதாயினும், இச் சொலின் பயன்பாடு பல தற்கொலைத் தாக்குதல்களைக் குறிக்கவும் பயன்பட்டது. சப்பானியப் படைகள் வான்வழி அற்ற சப்பானிய சிறப்புத் தாக்குதல் படைகளுக்காக நீர்மூழ்கிகள், மனித நீர்மூழ்கிக் குண்டுகள், வேகப் படகுகள், நீராடிகள் ஆகியவற்றின் தேவைகளுக்காகவும் \"கமிக்காஸ்\" திட்டமிடப்பட்டன அல்லது பயன்படுத்தப்பட்டன.\n\nசப்பானிய படைக் கலாச்சாரத்தில் தோல்வி, பிடிபடுதல், அவமானப்படல் என்பவற்றைவிட பாரம்பரிய மரணம் என்பது ஆழமாக உள்வாங்கப்பட்டிருந்தது. சாமுராய் வாழ்விலும் \"புசிடோ\" (வீரனின் வழி) குறியீடுகளான; மரணம் வரை விசுவாசம், புகழ் ஆகியனவற்றை சப்பானியர்கள் உணர்ந்து கொண்டுள்ளபடி இது முக்கிய பாரம்பரியங்களில் ஒன்று ஆகும்.\n\nSection::::விளக்கமும் சொல்லிலக்கணமும்.\n\"கமிக்காஸ்\" என்ற சப்பானியச் சொல் பொதுவாக \"இறைநிலைக் காற்று\" என மொழிபெயர்க்கப்படுகிறது (\"கமி\" [\"kami\"] எனும் சொல் கடவுள், சக்தி, இறைநிலை எனவும், \"கஸ்\" [\"kaze\"] எனும் சொல் காற்று எனவும் அர்த்தமாகும்). இச் சொல்லின் மூலம் 1274, 1281 களில் ஏற்பட்ட பாரிய சூறாவளிக் (\"கமிக்காஸ் சூறாவளி\") குறித்தது. இச்சூறாவளி குப்லாய் கான் தலைமையின் கீழ் இடம்பெற்ற சப்பான் மீதான மங்கோலியப் படையெடுப்பை சிதறச் செய்தது.\n\n"}
{"id": "268262", "url": "https://ta.wikipedia.org/wiki?curid=268262", "title": "நிக்கல்(II) புரோமைடு", "text": "நிக்கல்(II) புரோமைடு\n\nநிக்கல்(II)புரோமைடு \"(Nickel(II) bromide)\" என்பது NiBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஐதரோபுரோமிக் அமிலத்தித்தினுடைய நிக்கல் உப்பான இச்சேர்மம் ஒரு வீரியம் குறைந்த ஆக்சிசன் ஒடுக்கியாகும். நிக்கல், நிக்கல்(II) ஆக்சைடு நிக்கல்(II) கார்பனேட்டு அல்லது நிக்கல்(II) ஐதராக்சைடு முதலான பொருட்களில் ஒன்றுடன் ஐதரோ புரோமிக் அமிலத்தைச் சேர்த்து வினைப்படுத்தினால் நிக்கல்(II)புரோமைடைத் தயாரிக்க முடியும். நிக்கலுடன் புரோமினைச் சேர்த்து வினைப்படுத்துவதாலும் இதைத் தயாரிக்கலாம\n\nமஞ்சள் கலந்த பழுப்பு நிறத்துடன் நீருறிஞ்சியாக நிக்கல்(II)புரோமைடு காணப்படுகிறது. நீர் மற்றும் எத்தனாலில் கரைகிறது. குறிப்பாக நிக்கல்(II) சேர்மங்கள் தண்ணீரில் கரையும் பொழுது, நீலப்பச்சை நிற கரைசல்களைத் தருகிறது. காரங்களுடன் வினைபுரிந்து நிக்கல்(II) ஐதராக்சைடைத் தருகிறது. புரோமைடு அயனிகளை வழங்கும் மூலமாக இது பயன்படுத்தப்படுகிறத\n\nமற்ற நிக்கல் சேர்மங்களைப் போல நிக்கல்(II)புரோமைடும் நச்சுத் தன்மை வாய்ந்ததாகும். இச்சேர்மம் ஒரு புற்று நோயாக்கியாகவும் இருக்கலாம் என்று சந்தேகிக்கப்படுகிறது. தோலில் படும்பொழுது தோல் வியாதிகளை ஏற்படுத்தக்கூடிய சேர்மமாக இருக்கிறது. புரோமைடு அயனியும் ஒரு மிதமான நச்சுத்தன்மை மிக்கதாகும்.\n"}
{"id": "268269", "url": "https://ta.wikipedia.org/wiki?curid=268269", "title": "பந்தே அமீர் தேசியப் பூங்கா", "text": "பந்தே அமீர் தேசியப் பூங்கா\n\nபந்தே அமீர் தேசியப் பூங்கா (Band-e Amir) ஆப்கானித்தான் நாட்டில் அமைந்துள்ளது. இது பாமியான் மாகாணத்தில் அமைந்துள்ளது. ஆப்கானிஸ்தானின் முதல் தேசியப்பூங்கா இதுவாகும். ஆழமுடைய ஆறு பெரிய ஏரிகளும் இயற்கையான அணைப்பகுதியும் கொண்ட இடத்தில் இப்பூங்கா அமைந்துள்ளது. கடல் மட்டத்திலிருந்து சுமார் 3,000 மீட்டர் உயரத்தில் அமைந்துள்ள இப்பூங்கா பாமியான் பகுதியின் மேற்கே அமைந்துள்ளது. இப்பூங்காவிற்கு வருடம் தோறும் ஆயிரக்கணக்கான பார்வையாளர்கள் வருகின்றனர்.\n\nSection::::அமைவிடம்.\nஆப்கானிஸ்தானின் பாமியான் பகுதிக்கு வடமேற்கே 75 கிலோமீட்டர் தொலைவில் 'யகவலாங்' நகருக்கு அருகே அமைந்துள்ளது. 2009 ஆம் ஆண்டில் இப்பூங்கா ஆப்கானிஸ்தானின் முதல் தேசியப்பூங்காவாக அறிவிக்கப்பட்டது. அரசியல், சர்வதேச மற்றும் உள்நாட்டுப்போரின் காரணமாக 1960 களிலிருந்து இப்பூங்கா இடர்பாடுகளுக்கு உள்ளானது.\n"}
{"id": "268272", "url": "https://ta.wikipedia.org/wiki?curid=268272", "title": "கத்தானா", "text": "கத்தானா\n\nவரலாற்று ரீதியாக, கத்தானா () என்பது பாரம்பரியமாக உருவாக்கப்பட்ட ஒன்று ஆகும். அவை சப்பானிய மானியம் பெற்ற சாமுராய்களினால் பயன்படுத்தப்பட்டன. தற்காலக் கத்தானாவின் பதிப்புகள் சில நேரங்களில் பாரம்பரிய மூலப்பொருட்கள், முறைகள் பயன்படுத்தாமல் செய்யப்படுகின்றன. கத்தானா அதன் தனித்துவமான தோற்றங்களான வளைந்த, மெல்லிய, ஒற்றை முனைக் கத்தியானது வட்ட அல்லது சதுரப் பாதுகாப்புக் கொண்டு, இரண்டு கைகளுக்கு இடமளிக்கும் நீண்ட பிடி என்பவற்றால் வகைப்படுத்தப்படும்.\n\nSection::::வரலாறு.\nசப்பானில் வாள் உற்பத்தி பின்வரும் காலங்களுக்கேற்பப் பிரிக்கப்படுகின்றது:\n\n\nமுதன் முதலில் \"கத்தானா\" எனும் சொற் பாவனை ஆரம்ப கமகுரா காலத்தில் (1185–1333) இருந்த \"தச்சி\" வாளைவிட வேறுபட்டிருந்த நீண்ட வாளுக்குப் பயன்படுத்தப்பட்டது. இந்தக் குறிப்பிடுதல் குறைந்த தர வீரர்களுக்கான, மலிவான வாளைவிட வேறுபட்ட வடிவம் கொண்ட \"உச்சிகத்தானா\" (\"uchigatana\"), \"சுபகத்தானா\" (\"tsubagatana\") என்பவற்றுக்குப் பயன்படுத்தப்பட்டது. தச்சி வாளிலிருந்த கத்தானாவுக்கான பரிணாம வளர்ச்சி ஆரம்ப முரோமாச்சி காலத்தில் (1337–1573) ஆரம்பமாகியது. கிட்டத்தட்ட 1400 ஆம் ஆண்டு ஆரம்பத்தில், நீண்ட வாட்கள் \"கத்தானா\" என்ற கையொப்பத்துடன் காணப்பட்டன. சாமுராய் கொண்டிருந்த தச்சிக்குப் பதிலாகக் \"கத்தானா பாணி\" என்று அழைக்கப்பட்டது. சப்பானிய வாட்கள் அணிந்திருப்பவருக்கு எதிரான பக்கத்தில் கையெழுத்து இருக்குமாறு பாரம்பரியமாக அணியப்படுகிறது. தச்சி கத்தானா பாணியில் அணியப்படுகையில், தச்சியின் கையொப்பம் பிழையான பக்கத்தில் அமையலாம். இக்காரணங்களினால் வாள் உருவாக்குனர் கத்தானா கையொப்பத்துடன் உருவாக்கினர். ஏனெனில் அக்கால சில சாமுராய்கள் வேறு காரணங்களுக்காகவும் அணிந்திருந்தனர்.\n\nநெருங்கிய சண்டைப் போர்களில் இயல்புப் போக்கை மாற்றியதால் கத்தானாவின் புகழ் சாமுராய்களிடத்தில் அதிகரித்தது. வாளை விரைவாக இழுப்பது சண்டைக்கு மிகவும் பொருத்தமாய் இருந்து, வேகமாகப் பதிலளிப்பு முறையில் வெற்றி பெரிதும் சார்ந்திருந்தது. மேற்பக்கக் கூரான முனையுடன் பட்டி போன்ற சட்டத்திற்கூடான தள்ளுதலுடன் அணியப் பெற்றதன் மூலம் இது மேலதிக வசதியைக் கொண்டிருந்தது. சாமுராய் ஒரே அசைவு மூலம் எதிரியைத் தாக்கத்தக்கதாக வாளினைப் பற்றி இழுக்க முடியும். முன்னர், தச்சி வளைவு கூர்முனை கீழாக இருக்குமாறு, பட்டியிலிருந்து விலகியவாறு அணிந்திருந்தனர்.\n\nகத்தானாவின் நீளம் வரலாற்று ரீதியாக வேறுபட்டுக் காணப்பட்டது. 14 ஆம் நூற்றாண்டின் இறுதியிலும் 15 ஆம் நூற்றாண்டின் ஆரம்பத்திலும் கத்தானாவின் நீளம் 70 முதல் 73 செ.மீ (27½ and 28½ in) வரைக்கிடையில் காணப்பட்டது. 16 ஆம் நூற்றாண்டின் ஆரம்பத்தில் இதன் சராசரி நீளம் 60 செ.மீ (23½ அங்) இருந்தது. 16 ஆம் நூற்றாண்டின் இறுதியில், இதன் சராசரி நீளம் கிட்டத்தட்ட 73 செ.மீ (28½ அங்) ஆகக் காணப்பட்டது.\n\nகத்தானா அடிக்கடி இதைவிட சிறிய வாளுடன் இணைந்து காணப்பட்டது. இதனுடன் இணைந்து காணப்பட்ட வாள்களில் ஒன்றாக \"டய்சோ\" (\"daishō\") இருந்தது. \"டய்சோ\"வை சாமுராய் மட்டுமே அணிவர். அது சாமுராயின் சமூக சக்தியையும் தனிப்பட்ட புகழையும் பிரதிநிதித்துவப்படுத்தியது.\n\n"}
{"id": "268282", "url": "https://ta.wikipedia.org/wiki?curid=268282", "title": "வளைய பியூட்டீன்", "text": "வளைய பியூட்டீன்\n\nவளைய பியூட்டீன் (Cyclobutene) என்பது வளைய ஆல்க்கீன் வகைச் சேர்மமாகும். இச்சேர்மத்தின் மூலக்கூற்று வாய்ப்பாடு CH ஆகும். வேதியியல் தொழிற்சாலைகளில் பல்லுறுப்பியாக்கும் தொகுப்பு வினைகளில் ஒற்றைப்படியாக வளைய பியூட்டீன் பயன்படுத்தப்படுகிறது. தவிர பல்வேறு வேதித் தொகுப்பு வினைகளிலும் இது பயன்படுத்தப்படுகிறத\n\n"}
{"id": "268321", "url": "https://ta.wikipedia.org/wiki?curid=268321", "title": "பனமலை", "text": "பனமலை\n\nபனமலை (\"Panamalai\") தமிழ்நாடு, விழுப்புரம் மாவட்டம், விக்கிரவாண்டி வட்டத்துக்குட்பட்ட ஒரு வருவாய் கிராமம் ஆகும். இக்கிராமம் விக்கிரவாண்டி சட்டமன்றத் தொகுதிக்கு உட்பட்டது. செஞ்சியிலிருந்து 23 கிமீ தொலைவிலுள்ளது. இங்கு தொன்மையான பல்லவர் காலத்தில் கட்டப்பட்ட தாளகிரீஸ்வரர் ஆலயம் அமைந்துள்ளது.\n"}
{"id": "268322", "url": "https://ta.wikipedia.org/wiki?curid=268322", "title": "புகுசிமா", "text": "புகுசிமா\n\nதற்கால புகுசிமா நகரானது முந்தைய மாவட்டங்களான சினோபு மற்றும் தத்தே மாவட்டங்களின் பெரும் பகுதியையும் முந்தைய அடாச்சி மாவட்டத்தின் ஒரு பகுதியையும் உள்ளடக்கியுள்ளது. இந்நகரம் புகுசிமா வடிநிலத்தின் தென்மேற்குப் பகுதியில் அதனைச் சுற்றியுள்ள மலைகளுக்கு அருகில் அமைந்துள்ளது.\n\nபுறநகர்ப் பகுதிகளில் பல ஒன்சென்கள் எனப்படும் வெந்நீரூற்றுக்கள் அமைந்துள்ளன. இவற்றுள் ஈசாகா ஒன்சென், தகாயு ஒன்சென் மற்றும் சுசியு ஒன்சென் என்பன குறிப்பிடத்தக்கன. மேலும் புகுசிமாவில் குதிரைப் பந்தயத்திடலொன்றும் உள்ளது. இது சப்பானின் தொகொகு பிராந்தியத்தில் அமைந்துள்ள சப்பானிய குதிரைப்பந்தயச் சங்கத்தின் ஒரேயொரு குதிரைப்பந்தயத் திடலாகும்.\n\nமே 2011ன் படி, இந்நகரின் மக்கள்தொகை 290,064 என மதிப்பிடப்பட்டுள்ளது. மொத்தப் பரப்பளவு 746.43 km²ஐக் கொண்ட இதன் மக்கள்தொகை அடர்த்தி சதுர கி.மீ.க்கு 390 பேராகும்.\n\nSection::::வரலாறு.\nSection::::சோமொன் காலத்திலிருந்து கி.பி. 11ம் நூற்றாண்டு வரை.\nபண்டைக்காலத்தில் இப்பகுதி என அழைக்கப்பட்டது. தற்போது சினோபு மலை என்று அழைக்கப்படும் நகரின் நடுவில் அமைந்துள்ள மலையும் முன்பு என்றே அழைக்கப்பட்டது.\n\nசோமோன் காலப்பகுதியில் கிட்டத்தட்ட 2000 ஆண்டுகளாக அபுகுமா ஆற்றின் கிழக்குக்கரையில் ஒரு பாரியக் குடியேற்றம் காணப்பட்டது. இப்பகுதி அகழ்வாய்வு செய்யப்பட்டு மியாகதா எச்சங்கள் எனப் பெயரிடப்பட்டுள்ளது.\n\nSection::::புவியியல்.\nபுகுசிமா நகரானது, புகுசிமா மாகாணத்தின் மைய வடகிழக்குப் பகுதியில் அமைந்துள்ளது. இது இனவாசிரோ ஏரியிலிருந்து கிழக்கு நோக்கி அண்ணளவாக 50 கிமீ தொலைவிலும், டோக்கியோவிலிருந்து வடக்கு நோக்கி 260 கிமீ தொலைவிலும், சென்டாயிலிருந்து தெற்கே 80 கிமீ தொலைவிலும் அமைந்துள்ளது. இது மேற்கே ஓஉ மலைகளாலும், கிழக்கே அபுகுமா மேட்டுநிலங்களாலும் சூழப்பட்டுள்ளது. நகரின் பெரும்பாலான பகுதி புகுசிமா பள்ளத்தாக்கின் தென்கிழக்குப் பகுதி மற்றும் அருகிலுள்ள மலைகளிடையே அமைந்துள்ளது. நகரின் மேற்கே அசுமா மலையும், தென்மேற்கே அடதாரா மலையும் அமைந்துள்ளது.\n\nபுகுசிமாவுக்கு வடக்கே மியாகி மாகாணத்தின் சிரோசி மற்றும் சிசிகசுகு ஆகிய நகரங்களும், வடமேற்கே யமகாடா மாகாணத்தின் யொனேசவா மற்றும் டகாகடா நகரங்களும் அமைந்துள்ளன. புகுசிமா மாகாணத்தின் ஆட்சிப்பகுதிக்குள், மேற்கே இனவாசிரோ, தெற்கே நிகோன்மத்சு, கிழக்கே கவாமாடா மற்றும் டாதே, வடகிழக்கே கூரி ஆகியன அமைந்துள்ளன.\n"}
{"id": "268340", "url": "https://ta.wikipedia.org/wiki?curid=268340", "title": "மக்னீசியம் அலுமினைடு", "text": "மக்னீசியம் அலுமினைடு\n\nமக்னீசியம் அலுமினைடு \"(Magnesium aluminide)\" என்பது மக்னீசியம் மற்றும் அலுமினியம் தனிமங்கள் சேர்ந்து உருவாகும் இடை உலோகச் சேர்மம் ஆகும். பொதுவான நிலைகளில் (மூலக்கூறு கட்டமைப்புகள்) பீட்டா நிலை (MgAl) மற்றும் காமா நிலை (MgAl) ஆகியனவும் அடங்கும். இவ்விரு சேர்மங்களும் கனசதுர படிக அமைப்பில் காணப்படுகின்றன. 5XXX வகை அலுமினியம் உலோகக் கலவையின் முக்கியமானப் பகுதிப்பொருளாக அல்லது மக்னீசியம் அலுமினியம் உலோகக் கலவையின் பகுதிப்பொருளாக மக்னீசியம் அலுமினைடு இருக்கிறது. மற்றும் இது இச்சேர்மத்தின் பல பொறியல் பண்புகளைத் தீர்மானிக்கிறது. ஐதரசன் சேமிக்கும் தொழில் நுட்பத்தில் உலோக ஐதரைடுகள் உற்பத்தி செய்யும் வினைபடு பொருளாகப் பயன்படுத்த ஆராயப்படுகிறது. MgAl சேர்மங்கள் வழக்கத்திற்கு மாறான அளவுகளில் பெரியனவாகும் சிக்கலான அலகு செல்களாகவும் உள்ளன.\n"}
{"id": "268375", "url": "https://ta.wikipedia.org/wiki?curid=268375", "title": "சின்னதாராபுரம்", "text": "சின்னதாராபுரம்\n\nசின்னதாராபுரம் தமிழ்நாடு, கரூர் மாவட்டம், கே. பரமத்தி வட்டாரத்திலுள்ள கிராமம். இது ஒரு கிராம ஊராட்சியாகும். கரூர் மாவட்டத்தின் மேற்குப் பகுதியில் அமராவதி ஆற்றங்கரையில் அமைந்துள்ளது. இங்கு அகிலாண்டேஸ்வரி உடனுறை முனிமுக்தீஸ்வரர் சிவன் கோயில் உள்ளது.\nமுனிவருக்கு முக்தியை வழங்கிய ஈஸ்வரர் என்பதால் இத்திருத்தலம் இப்பெயர் பெற்றது என்பது செவிவழி செய்தி.\n\n\n"}
{"id": "268383", "url": "https://ta.wikipedia.org/wiki?curid=268383", "title": "கரூர் மாவட்டத்திலுள்ள பொறியியல் கல்லூரிகள்", "text": "கரூர் மாவட்டத்திலுள்ள பொறியியல் கல்லூரிகள்\n\nகரூர் மாவட்டத்தில் உள்ள பொறியியல் கல்லூரிகள் பட்டியல்"}
{"id": "268387", "url": "https://ta.wikipedia.org/wiki?curid=268387", "title": "மேரி ஆன் டகாம்ப் ஷார்லீப்", "text": "மேரி ஆன் டகாம்ப் ஷார்லீப்\n\nமேரி ஆன் டகாம்ப் ஷார்லீப் (\"Mary Ann Dacomb Scharlieb\") இங்கிலாந்தைச் சேர்ந்த முதல் பெண் மருத்துவர் ஆவார். பிரிட்டனிலும் அதன் காலனி நாடுகள் எதிலும் மருத்துவம் படிக்கப் பெண்கள் அனுமதிக்கப்படாத காலத்தில், முதன்முதலில் 1875-ல் சென்னை மருத்துவக் கல்லூரியில் மருத்துவம் பயின்றார். இவருக்கு முன்னர் அமெரிக்காவில் மட்டுமே மருத்துவம் படிக்கப் பெண்கள் அனுமதிக்கப்பட்டனர். ஷார்லீபுக்குப் பிறகு மிசல் ஒயிட், பியேல், மிட்ஷெல் ஆகிய மூன்று ஆங்கிலோ-இந்தியப் பெண்களும் மருத்துவப் படிப்பில் சேர்ந்தனர். சென்னையில் படித்த பிறகு இங்கிலாந்தில் உள்ள ராயல் லண்டன் மருத்துவப் பள்ளியில் படித்து, பிரிட்டன் முதல் பெண் மருத்துவர் என்ற பெருமையை ஷார்லீப் பெற்றார். இவர் சென்னையில் கஸ்தூரிபா காந்தி அரசு மருத்துவ மனையை நிறுவியவர் ஆவார்.\n"}
{"id": "268392", "url": "https://ta.wikipedia.org/wiki?curid=268392", "title": "முத்துலாபுரம்", "text": "முத்துலாபுரம்\n\nமுத்துலாபுரம், தேனி மாவட்டம், சின்னமனூர் வட்டாரத்திலுள்ள ஒரு கிராமம். சின்னமனூரில் இருந்து 4 கி.மீ தொலைவில் உள்ளது. சுமார் 7168 பேர் (2011 கணக்கெடுப்பு) வசிக்கின்றனர். இது ஒரு கிராம பஞ்சாயத்து ஆகும். இங்கு ஊராட்சி ஒன்றிய நடு நிலைப் பள்ளி ஒன்று உள்ளது. பெரும்பாலான மக்கள் விவசாயம் மற்றும் விவசாயம் சார்ந்த தொழில்களைச் செய்கின்றனர்.\n"}
{"id": "268411", "url": "https://ta.wikipedia.org/wiki?curid=268411", "title": "வா. குப்பிச்சிபாளையம், கரூர் மாவட்டம்", "text": "வா. குப்பிச்சிபாளையம், கரூர் மாவட்டம்\n\nகரூர் மாவட்டம். மண்மங்கலம் வட்டத்தில் வாங்கல் அருகே உள்ள கிராமம் வா. குப்பிச்சிபாளையம் எனப்படும் வாங்கல் குப்பிச்சிபாளயம்.. இங்கு ஏறத்தாழ 1500 க்கும் மேற்பட்ட மக்கள் வசிக்கின்றனர். காவிரிக் கரையோரம் அமைந்துள்ள ஊர் இதுவாகும். வேளாண்மை இங்கு முக்கியத் தொழில். \n\n"}
{"id": "268422", "url": "https://ta.wikipedia.org/wiki?curid=268422", "title": "ரெபேக்கா லோலோசோலி", "text": "ரெபேக்கா லோலோசோலி\n\nரெபேக்கா லோலோசோலி கென்யாவின் சம்புரு பழங்குடியைச் சேர்ந்த, பெண்களின் உரிமைகளுக்காகக் குரல் கொடுக்கும் பெண். இவர் 1990ல் பெண்கள் மட்டுமே வாழும் உமோயா கிராமத்தை உருவாக்கி, பெண்கள் சுயசார்புடன் வாழ்க்கை நடத்தப் பாதை அமைத்துக் கொடுத்துள்ளார்.\n\nSection::::வாழ்க்கை.\nரெபேக்கா பாடசாலையில் கல்வி பயின்றவர். 18 வயதில் திருமணம் செய்து கொண்டார். இவருக்கு 5 குழந்தைகள். இவர் பிரித்தானிய இராணுவ வீரர்களால் பாலியல் பலாத்காரம் செய்யப்பட்டார். பலாத்காரத்தைக் காரணம் காட்டி இவரது கணவர் இவரை விற்க முடிவெடுத்தார். இனி ஒரு நிமிடம்கூட இங்கே இருக்கக் கூடாது என்று முடிவெடுத்த ரெபேக்கா பாதிக்கப்பட்ட பெண்களை ஒன்றுதிரட்டிக் கொண்டு தனது கிராமத்தை விட்டே கிளம்பினார். ஒற்றுமை என்று பொருள்படும் 'உமோஜா' என்ற பெண்கள் அமைப்பை ஆரம்பித்தார். பொட்டல் நிலத்தில் தங்குவதற்கு ஓர் எளிமையான வீட்டைக் கட்டினார். பழங்குடி உணவுகளைச் சமைத்து விற்க ஆரம்பித்தார். எதிர்பார்த்த அளவுக்கு உணவு விற்பனை இருக்கவில்லை. இரண்டு ஆண்டுகளுக்குப் பிறகு பாரம்பரிய நகைகள், கைவினைப் பொருட்கள் செய்து சுற்றுலாப் பயணிகளிடம் விற்றார். இந்தத் தொழில் நன்கு அமைந்தது. கூடவே பழங்குடி நடனம், பாட்டு என்று கலை நிகழ்ச்சிகளையும் நடத்தினார். கட்டாயத் திருமணத்திலிருந்து தப்பிவந்த பெண்கள், கணவர்களால் கைவிடப்பட்ட பெண்கள், பெண் உறுப்புச் சிதைப்புக்கு எதிர்ப்புத் தெரிவித்த பெண்கள், கணவனின் வன்முறைகளைத் தாங்க முடியாத பெண்கள், படிக்க அனுமதி கிடைக்காத பெண்கள், பாலியல் பலாத்காரத்துக்குப் பலியான பெண்கள் என்று தன்னை நாடிவந்த ஏராளமானவர்களை தன்னுடன் சேர்த்து அடைக்கலம் கொடுத்தார்.\n\n"}
{"id": "268425", "url": "https://ta.wikipedia.org/wiki?curid=268425", "title": "ஜெகதாபி", "text": "ஜெகதாபி\n\nஜெகதாபி என்ற கிராமம் தமிழ்நாட்டில் கரூர் மாவட்டத்தில், கரூர் வட்டத்தில், தாந்தோனி வட்டாரத்தில், கரூருக்கு தெற்கே சுமார் இருபது கிலோமீட்டர் தொலைவிலுள்ள ஒரு சின்னஞ்சிறிய கிராமம். \n\nஇங்கு வாழும் மக்கள் பெரும்பாலும் விவசாயத்தைத் தொழிலாளிகளாவர். இக்கிராமத்தில் ஏறத்தாழ அறுநூறு குடும்பங்கள் வாழ்கின்றனர். ஒரு தொடக்க மற்றும் மேல்நிலைப்பள்ளியும் உள்ளன. இக்கிராமத்தில் ஒரு தனியார் வங்கியும், அஞ்சலகமும் உள்ளன.\n"}
{"id": "268431", "url": "https://ta.wikipedia.org/wiki?curid=268431", "title": "கரூர் அரசு மகளிர் மேல்நிலைப்பள்ளி", "text": "கரூர் அரசு மகளிர் மேல்நிலைப்பள்ளி\n\nகரூர் அரசு மகளிர் மேல்நிலைப்பள்ளி கரூர் மாவட்டம், கரூர் நகரம், தேர் வீதியில் அமைந்துள்ள பள்ளி ஆகும்.. இது ஒரு பழமையான, புகழ்பெற்ற, மாணவிகள் மட்டுமே பயிலும் பள்ளியாகும். இப்பள்ளி 1942 ஆம் ஆண்டு அரசு பயிற்சிப் பள்ளியாகத் தொடங்கப்பட்டது. இப்பள்ளி 1972 வரை உயர்நிலைப் பள்ளியாகவும் பிறகு மேல்நிலைப்பள்ளியாகவும் செயல்பட்டு வருகிறது. 2010ஆம் ஆண்டுக்கு முன்பு வரை இப்பள்ளி இரு வேளை முறையில் இயங்கியது. தற்போது முழு நேரப்பள்ளியாக உள்ளது. இங்கு பயின்ற மாணவிகளில் பலர் ஆசிரியர்களாகவும், மருத்துவர்களாகவும், பொறியாளர்களாகவும் சிறந்து விளங்குகின்றனர். மேலும் பலர் அரசுப் பதவிகளை அலங்கரித்து பணி நிறைவு பெற்றுள்ளனர். \nஇப்பள்ளியில் அறிவியல் பிரிவு (தமிழ் வழி / ஆங்கில வழி), கலைப்பிரிவு, தொழிற்கல்வி எனப் பல பாடப்பிரிவுகள் உள்ளன. இங்கு சுமார் 500 மாணவிகள் பயின்று வருகின்றனர். இப்பள்ளியில் ஒரு தலைமையாசிரியை, 35 ஆசிரியர்கள் பணியாற்றுகின்றனர். இங்கு ஆறாம் வகுப்பு முதல் பனிரெண்டாம் வகுப்பு வரை ஆங்கில வழியிலும் கற்பிக்கப்படுகிறது. இப்பள்ளியில் பயிலும் மாணவிகள் தனித்திறன்களில் சிறந்து விளங்குவதால், மாவட்ட, மண்டல, மாநில அளவில் பல போட்டிகளில் பங்கேற்று, பரிசுகளைப் பெற்று பள்ளிக்கு பெருமை சேர்த்துள்ளனர். மேலும் பத்தாம் மற்றும் பனிரெண்டாம் வகுப்பு அரசுப் பொதுத்தேர்வுகளில் மாவட்ட அளவில் இரண்டாம் மற்றும் மூன்றாம் இடம் பெற்று பள்ளிக்குப் பெருமை சேர்த்துள்ளனர்.\n"}
{"id": "268442", "url": "https://ta.wikipedia.org/wiki?curid=268442", "title": "துத்தநாக நைட்ரைடு", "text": "துத்தநாக நைட்ரைடு\n\nதுத்தநாக நைட்ரைடு \"(Zinc nitride)\" என்பது ZnN என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். துத்தநாகம் மற்றும் நைட்ரசன் தனிமங்கள் சேர்ந்து இச்சேர்மம் உருவாகிறது. தூய்மையான நிலையில் இச்சேர்மம் கனசதுர அமைப்பில் காணப்படுகிறத\nSection::::வேதியியல் பண்புகள்.\nகாற்றிலா சூழலில் துத்தநாகமைடு என்றழைக்கப்படும் துத்தநாக ஈரமீன், 200° செ வெப்பநிலையில் வெப்பச் சிதைவு மூலமாக துத்தநாக நைட்ரைடாக உருவாகிறது. அமோனியா இவ்வினையில் உடன் விளை பொருளாக கிடைக்கிறது.\n3Zn(NH) → ZnN + 4NH\n\nதுத்தநகத்தை 600° செ வெப்பநிலைக்கு அமோனியா பாய்வில் சூடுபடுத்தினாலும் இதைத் தயாரிக்கலாம்.ஐதரசன் வாயு உடன் விளைபொருளாக உண்டாகிறது.\n3Zn + 2NH → ZnN + 3H\nதுத்தநாக நைட்ரைடு தண்ணீருடன் தீவிரமாக வினைபுரிந்து அமோனியா மற்றும் துத்தநாக ஆக்சைடாக உருவாகிறத\nZnN + 3HO → 3ZnO + 2NH\nதுத்தநாக நைட்ரைடு, ஐதரோ குளோரிக் அமிலத்தில் கரைகிறது. மின்வேதியியல் முறையில் மீள்வினையாக இலித்தியத்துடன் வினைபுரிகிறது. மக்னீசியம் நைட்ரைடு (MgN) மற்றும் இலித்தியம் நைட்ரைடு LiN) போல இச்சேர்மமும் உயர் உருகுநிலை கொண்டுள்ளது.\n\n\n"}
{"id": "268456", "url": "https://ta.wikipedia.org/wiki?curid=268456", "title": "உமோஜா கிராமம்", "text": "உமோஜா கிராமம்\n\nஉமோஜா கிராமம் கென்யாவின் வட பகுதியில் அமைந்துள்ள பெண்கள் மட்டுமே வாழ்கின்ற ஒரு கிராமம். இது தலைநகர் நைரோபியிலிருந்து 380 கிலோமீட்டர் தொலைவில் உள்ள சம்புரு பகுதியில் அமைந்துள்ளது. இது 1990 ஆம் ஆண்டு பிரித்தானிய இராணுவத்தால் பாலியல் வல்லுறவுக்கு உள்ளாக்கப்பட்டு உயிர் தப்பிய 15 பெண்களைக் கொண்ட குழுவினரால் உருவாக்கப்பட்டது. இந்த கிராமத்தின் தலைவியாக பிரித்தானிய இராணுவத்தினரால் பாலியல் பலாத்காரம் செய்யப்பட்ட ரெபேக்கா லோலோசோலி என்ற பெண் செயற்பட்டு வருகிறார். இங்கு வாழ்பவர்கள் பெண்களுக்கு எதிரான வன்கொடுமைகள், குழந்தைத் திருமணம், கணவனால் கைவிடப்பட்ட மற்றும் பாலியல் பலாத்காரத்தால் பாதிக்கப்பட்ட பெண்கள் ஆவர். ஆகத்து 2015ன் கணக்கெடுப்பின் படி இந்தக் கிராமத்தில் 47 பெண்களும், 200 குழந்தைகள் வாழ்ந்து வருகின்றனர்.\n\nSection::::உமோஜா கட்டுப்பாடுகள்.\nஉமோஜா கிராமத்தில் இணைவதற்குச் சில கட்டுப்பாடுகள் உண்டு. இங்கு வாழும் பெண்கள் பாரம்பரிய உடைகளையும், ஆபரணங்களையும் அணிய வேண்டும். இங்கு புகைப்பிடிப்பதற்கும், பெண் உறுப்புச் சிதைப்புக்கும் தடை விதிக்கப்பட்டுள்ளது. இவர்கள் அருகில் இருக்கும் கிராமத்துப் பெண்களுக்குப் படிப்பு, பெண் உரிமைகள், ஆண்-பெண் சமத்துவம், வன்முறையில் இருந்து பாதுகாக்கும் நடவடிக்கைகள் போன்றவற்றைக் கற்பிக்க வேண்டும்.\n\n"}
{"id": "268459", "url": "https://ta.wikipedia.org/wiki?curid=268459", "title": "கிமேஜி கோட்டைமனை", "text": "கிமேஜி கோட்டைமனை\n\nகிமேஜி கோட்டைமனை (} என்பது சப்பானின் கிமேஜி எனுமிடத்தில் சிறு மலையின் மேல் அமைந்துள்ள சப்பானியக் கோட்டையகத் தொகுதியாகும். மேம்பட்ட பாதுகாப்புமுறைகளைக் கொண்ட பண்ணைமுறைக் கால 83 கட்டடங்களைக் கூட்டாகக் கொண்ட இக்கோட்டைமனை, முன்னோடியான சப்பானியக் கோட்டைமனைக் கட்டடக்கலையின் எஞ்சியிருக்கின்ற நேர்த்தியானதொரு எடுத்துக்காட்டாகும். இக்கோட்டைமனையின் வெளிப்புறம் பளிச்சிடும் வெண்மைநிறத்தில் பறவை பறப்பதைப் போன்ற அமைப்பை வெளிப்படுத்துவதால், இது \"வெள்ளைக் கொக்குக் கோட்டைமனை\" (\"Hakuro-jō\") அல்லது \"வெள்ளை நாரைக் கோட்டைமனை\" (\"Shirasagi-jō\") எனவும் அழைக்கப்படுகிறது.\n\nகிமேயாமா குன்றின் மீது 1333 காலப்பகுதியில் அகமட்சு நோரிமுரா ஒரு கோட்டையைக் கட்டினார். அக்கோட்டை பிரிக்கப்பட்டு, கிமேயாமா கோட்டைமனையாக 1346 இல் மீளக்கட்டப்பட்டது. பின்னர் இரு நூற்றாண்டுகளில் இது மாற்றப்பட்டு, கிமேஜி கோட்டைமனையாகப் புத்துருவாக்கப்பட்டது. 1581 இல் டோயோடோமி கிடேயோசியால் மீண்டும் புத்துருவாக்கப்பட்டு, மூன்று மாடிகள் இணைக்கப்பட்டன. செகிககாரா சண்டையில் உதவியதற்காக இக்கேடா டேருமாசாவிற்கு 1600 இல் டோடுகாவா இயேயாசுவினால் அன்பளிப்பாக வழங்கப்பட்டது. அதன் பின் 1601 முதல் 1609 வரையான காலப்பகுதியில் இக்கேடாவினால் முற்றிலும் புதுப்பித்தலுக்குள்ளாகி, பெரிய கோட்டைமனைத்தொகுதியாக விரிவாக்கத்துக்குள்ளானது. பின்பு 1617 முதல் 1618 வரையான காலப்பகுதியில் பல கட்டடங்கள், கோண்டா டடாமாசாவால் இணைக்கப்பட்டன. இரண்டாம் உலகப் போரின் போது கிமேஜியில் நிகழ்ந்த பாரிய குண்டுவீச்சிலும் 1995 ஆம் ஆண்டு கோபே நகருக்கருகில் ஏற்பட்ட கடும் நிலநடுக்கத்திலும் சேதமடையாமல் கிமேஜி கோட்டைமனை 400 வருடங்களுக்கும் மேலாக நிலைத்துநிற்கின்றது.\n\nகிமேஜி கோட்டைமனை, சப்பானில் பெரியதும், பெரும்பாலோரால் பார்வையிடப்படும் கோட்டைமனையாகவும், 1993 இல் ஐக்கிய நாடுகள் கல்வி, அறிவியல், பண்பாட்டு நிறுவனம் பதிவு செய்த அந்நாட்டின் முதலாவது உலகப் பாரம்பரியக் களங்களில் ஒன்றாகவும் உள்ளது. கோட்டைமனைத் தொகுதியின் நடுஅகழிக்குட்பட்ட பகுதிகள் வரலாற்றுச் சிறப்புமிக்க இடங்களாக வரையறுக்கப்பட்டு, கோட்டைமனையின் ஐந்து கட்டமைப்புகள் சப்பான் நாட்டின் சொத்தாக வரையறுக்கப்பட்டுள்ளன. மட்சுமோட்டோ கோட்டைமனை, குமமோட்டோ கோட்டைமனை என்பனவற்றுடன் கிமேஜி கோட்டைமனை சப்பானின் மூன்று முதன்மைக் கோட்டைமனைகளில் ஒன்றாகக் கருதப்படுகின்றது. கோட்டைமனைக் கட்டடங்களைப் பாதுகாக்கும் பொருட்டு, சில ஆண்டுகள் இது சீரமைப்பு வேலைக்கு உட்படுத்தப்பட்டு மார்ச்சு 27, 2015 அன்று மீண்டும் திறக்கப்பட்டது. இதன் மூலம் பல்லாண்டுகளாக இருந்த அழுக்கு, கறை போன்றவை அகற்றப்பட்டு, மங்கியநிறத்தில் காணப்பட்ட கூரை அதனுடைய மூல நிறமான பளிச்சிடும் வெள்ளை நிறத்திற்குக் கொண்டு வரப்பட்டுள்ளது.\n\nSection::::வடிவமைப்பு.\nகிமேஜி கோட்டைமனை சப்பானில் உள்ள கோட்டைமனைகளில் பெரியதாகும். இது முன்னோடியான சப்பானியக் கோட்டைமனைக் கட்டடக்கலைக்கு சிறந்த எடுத்துக்காட்டாகவும் சப்பானிய கோட்டைமனைகளுக்கு உரித்தான பல பாதுகாப்பு மற்றும் கட்டிடக்கலையின் சிறப்பியல்புகளைக் கொண்டும் அமைந்துள்ளது. கிமேஜி கோட்டைமனையின் வளைந்த சுவர்கள் பாரிய விசிறிகள் போன்று காட்சியளித்தாலும், அவற்றின் கட்டமைப்பு மரத்தாலும் கல்லாலும் உருவாக்கப்பட்டவையாகும். சப்பானிய குடும்பச் சின்னங்கள் கட்டடங்கள் முழுவதிலும் நிறுவப்பட்டுள்ளன.\n\nகிமேஜி கோட்டைமனை கடல் மட்டத்திற்கு மேல் உயரத்திலுள்ள கிமேயாமா குன்றின் மீது கிமேஜி எனுமிடத்தின் மத்தியில் அமைந்துள்ளது. இது களஞ்சியச்சாலை, வாயில்கள், தாழ்வாரங்கள், மேடைகள் என 83 கட்டடங்களின் வலையமைப்புனைக் கொண்டு காணப்படுகிறது. இந்த 83 கட்டடங்களில், 11 தாழ்வாரங்கள், 16 மேடைகள், 15 வாயில்கள், 32 மண் சுவர்கள் உள்ளிட்ட 74 கட்டடங்கள் முதன்மைப்பண்பாட்டுச் சொத்துக்களாக வரையறுக்கப்பட்டுள்ளன. இதன் உயரமான சுவர் உயரம் கொண்டாதாகவுள்ளது. கிமேஜி நகரின் 100 வது ஆண்டை கொண்டாடுமுகமாக 1992 இல் உருவாக்கப்பட்ட சப்பானியத் தோட்டம் இதனுடன் இணைக்கப்பட்டுள்ளது.\n\n\n\n"}
{"id": "268470", "url": "https://ta.wikipedia.org/wiki?curid=268470", "title": "ராச்சாண்டார் திருமலை", "text": "ராச்சாண்டார் திருமலை\n\nராச்சாண்டார் திருமலை எனும் ஊர் கரூர் மாவட்டதில் உள்ள குளித்தலை வட்டத்துக்குட்பட்ட ஓர் கிராமம். இவ்வூரில் 11 ஏக்கர் பரப்பளவில் ஒரு பள்ளி உள்ளது. சிவன் ராச்சாண்டார், பார்வதியுடன் கோவில் கொண்டுள்ளார். இது ஒரு மலை கோவில் இக்கோவில் 1000 வருடம் பழமையானது. சமீபத்தில் குடமுழுக்கு நடைபெற்றது.இந்த கோவில் ஊராளிகவுண்டர்களுக்கு சொந்தமானது இங்கு வருடாவருடம் சல்லிக்கட்டு ஊர்கவுண்டர்களின் தலைமையில் நடைபெறும்.\n"}
{"id": "268483", "url": "https://ta.wikipedia.org/wiki?curid=268483", "title": "சொர்க்க மீன்", "text": "சொர்க்க மீன்\n\nசொர்க்க மீன் (ஆங்கிலம்: Paradise fish) என்னும் மீன், சீன நாட்டிலிருந்து மற்ற நாடுகளுக்கு பரவிய ஒரு வகை அலங்கார மீன் ஆகும். மேக்ரோபோடஸ் ஒபர்குலாரிஸ் என்று அழைக்கப்படும் இது, தொட்டிகளில் வளர்க்க சிறந்த மீனாகும்.இந்த ‍சொர்க்க மீனானது, ‍மேற்குலக மீன் அருங்காட்சியகத்திற்கு ‍தொடக்க காலகட்டங்களில் கி‍டைத்த அலங்கார மீன்களுள் ஒன்றாகும். கடந்த 1869ம் ஆண்டு, பாரிஸ் மீன் அருங்காட்சியகத்திற்கு இறக்குமதி ‍செய்யப்பட்டது.\n\nSection::::வளர் இயல்பு.\nஇந்த வகை மீன்கள் அதிகபட்சமாக 6.7 ‍‍செ.மீ வரை வளரக்கூடியவை என்றாலும், பொதுவாக, 5.5 செ.மீ வரை‍யே வளர்கின்றன. இது தனது உடலில் பல குறுக்கு வாட்டான அழகிய நிற வரிகளைப் பெற்றுள்ளது. இதன் குடும்பத்தில், ‍மொத்தம் 3 வகைகள் இருந்தாலும், இந்த வகை‍யே அதிக மூர்க்கம் ‍கொண்டது. சண்‍டையிடும் பழக்கம் ‍கொண்ட இந்த மீன்கள், தங்களைவிட சிறிய மீன்களைக் ‍கொல்லக்கூடியவை. இதன் முதுகு தடுப்பு, வால் துடுப்பு, மலப்புழைத் துடுப்பு ஆகியவை இணைந்து அகன்று பெரிய இறக்கைகளைப் போன்றுள்ளன. இது 3 அங்குல நீளம் வரை வளரும். இது 50 பாரன்ஹீட் முதல் 68 பாரன்ஹீட் வரை வெப்பம் தாங்கும் திறனுடையதாக இருப்பதால், இது வெப்ப மண்டலங்களில் வளர்வதற்கேற்ற மீனாகும். ‍மேலும், இந்த மீன், நல்ல வாழ்க்‍கைத் திறனைக் ‍கொண்டிருப்பதால், ‍வெப்ப மண்டலம் மட்டுமின்றி, குளிர் நீரிலும் வாழும் தன்‍மைக் ‍கொண்டது. பெண் மீன் பல நுரை போன்ற குமிழ்களை உண்டாக்கி, அவற்றை கூடுபோல் ஆக்கி, அதில் முட்டையிடுகிறது. ஆண் மீன் முட்டைகளைப் பாதுகாக்கிறது.\n"}
{"id": "268487", "url": "https://ta.wikipedia.org/wiki?curid=268487", "title": "பிக்குகள்", "text": "பிக்குகள்\n\nபுத்த பிக்குகள் பௌத்தம் உலகம் முழுக்க பரவுவதற்குக் காரணமாயிருந்தவர்கள். பெளத்த மதம் காட்டும் வழிகாட்டுதல்கள் யாவும் சுய மறுப்பையும் உலகு துறப்பையுமே அடிப்படையாகக் கொண்டுள்ளன. ஆகையால் புத்த பிக்குகளுக்கு பல்வேறு கடினமான பயிற்சிகளை புத்தம் அறிமுகப்படுத்தியது.\n\nநான்கு விசயங்களை விட்டு முற்றிலும் விலகியிருத்தல் வேண்டும்.\nதுறவற வாழ்க்கையை மேற்கொண்ட பிறகு புத்தாடைகளை அணியலாகாது. குப்பைகளில் வீசப்பட்ட பழந்துணிகளையும் பிணங்களைப் போர்த்திய ஆடைகளையும் பொறுக்கி அவற்றை விரிப்பாக்கிக் கொள்ள வேண்டும். இத்தகைய கந்தலாடைகளும் மூன்றுக்கு மேல் இருக்கக் கூடாது. வருமானம் ஈட்ட எந்த முயற்சியும் செய்யக் கூடாது. பிச்சைப் பாத்திரமேந்தி (திருவோடு) வீடு வீடாகச் சென்று பிச்சை எடுக்க வேண்டும். புத்த பிக்குகளைப் பொறுத்தவரை இதுவே தூய உணவாகும். புத்த பிச்சைகள் என்பதே மருவி புத்த பிக்குகள் என மாறியிருக்க வேண்டும்.\n\nSection::::தமிழ்நாட்டில் பிக்குகள்.\nதமிழகத்தில் புத்த பிக்குகள் ஆங்காங்கிருந்த அரசர், வணிகர், செல்வந்தர் முதலானவர்களின் பொருளுதவி பெற்று புத்த விகாரைகளையும், பள்ளிகளையும், சேதியங்களையும், ஆசிரமங்களையும் நிறுவினார்கள்.\n\nமடங்களில் வாழும் பௌத்தத் துறவிகள் மருத்துவம் பயின்று, தம்மிடம் வரும் பிணியாளர்களுக்கு இலவசமாக மருந்து கொடுத்துத் தொண்டு செய்து வந்தார்கள். அன்றியும் தமது பள்ளிகளில் பாடசாலைகளை அமைத்துச் சிறுவர்களுக்குக் கல்வியையுங் கற்பித்து வந்தார்கள். பௌத்தருக்குரிய நன்னாட்களில் நாட்டுமக்களைத் தமது பள்ளிக்கு அழைத்து, மணல் பரப்பிய முற்றங்களில் அமரச் செய்து, திரிபிடகம், புத்த ஜாதகக் கதைகள்' புத்த சரித்திரம் முதலான நூல்களை ஓதிப் பொருள் சொல்லியும் மக்களுக்கு மதபோதனை செய்துவந்தனர். மற்றும் குருடர், செவிடர், முடவர் முதலானவருக்கும், ஏழைகளுக்கும் உணவு கொடுத்துதவ அறச்சாலைகளை அரசர் செல்வந்தர் முதலானோர் உதவி பெற்று நிறுவினார்கள்.\n\nSection::::பெண் புத்த பிக்குகள்.\nஆரம்ப கால புத்த மதத்தில் பெண் புத்த பிக்குகள் இல்லை. பிற்காலத்தில் பெண்களும் புத்த பிக்குகள் ஆயினர். மணிமேகலை காப்பிய நாயகி புத்த பிக்குணி ஆவாள். மணிமேகலை கி.பி. இரண்டாம் நூற்றாண்டில் இருந்த கோவலன்-கண்ணகி இணையரின் மகள் ஆவாள். பௌத்த மதம் புகுந்து துறவு பூண்டு, புகார்ப்பட்டினத்துக்கு அருகில் இருந்த சக்கரவாளக் கோட்டத்தைச் சேர்ந்த உலக அறவி என்னும் அம்பலத்தில் இருந்த குருடர், முடவர், பசிநோய்கொண்ட வறியவர் முதலியவர்களுக்கு உணவு கொடுத்து ஆதரித்த செய்தி மணிமேகலை 17ஆம் காதையில் காணப்படுகிறது. அன்றியும், மணிமேகலை சிறைக்கோட்டம் சென்று சிறையில் வாடும் மக்களுக்கு உணவு கொடுத்து உண்பிக்க, அதனை அறிந்த சோழ அரசன் அவளை அழைத்து, நான் உனக்குச் செய்யவேண்டுவது என்ன என்று கேட்க, அவள், சிறைக் கோட்டத்தை அறக்கோட்டமாக்க வேண்டும் என்று கேட்க, அரசனும் அவ்வாறே சிறைக் கோட்டத்தை அறக்கோட்டமாக்கிக் கொடுத்தான் என்று மணிமேகலை 19ஆம் காதையில் உள்ளது.\n"}
{"id": "268490", "url": "https://ta.wikipedia.org/wiki?curid=268490", "title": "அமைல் நைட்ரேட்டு", "text": "அமைல் நைட்ரேட்டு\n\nஅமைல் நைட்ரேட்டு \"(Amyl nitrate)\" என்பது CH(CH)ONO. என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். இம்மூலக்கூறில் 5-கார்பன் அமைல் தொகுதிகள் நைட்ரேட்டு வேதிவினைக் குழுவுடன் இணைக்கப்பட்டுள்ளன. இது அமைல் ஆல்ககால் மற்றும் நைட்ரிக் அமிலத்தினுடைய எசுத்தராகும்.\nSection::::பயன்கள்.\nஆல்க்கைல் நைட்ரேட்டுகள் கரிம வேதியியல் தொகுப்பு வினைகளில் வினையாக்கிகளாகப் பயன்படுகின்றன. மேலும் இது டீசல் துணை எரிபொருளாகவும் பயன்படுத்தப்படுகிறது. பற்றவைத்தல் மேம்படுத்தியாக எரிபொருளை முடுக்கி பற்றவைத்தலை இவ்வெந்திரத்தில் செயல்படுத்துகிறத\n"}
{"id": "268493", "url": "https://ta.wikipedia.org/wiki?curid=268493", "title": "டி-டே (தொலைக்காட்சித் தொடர்கள்)", "text": "டி-டே (தொலைக்காட்சித் தொடர்கள்)\n\nடி-டே இது ஒரு தென் கொரியா நாட்டு பேரழிவு மற்றும் மருத்துவம் கலந்த தொலைக்காட்சி தொடர் ஆகும். இந்த தொடரை ஜாங் யோங்-வூ என்பவர் இயக்க, கிம் யெங்-கவனக், யுங் சோ-மின் மற்றும் ஹா ஸாக்-ஜின் உள்ளிட்ட பலர் நடித்துள்ளார்கள். இந்த தொடர் செப்டம்பர் 18, 2015ஆம் ஆண்டு முதல் ஜேடிபிசி என்ற தொலைக்காட்சியில் வெள்ளி மற்றும் சனிக்கிழமை தென் கொரியா நாட்டு நேரப்படி இரவு 8:40 மணிக்கு ஒளிபரப்பாகின்றது.\n\nSection::::கதைச்சுருக்கம்.\nசியோல் என்ற இடத்தில் ஒரு இயற்கை பேரழிவு நடக்கின்றது, அந்த பேரழிவில் காயப்பட்டவர்களை காப்பாற்ற போராடும் மருத்துவர்கள் மற்றும் அவசர சிகிச்சை குழுவினர்கள், இவர்களை சுற்றி கதை நகர்கின்றது.\n\n\n"}
{"id": "268497", "url": "https://ta.wikipedia.org/wiki?curid=268497", "title": "பார்க் சீயோ-ஜோன்", "text": "பார்க் சீயோ-ஜோன்\n\nபார்க் சீயோ-ஜோன் () (பிறப்பு: டிசம்பர் 16, 1988 ) ஒரு தென் கொரியா நாட்டு நடிகர் ஆவார். இவர் 2011ஆம் ஆண்டு முதல் டிரீம் ஹை 2, கில் மீ, ஹீல் மீ, ஷி வாஸ் பிரிட்டி போன்ற தொலைக்காட்சி தொடர்களில் நடித்ததன் மூலம் பரிசியமான நடிகர் ஆனார்.\n\n"}
{"id": "268502", "url": "https://ta.wikipedia.org/wiki?curid=268502", "title": "வருவாய்", "text": "வருவாய்\n\nவணிகத்தில் வருவாய்கள் அல்லது வருவாய் என்பது ஒரு நிறுவனம் அதன் வழக்கமான வணிக நடவடிக்கைகள் மூலமாக பெறக்கூடிய வருமானம் ஆகும். இதனை பொதுவாக சரக்குகள் மற்றும் சேவைகளை வாடிக்கையாளர்களிடன் விற்பனை செய்வதன் மூலமாக அவர்கள் பெறுவார்கள். ஐக்கிய இராச்சியம் போன்ற பல நாடுகளில் வருவாயானது விற்பனை அளவு எனக் குறிப்பிடப்படுகிறது.\n\nசில நிறுவனங்கள் வருவாயை வட்டி, ஈவுத்தொகைகள் அல்லது மற்ற நிறுவனங்களால் அவர்களுக்குச் செலுத்தப்படும் ஆதாய உரிமைகள் ஆகியவற்றின் மூலமாக பெறுகின்றன. வருவாய் என்பது பொதுவாக வணிக வருமானத்தைக் குறிப்பிடலாம் அதாவது அது \"கடந்த ஆண்டு X என்ற நிறுவனம் $32 மில்லியன் வருவாய் ஈட்டியது\" என்பன போன்று குறிப்பிட்ட கால அளவில் நாணயம் சார்ந்த அலகில் அடையக்கூடிய பணத்தினைக் குறிப்பிடுவது ஆகும்.\n\nSection::::நிகர வருமானம்.\nஇலாபங்கள் அல்லது நிகர வருமானம் என்பது பொதுவாக மொத்த வருவாயில் இருந்து குறிப்பிட்ட காலகட்டத்தில் செலவிடப்பட்ட தொகைகளைக் கழித்துவிட்டால் வருவது ஆகும். கணக்குப்பதிவில் வருவாய் என்பது வருமான அறிக்கையில் அதன் நிலை மிகவும் உச்சமாக இருப்பதன் காரணமாக \"உச்ச வரிசை\" எனப் பொதுவாகக் குறிப்பிடப்படுகிறது. இதற்கு முற்றிலும் மாறாக \"கீழ்நிலை வரிசை\" என்பது நிகர வருமானத்தைக் குறிப்பிடுவதாக இருக்கிறது.\n\nSection::::இலாப நோக்கற்ற நிறுவனங்களில் வருவாய்.\nஇலாப நோக்கற்ற நிறுவனங்களில் ஆண்டு வருவாய் மொத்த வரவுகள் எனக் குறிப்பிடப்படலாம். இதில் தனிநபர்கள் மற்றும் பெரு நிறுவனங்களில் இருந்து பெற்ற நன்கொடைகள், அரசு நிறுவனங்களின் ஆதரவு, நிறுவனத்தின் தூதுக்குழு தொடர்புடைய நடவடிக்கைகளில் இருந்து கிடைத்த வருமானம் மற்றும் நிதியதிகரிப்பு நடவடிக்கைகள், உறுப்பினர் கட்டணங்கள் மற்றும் நிறுவனங்களில் முதலுக்கான பங்குகள் போன்ற நிதி முதலீடுகளில் இருந்து பெறப்பட்ட வருமானம் உள்ளிட்ட வருவாய்கள் அடங்கும். அரசாங்கத்தைப் பொறுத்தவரை வருவாயானது நிறுவனங்கள் மற்றும் தனிநபர்கள் மீது விதிக்கப்படும் வருமான வரியில் இருந்து பெற்ற பெருந்திரளான தொகை, சுங்க வரிகள், தீர்வைக் கட்டணங்கள், மற்ற வரிகள், சரக்குகள் மற்றும் சேவைகளின் விற்பனைகள், ஈவுத்தொகை மற்றும் வட்டிகள் போன்ற வழிகளில் கிடைக்கும்.\n\nபொதுவான பயன்பாட்டில் வருவாய் என்பது ஒரு நிறுவனத்தினால் பணத்தின் வடிவம் அல்லது பணத்திற்கு சமமான விதங்களில் அடையக்கூடிய வருமானத்தைக் குறிப்பிடுவது ஆகும். விற்பனை வருவாய் அல்லது வருவாய்கள் என்பது குறிப்பிட்ட கால கட்டத்தில் சரக்குகல் அல்லது சேவைகள் விற்பனையில் இருந்து அடையக்கூடிய வருமானம் ஆகும். வரி வருவாய் என்பது அரசாங்கம் வரி செலுத்துபவர்களிடம் இருந்து பெறும் வருமானமாக இருக்கிறது.\n\nSection::::வருவாயை மதிப்பிடுதல்.\nஒரு நாட்டின் அனைத்து மக்களின் அனைத்துவிதமான வருமானத்தை அடிப்படையாகக் கொண்டு ஒரு நாட்டின் வருமானம் கணக்கிடப்படுதலை வருமானம் கணக்கிடுதல் எனலாம். இதில் நாட்டு வருமானம், நிகர வருமானம். தலா வருமானம் என வருமான முறைகள் உள்ளன. ஒரு நாட்டின் வருமானத்தை கிழ்கண்ட முறைகளில் கணக்கிடலாம். \n\n\nமிகவும் முறைசார்ந்த பயன்பாட்டில் வருவாய் என்பது குறிப்பிட்ட நிலையான கணக்குப்பதிவு நடைமுறை அல்லது அரசு அல்லது அரசு நிறுவனங்களால் நிறுவப்பட்ட விதிமுறைகள் சார்ந்து குறிப்பிட்ட காலத்திற்கான வருமானத்தின் கணக்காக அல்லது கணிப்பாக இருக்கிறது. பணம் சார்ந்த கணக்குப்பதிவு மற்றும் குவிதல் சார்ந்த கணக்குப்பதிவு ஆகிய இரண்டு பொதுவான கணக்குப்பதிவு முறைகள் வருவாயை மதிப்பிடுவதற்கு ஒரே செயல்பாட்டைப் பயன்படுத்துவது இல்லை. பெரு நிறுவனங்கள் பொதுமங்களுக்கு பங்குகள் வாங்குவதற்கான வாய்ப்பினை வழங்கும் போது பொதுவாக ஏற்றுக்கொள்ளப்பட்ட கணக்குப்பதிவுக் கொள்கைகள் அல்லது சர்வதேச நிதி அறிக்கைத் தரநிலைகள் சார்ந்த வருவாய் அறிக்கைக்கு சட்ட ரீதியாக இணங்குவதாக பொதுவாக இருக்க வேண்டியது அவசியம்.\n\nஇரட்டை வரவுக் கணக்குப்பதிவியல் முறையில் வருவாய் கணக்குகள் பொதுவான கணக்குப் பதிவேட்டுக் கணக்குகளாக இருக்கின்றன. பொதுவான கணக்குப் பதிவேட்டுக் கணக்குகள் என்பவை வருமான அறிக்கை மீது தலைப்பு வருவாய் அல்லது வருவாய்களின் கீழ் கால முறை தோறும் சுருக்கப்பட்டவையாக இருக்கின்றன. \"சீர்செய் சேவை வருவாய்\", \"ஈட்டிய வாடகை வருவாய்\" அல்லது \"விற்பனைகள்\" போன்ற வருவாய் கணக்குப் பெயர்கள் வருவாயின் வகையை விவரிக்கின்றன.\n\nSection::::வணிக வருவாய்.\nவணிக வருவாய் என்பது குறிப்பிட்ட பெருநிறுவனம், நிறுவனம், கூட்டாண்மை அல்லது தனியுரிமை வணிகம் ஆகியவற்றுக்கான வழக்கமான நடவடிக்கைகளில் இருந்து வரும் வருமானமாக இருக்கிறது. உற்பத்தி மற்றும்/அல்லது மளிகை போன்ற சில வணிகங்களுக்கான பெரும்பாலான வருவாய் சரக்குகளின் விற்பனையில் இருந்து கிடைக்கிறது. சட்ட நிறுவனங்கள் மற்றும் முடிதிருத்தும் கடைகள் போன்ற சேவை வணிகங்கள் சேவைகளை வழங்கி அவற்றின் மூலம் அவர்களது பெரும்பகுதி வருவாயைப் பெறுகின்றனர். கார் வாடகை மற்றும் வங்கிகள் போன்ற கடன் கொடுக்கும் வணிகங்கள் மற்ற நிறுவனங்கள் அல்லது தனி நபர்களுக்கு அவர்கள் கொடுக்கும் சொத்துக்கள் மூலமாக உருவாகும் கட்டணங்கள் மற்றும் வட்டிகளில் இருந்து அவர்களின் பெரும்பகுதி வருவாயை அடைகின்றனர்.\n\nவணிகத்தின் முதன்மையான நடவடிக்கைகளில் இருந்து கிடைக்கும் வருவாய்கள் பொதுவாக விற்பனைகள் , விற்பனை வருவாய் அல்லது நிகர விற்பனை போன்றவையாகக் குறிப்பிடப்படுகின்றன. இதில் திரும்ப வரும் பொருட்கள் மற்றும் ஏற்கனவே பணம் செலுத்தப்பட்ட விலைப்பட்டியல்களுக்குக் கொடுக்கப்பட்ட தள்ளுபடிகள் போன்றவை விட்டு விடப்படும். பெரும்பாலான வணிகங்கள் தேவைக் கணக்கில் வைப்புத் தொகைகள் மீது ஈட்டிய வட்டி போன்ற வணிகத்தின் முதன்மையான நடவடிக்கைகளுக்கான இடை விளைவுகளாலும் வருவாயை ஈட்டுகின்றன. இது வருவாயில் சேர்க்கப்படுகிறது. ஆனால் நிகர விற்பனையில் சேர்க்கப்படுவதில்லை. விற்பனை வருவாயானது வணிகத்தினால் சேர்க்கப்பட்ட விற்பனை வரியில் அடங்குவதில்லை.\n\nமற்ற வருவாய் (a.k.a. இயக்கமற்ற வருவாய்) என்பது சுற்றயலான (அடிப்படையற்ற) செயல்பாடுகளில் இருந்து கிடைக்கும் வருவாய் ஆகும்.\nஎடுத்துக்காட்டாக ஒரு நிறுவனம் ஆட்டோமொபைல்களை உற்பத்தி செய்து விற்பனை செய்கிறது எனில் அதன் \"வழக்கமான\" வருவாயாக ஆட்டோமொபைலின் விற்பனையில் இருந்து கிடைக்கும் வருவாய் பதிவு செய்யப்பட வேண்டும். அதே நிறுவனம் அதன் கட்டடங்களின் ஒரு பகுதியை வாடகைக்கு விடுவதாகக் கொண்டால் அது \"மற்ற வருவாய்\" என்ற பிரிவின் கீழ் குறிப்பிடப்பட வேண்டும். மேலும் அதன் அடிப்படைச் செயல்பாடுகள் தவிர்த்து மற்ற வருவாய்களை அந்த நிறுவனத்தின் வருமான அறிக்கையில் தனித்துக் காட்டப்பட வேண்டும்.\n\nSection::::நிதி அறிக்கை பகுப்பாய்வு.\nவருவாய் ஆனது நிதி அறிக்கை பகுப்பாய்வின் தலையாய பகுதியாக இருக்கிறது. ஒரு நிறுவனத்தின் செயல்பாடு அதன் சொத்து உட்பாய்வுகளை (வருவாய்கள்) அதன் சொத்து வெளிப்பாய்வுகளுடன் (செலவுகள்) ஒப்பிடும் பரிமாணத்தில் அளவிடப்படுகிறது. நிகர வருவாய் இந்த சூத்திரத்தின் முடிவாக இருக்கிறது. ஆனால் வருவாய் பொதுவாக நிலையான வருவாய் அழைப்புகளில் சமமான கவனிப்பைப் பெறுகிறது. ஒரு நிறுவனம் திடமான \"உச்ச வரிசை வளர்ச்சியை\" காட்டினால் ஆய்வாளர்கள் அதன் வருவாய் வளர்ச்சி அல்லது \"கீழ் வரிசை வளர்ச்சி\" தேக்க நிலையில் இருந்தாலும் அந்த கால கட்டத்தின் செயல்பாட்டை நேர்மறையாகப் பார்க்கலாம். மாறாக நிறுவனம் குறிப்பிடத்தக்க வருவாய் வளர்ச்சியை உருவாக்கத் தவறினால் உயர் வருவாய் வளர்ச்சி கறைப்படுத்தப்படும். இசைவான வருவாய் வளர்ச்சி அத்துடன் வருமான வளர்ச்சியானது முதலீட்டாளர்களுக்கு நிறுவனத்தின் பொது வர்த்தக இருப்பு ஈர்க்கக் கூடியதாக இருப்பதற்கு மிகவும் இன்றியமையாததாக இருக்கிறது.\n\nவருவாயானது வருமானத்தின் தரத்திற்காக குறிப்பிடுதலாகப் பயன்படுத்தப்படுகிறது. இதனுடன் பல்வேறு நிதி விகிதாச்சாரங்கள் இணைந்திருக்கின்றன. அதில் மிகவும் முக்கியமானதாக கிராஸ் மார்ஜின் மற்றும் பிராஃபிட் மார்ஜின் ஆகியவை இருக்கின்றன. மேலும் நிறுவனங்கள் வருவாய் அறிக்கை முறையைப் பயன்படுத்தி மோசமான கடன் செலவைக் கண்டறிவதற்கும் வருவாயைப் பயன்படுத்துகின்றன.\n\nவருமானம் எதிர்மறையானதாக மற்றும் P/E அர்த்தமற்றதாக இருக்கும் போது விலை / விற்பனை சில நேரங்களில் விலையில் இருந்து வருமானங்கள் விகிதாச்சாரத்துக்கான மாற்றாகப் பயன்படுத்தப்படுகிறது. ஒரு நிறுவனம் எதிர்மறை வருமானங்களைக் கொண்டதாக இருந்தாலும் அது கிட்டத்தட்ட எப்போதும் நேர்மறையான வருவாய் கொண்டதாக இருக்கும்.\n\nகிராஸ் மார்ஜின் என்பது வருவாய் குறைவான சரக்குகள் விற்றதன் விலையைக் கணக்கிடுவதாக இருக்கிறது. மேலும் இது சரக்கின் உற்பத்தி தொடர்பாக எவ்வளவு சிறப்பாக பொருட்களின் விலையை மாற்றலாம் என்பதைக் கண்டறியப் பயன்படுத்தப்படுகிறது.\n\nநிகர வருமானம் / விற்பனை அல்லது பிராஃபிட் மார்ஜின் என்பது ஒரு நிறுவனம் எவ்வாறு திறனாக வருவாயை இலாபங்களாக மாற்றலாம் என்பதை முதலீட்டாளர்கள் கணக்கிடுவதற்குப் பயன்படுகிறது.\n\nSection::::அரசாங்க வருவாய்.\nஅரசாங்க வருவாய் என்பது அரசாங்க உட்பொருளைத் தவிர்த்து வெளி மூலங்களில் இருந்து பெறப்படும் அனைத்து தொகையையும் உள்ளடக்கியதாக இருக்கிறது. பெரும் அரசாங்கங்கள் பொதுவாக நிறுவனங்கள் மற்றும் தனிநபர்களிடம் இருந்து அரசு வருவாயைப் பெறுவதற்குப் பொறுப்பேற்கும் நிறுவனம் அல்லது துறையைக் கொண்டிருக்கின்றன.\n\nஅரசாங்க வருவாய் ஆனது அச்சிடப்படும் ரிசர்வ் வங்கியின் நாணயத்தையும் உள்ளடக்கியதாக இருக்கலாம். இது சுழற்சிச் செலவுப் பதிவின் ஒத்திசைவான நாணயத்துடன் இணைந்து சில்லறை வங்கிக்கான முன்பணமாக பதிவு செய்யப்படுகிறது. சில்லறை வங்கிகள் 90 நாள் மசோதாக்கள் போன்றவற்றின் மூலமாக அதிகாரப்பூர்வ தொகை விகிதச் செலுத்தத்தில் இருந்து வருமானத்தைப் பெற்றுக் கொள்கின்றன.பொதுவான வணிகங்கள் சார்ந்த கணக்குப்பதிவுத் தரநிலைகளைப் பயன்படுத்துதல் அரசாங்கக் கணக்குப் பதிவுகளில் சரியான மற்றும் துல்லியமான அரசாங்கக் கணக்குகளை வழங்குமா என்பது கேள்விக்குறியாக இருக்கிறது. இதில் ரிசர்வ் வங்கிக்கான பணக்கொள்கை அறிக்கை ரிசர்வ் வங்கிக்கான நாணயம் ஈட்டலுக்கான நேர்மறை பணவீக்க விகிதமானது சுழற்சி வாய்ப்பில் நாணயத்தினை ஒட்டு மொத்தமாக இரத்து செய்வதைக் குறிப்பிடுவதாக இருக்கிறது. இதில் ரிசர்வ் வங்கி அனைத்து நாணயங்களையும் திரும்பப் பெற்று இரத்து செய்ய வேண்டும்.\n"}
{"id": "268507", "url": "https://ta.wikipedia.org/wiki?curid=268507", "title": "காமா (நகரம்)", "text": "காமா (நகரம்)\n\nஹமா அல்லது காமா அல்லது கமா( \"\" , , Biblical \"Ḥamāth\", \"\"fortress\"\") என்பது மேல் மத்திய சிரியாவில் உள்ள ஒரோண்டேசு நதியின் ஆற்றங்கரையில் அமைந்துள்ள ஒரு நகரமாகும். இது திமிஷ்குவிற்கு வடக்காக தொலைவிலும் கோம்சிற்கு வடக்காக தொலைவிலும் அமைந்துள்ளது. இது காமா பிரதேசத்தின் மாகாண தலைநகரமாகும். காமா 2009இன் மக்கள்தொகை மதிப்பீடின்படி 854,000 குடிகளைக் கொண்டுள்ளது. இது சிரியாவில் அலெப்போ, தமாசுகசு மற்றும் கோம்சுக்கு அடுத்த நான்காவது மிகப்பெரிய நகரமாகும்.\n\nஇந்நகரம் தோட்டத்திற்கு நீர்ப்பாசனம் செய்யப் பயன்படுத்தும் அதன் பதினேழு நோரியாக்களுக்காக புகழ்பெற்றது. இந்த நோரியாக்கள் கி.மு. 1100இற்கு முன்னரே கட்டப்பட்டதாகும்.\n\nகடந்த தசாப்தங்களில், காமா நகரம் பாத்திசம் எதிர்ப்பை எதிர்ப்பதின் மையமாக அழைக்கப்பட்டுவந்தது. மிக குறிப்பாக முசுலீம் சகோதரத்துவத்தில் முக்கிய பங்காற்றியது. 1964ன் இசுலாமிய எழுச்சியின் தொடக்கத்தில் சிரிய இராணுவத்தால் இந்நகரம் சோதனையிடப்பட்டது, மற்றும் ஏப்பிரல் 1981, குறிப்பாக 1982இலும் சிரியாவின் இசுலாமிய எழுச்சியின் போது படுகொலை நடந்த இடமாகவும் காமா நகரம் கருதிக்கொள்ளப்படுகிறது. இப் படுகொலையில் கிட்டத் தட்ட 25,000 மக்கள் கொல்லப்பட்டனர். இப் படுகொலை காமா படுகொலை என வர்ணிக்கப்படுகிறது. மறுதடவை இந்நகரம் மோதல் தளமாக மாறியது சிரிய இராணுவம் மற்றும் எதிர்ப்பு படைகளின் மோதலின் போதாகும். காமா நகரம் 2011 மற்றும் 2012 நடைபெற்ற சிரிய உள்நாட்டுப் போரின் முக்கிய போர்க் களங்களில் ஒன்றாக விளங்கியது.\n\nSection::::காலநிலை.\nகோப்பென் காலநிலை வகைப்பாட்டின் படி இது சூடான வறண்ட காலநிலையைக் கொண்டுள்ளது. காமாவின் உள்நாட்டு அமைவிடம் நடுனிலக்கடலிலிருந்து எந்த மென்மையான கரையோரத் தாக்கங்களையோ தென்றல் காற்றையோ பெறவில்லை என்பதை உறுதிப்படுத்துகிறது. இதன் விளைவாகத்தான் அருகிலுள்ள கோம்சை விட சூடான வறண்ட காலநிலையை இந்நகரம் கொண்டுள்ளது.\n\nSection::::மக்கள் தொகையியல்.\nஜோசியா சி. ரச்செல்லின் கூற்றுப்படி 12ம் நூற்றாண்டில் காமாவின் மக்கள்தொகை 6,750 குடிகளாக இருந்துள்ளது. ஜேம்ஸ் ரெய்லி வரலாற்று மக்கள் தொகையை கணிப்பிட்டதன்படி: 1812- 30,000 (Burckhardt) 1830- 20,000 (Robinson) 1839- 30–44,000 (Bowring) 1850- 30,000 (Porter) 1862- 10–12,000 (Guys) 1880- 27,656 (Parliamentary Papers) 1901- 60,000 (Parliamentary Papers) 1902–1907 80,000 (Trade Reports) 1906- 40,000 (al-Sabuni) 1909- 60,000 (Trade Reports) \n1932இல் காமா பிரெஞ்சு ஆட்சியின் கீழ் இருந்தது. அப்போது காமாவில் அண்ணளவாக 50,000 குடியிருப்பாளர்கள் இருந்தனர். 1960ன் மக்கள்தொகை அடிப்படையில் இங்கு 110,000 உள்ளூர்வாசிகள் காணப்பட்டனர். அதிகரித்துக்கொண்டே வந்த காமாவின் மக்கள்தொகை 1978இல் 180,000 குடியிருப்பாளர்களையும் 1994ல் 273,000 குடியிருப்பாளர்களையும் எட்டியது. காமா பிரதேசத்தின் 1000 பிறப்புக்களில் குழந்தை இறப்பு வீதம் 99.4 ஆகும். 2005ன் மக்கள் தொகை அடிப்படையில் 325,000 குடியிருப்பாளர்கள் காணப்பட்டனர்.\n\nபெரும்பாலான குடியிருப்பாளர்கள் சுன்னி இசுலாம் மதத்தை சேர்ந்தவர்கள் ஆவர். அப்படியிருந்தும் காமாவின் சில மாவட்டங்களில் கிறிஸ்தவர்கள் மட்டுமே இருக்கின்றனர். காமா பிரெஞ்சு ஆட்சிக்காலத்திலிருந்தே மிகவும் பழமையை விரும்புகின்ற சுன்னி முசுலிம்களைக் கொண்ட நகரம் என அறியப்பட்டு வருகின்றது.\n\nSection::::பிரதான இடங்கள்.\nகாமாவின் அதி பிரபலமான கண்ணைக் கவரும் இடங்களாக அமைவது பைசாந்தியப் பேரரசு காலத்தில் அமைக்கப்பட்ட காமாவின் 17 நோரியாஸ் ஆகும். ஒரொண்டேஸ் ஆற்றில் இது அமைந்துள்ளது. அவற்றின் விட்டம் ஆகும். \"அல்-மமுன்யே\" (1453, \"al-Mamunye\") மற்றும் \"அல் முஹமேட்டியே\" (14ம் நூற்றாண்டு, \"al-Muhammediye\") போன்ற பெயர்களைக் கொண்ட நோரியாசுகளே மிகவும் பெரியவை ஆகும். பொதுவாக இது நீரை நகரத்திற்கும் அருகிலுள்ள விவசாயப் பகுதிகளுக்கும் கொண்டு செல்லவே பயன்பட்டன.\n\n\"மற்றைய இடங்கள்:\"\n"}
{"id": "268508", "url": "https://ta.wikipedia.org/wiki?curid=268508", "title": "வருங்கால வைப்பு நிதி", "text": "வருங்கால வைப்பு நிதி\n\nவருங்கால வைப்பு நிதி என்பது பணியாளர்கள் வாங்கும் மாதச்சம்பளத்தில் 12 சதவீதம் பிடித்தம் செய்யப்பட்டு பணியாற்றும் நிறுவனம். அதற்கு சமமான தொகையையும் சேர்த்து வருங்கல வைப்பு நிதி ஆணையத்தில் முதலீடு செய்யும். இதுவே வருங்கால வைப்பு நிதி. இதில் 8.33 சதவீதம் பென்சன் திட்டத்திற்கும், 3.7 சதவீதம் வருங்கால வைப்பு நிதியகவும், 0.50 சதவீதம் காப்பீட்டிற்கும் செலுத்தப்படும்.\n\nசம்பளத்தில் 12 சதவீதம் வைப்பு நிதி என்றாலும் , எவ்வளவு சம்பளம் வாங்கினாலும் குறைந்தது நிறுவனம் 1800 ருபாய் செலுத்தவேண்டும் என்ற விதி இருப்பதால் இதையே நிறுவனங்கள் பின்பற்றுகின்றன. நிறந்த வைப்பு நிதி எண் UAN Universal Account Number கையாளப் படுகிறது.பி எஃப் இணையதளத்தில் நமது தொகையை அறியமுடியும். பணியில் சேர்ந்து 5 ஆண்டுக்குள் பி எஃப் தொகையை எடுக்கவேண்டும் என்றால் 10 % தொகை பிடித்தம் செய்யப்படும். 5 ஆண்டுகளுக்கு மேல் என்றால் பிடித்தம் கிடையாது. இரண்டு மாதத்துக்கு மேல் வேலை இல்லை என்றால் பி எஃப் தொகை எடுத்துக்கொள்ளும் வசதி உண்டு.குழந்தைகள் படிப்பு , திருமணம், மருத்துவம், வீடுகட்டுதல் போன்றவற்றிர்க்கு முன் பணம் எடுத்துக்கொள்ளலாம்.\nவரும் 2015 மார்ச்சு மாதம் முதல் பி எஃப் தொகையை ஆன்லைன் மூலம் 3 மணி நேர பரிசீலனையில் பி எஃப் வங்கிக்கணக்கில் பெறும் திட்டம் வர உள்ளது. தற்போது ஆதார் எண் உள்ளவர்கள் 3 நாட்களில் பெறமுடியும். தற்போது பி எஃப் ஆணையத்தில் 8.5 லட்சம் கோடி ரூபாய் இருக்கிறது. இவை அரசாங்க பத்திரத்தில் முதலீடு செய்யப்பட்டுள்ளது. 2015 - 2016 நிதி ஆண்டில் 5000 கோடி ரூபாய் பங்குச்சந்தையில் முத்லீடு செய்யப் போவதாக ஆணையம் அறிவித்து உள்ளது. நடப்பு நிதி ஆண்டில் பி எஃப் தொகைக்கு 8.7 சதவீதம் வட்டி நிர்ணயம் செய்யப்பட்டு உள்ளது. மாதம் 12 சதவீதத்திற்கும் மேல் பிடித்தம் செய்ய வசதி உண்டு.\n\n"}
{"id": "268511", "url": "https://ta.wikipedia.org/wiki?curid=268511", "title": "இந்திய இலங்கை மீனவர் பிரச்சினை", "text": "இந்திய இலங்கை மீனவர் பிரச்சினை\n\nஇந்திய இலங்கை மீனவர் பிரச்சினை என்பது பாக் நீரிணையில் மீன்பிடிக்கும் தமிழக மீனவர்கள், இலங்கை நீர்ப்பரப்பில் மீன்பிடிப்பதால் ஏற்பட்டுள்ள பிரச்சினையை குறிக்கும். \nSection::::பின்னணி.\n1974இல் இந்தியா இலங்கை நாடுகளுக்கிடையே ஒப்பந்தம் ஏற்பட்டது. இந்த ஒப்பந்தப்படி இந்தியா கட்சத் தீவை விட்டுக்கொடுத்தது. இதன்படி தமிழக மீனவர்களுக்கு மீன்பிடி உரிமமும், சுதந்திரமும் வழங்கப்பட்டது. 1976இல் மீண்டும் ஓர் ஒப்பந்தம் இந்தியா இலங்கை இடையே ஏற்பட்டது. இந்த ஒப்பந்தப்படி தமிழக மீனவர்களுக்கு கொடுக்கப்பட்ட உரிமம் பறிக்கப்பட்டதாக இலங்கை அறிவித்தது. ஆனால் இந்த ஒப்பந்தத்தின் 6வது பிரிவில் இரு நாட்டு மீனவர்கள் காலம் காலமாக அனுபவித்து வந்த உரிமைகளை அனுபவிக்கலாம் என்று உள்ளது. 1969 வியன்னா உடன்படிக்கையின் விதி 6(1)இல் விளக்கப்பட்டுள்ளதன்படி, ஒப்பந்த முக்கிய அம்சத்தை ஏதாவது ஒரு நாடு மீறும் போது மற்ற நாட்டிற்கு உடன்படிக்கையை ரத்து செய்யவோ, தற்காலிகமாக நிறுத்திவைக்கவோ உரிமை உண்டு. 5000 சதுர கி.மீ இலங்கை கடற்கரையில் 150 சதுர கி.மீட்டரில் தமிழக மீனவர்கள் எல்லை தெரியாமல் மீன் பிடிக்கின்றனர்.\n\nSection::::காலக்கோடு.\nSection::::அக்டோபர் 2015.\nதமிழ்நாட்டு மீனவர்கள் எல்லை தாண்டி மீன் பிடித்தால் ரூபாய் 15 கோடி அபராதம் விதிக்கப்போவதாக இலங்கை அரசு அறிவித்தது.\n\n\n"}
{"id": "268512", "url": "https://ta.wikipedia.org/wiki?curid=268512", "title": "மகதான் மாகாணம்", "text": "மகதான் மாகாணம்\n\nமகதான் மாகாணம் (\"Magadan Oblast\", , மகதான்ஸ்கயா ஓபிலாஸ்த்) என்பது உருசியாவின் நடுவண் அலகும், ஒரு உருசிய மாகாணமும் ஆகும். இது தூரகிழக்கு நடுவண் மாவட்டப் பகுதியைச் சேர்ந்தது. இதன் எல்லைகளாக வடக்கே சுகோத்கா தன்னாட்சி வட்டாரம், கிழக்கே கம்சாத்கா கிராய், தெற்கே காபொரோவ்சுக் கிராய், மேற்கே சகா குடியரசு ஆகியன உள்ளன. இதன் தலைநகர் மகதான் ஆகும். மக்கள்தொகை: 156,996 (2010 கணக்கெடுப்பு).\n\nSection::::வரலாறு.\nமகதன் ஒப்லாஸ்து திசம்பர் 3 1953இல் நிறுவப்பட்டது. இது கோல்யாமா பகுதியால் பிரபலமாக அறியப்பட்டது. இங்கு பெருமளவிளான மூலப் பொருட்டளான தங்கம், வெள்ளி, வெண்கலம், டங்ஸ்டன், போன்றவை உள்ளன. இங்கு ஸ்டாலின் ஆட்சிகாலத்தில் கணிமச் சுரங்கங்கள் தோண்டுதல், சாலை கட்டுமானங்கள் போன்ற பணிகள் 1930 களிலும் 1940 களில் பெருமளவில் மேற்கொள்ளப்பட்டது. அதற்கு இங்கு இருந்த கட்டாய உழைப்பு முகாம்வாசிகளின் உழைப்பு பயன்படுத்தப்பட்டது. ஸ்டாலின் இறந்த பிறகு இந்த முகாம்கள் கலைக்கப்பட்டன. பிராந்தியத்தின் நிர்வாகம் இதன் முன்னாள் பொறுப்பாளர்களிடம் வந்தது.\nதங்கச் சுரங்கம் போன்ற சுரங்கப் பணிகளுக்கு குற்றவாளிகளுக்கு பதிலாக ஊதியம் கொடுத்து தொழிலாளர்களைப் பணிக்கு அமர்த்தி விரைவான பொருளாதார விரிவாக்கம் செய்யப்பட்டது,\n\nஇப்பகுதியின் பூர்வீகக் குடி மக்களான இவின்ஸ், கொர்யாக்ஸ், யுபிக்ஸ், சுக்சிஸ், ஓரோசிஸ், சுவன்ஸ், இடில்மென்ஸ் ஆகிய மக்கள் பாரம்பரியமாக இணைந்து மீன்பிடித்துக் கொண்டு ஓக்கோட்ஸ்க் கடற்கரை பகுதியில் இருந்து கோல்யாமா ஆற்றுப் பள்ளத்தாக்கு வரை வாழ்ந்த இம்மக்கள் தொழில்மயமாக்கலால் அவதிப்பட்டார். ஆனாலும் இப்பகுதியில் 1987 வரை நிறுவனங்களின் ஆதரவுவுடன் தங்கியிருக்க முடிந்தது ஆனால் பெரஸ்ட்ரோயிகா என்ற மறுவடிவமைப்பு கொள்கையால் பழைய கட்டமைப்புகளை மூடும் ஏற்பாடு தொடங்கியது. இதன் விளைவாக, இந்த மக்களுக்கு இழப்பு ஏற்பட்டது. இவர்களின் பாரம்பரிய தொழிலும் நசிந்ததால் வேலையின்மையால் வதியுற்றனர்.\n\nசுகோடா தன்னாட்சி பிராந்தியத்தியத்தின் நிவாகம் மகதன் ஒப்லாஸ்தின் கீழ்நடந்துவந்த நிலையில் 1991 இல் அதன் பிரிப்பு அறிவிக்கப்பட்டது.\n\nSection::::வனவளம்.\nமகதன் ஒப்லாஸ்து முக்கியமாக மலைப்பாங்கான பனிப்பாலைவனப் பிரதேசம், மற்றும் தைகா பகுதிகளில் கொண்டுள்ளது. தெற்கில் ஓரளவு பிர்ச், வில்லோ, மலை சாம்பல், இலைகள் கொண்ட மர வகை, ஆல்டர் ஆகிய மரங்கள் கொண்ட காடுகள் கொண்டுள்ளது.\nதெற்கில் பனி ஆடுகள் , மான் , கடமான் மற்றும் பழுப்புநிறக் கரடிகள் போன்ற விலங்குகளும், வாத்து, கடற்பறவைகள் போன்ற பல பறவைகளும் காணப்படுகின்றன. ஓக்கோட்ஸ்க் கடல் பகுதியில் விலை மதிப்பு மிக்க போலாக், நெத்தலி, ஃலௌவ்ண்ட்டர் மீன், சால்மன், நண்டுகள் போன்றவை கிடைக்கின்றன.\n\nSection::::பொருளாதாரம்.\nஇது பொருளாதாரத்துக்கு முதன்மையாக தங்கம், வெள்ளி போன்ற உலோக சுரங்க நலன்களை மையமாகக் கொண்டுள்ளது. இங்கு மகதன் நகரம் மட்டுமே பெரிய தொழில்துறை மையமாக உள்ளது. வேளாண்மை அவ்வளவு சிறப்பாக இல்லை. ஏப்ரல் 2014 அன்று உருசிய அரசாங்கம் டிசம்பர் 31, 2025 வரை மகதன் ஒப்லாஸ்து இல் உள்ள சிறப்பு பொருளாதார மண்டலங்களின் (SEZ) செயல்பாடுகளை விரிவாக்கும் மசோதாவுக்கு ஒப்புதல் அளித்துள்ளது.\n\nSection::::சுரங்ககள்.\nமகதன் ஒப்லாஸ்து உலகின் மதிப்புமிக்க சுரங்க பகுதிகளில் ஒன்றாக கருதப்படுகிறது. தங்கச் சுரங்கங்கள் இப்பராந்தியத்தின் முதன்மையானவையாக விளங்குகின்றன, அதுமட்டுமல்லாது வெள்ளி மற்றும் தகரம் போன்றவையும் வெட்டி எடு்க்கும் தொழிலும் வளர்ந்துவருகிறது. அண்மையில் இப்பிராந்தியத்தில் நிலக்கரி வளங்களை தோண்டி எடுப்பதில் ஆர்வம் காட்டப்பட்டுகிறது.\n\nSection::::மீன்பிடிப்பு.\nமீன்பிடி தொழில்தான் இப்பகுதியின் ஒரே உணவு உற்பத்தித் துறை ஆகும். சுரங்கத் தொழிலை அடுத்து இது முக்கியத்துவம் வாய்ததாக உள்ளது. 600,000 சதுர கிலோமீட்டர்,(230,000 சதுர மைல்) மகதன் ஒப்லாஸ்து கடல் புதியைக் கொண்டுள்ளது. மேலும் 15.900 கிலோமீட்டர் (9,900 மைல்) நீளமுள்ள வணிக முக்கியத்துவம் வாய்ந்த கடற்கரைப் பகுதியும், 29.016 கிலோமீட்டர் (18,030 மைல்) நீளமுள்ள ஆற்றங்கரைகளையும் கொண்டுள்ளது. மீன்பிடி நிறுவனங்களைக். கவருவதாய் உள்ளது.\n\nSection::::வேளாண்மை.\nஇங்கு நிலவும் மோசமான காலநிலையின் காரணமாக, இப்பகுதியில் வேளாண்மை என்பது குறைவாக வளர்ந்த பொருளாதார துறையாக உள்ளது; இதன் விளைவாக, உணவு பொருட்கள் 50% வெளியில் இருந்தே வருவிக்கப்பட வேண்டியுள்ளது.\n"}
{"id": "268516", "url": "https://ta.wikipedia.org/wiki?curid=268516", "title": "ஏபெய் மாகாணம்", "text": "ஏபெய் மாகாணம்\n\nஏபெய் (), மக்கள் சீனக் குடியரசில் உள்ள ஒரு மாகாணம் ஆகும். ஆன் அரசமரபு ஆட்சிக்காலத்திலிருந்த ஜி மாகாணத்திலிருந்து இது உருவானதால் 'ஜி' எனும் ஓரெழுத்துச் சுருக்கக் குறியீட்டால் குறிக்கப்படுகின்றது. இது வட சீனப்பகுதியில் அமைந்துள்ளது. ஏபெய் எனும் பெயர் \"ஆற்றின் வடக்கே\" எனப் பொருள்படும். இது மஞ்சள் ஆற்றுக்கு வடக்கே அமைந்துள்ளதால் இப்பெயர் பெற்றது. \n\n1928இல் சிலி மாகாணத்தை மத்திய அரசு கலைத்த பின்னர் இம்மாகாணம் உருவாக்கப்பட்டது.\n\nபெய்ஜிங் மற்றும் தியாஞ்சின் மாநகரங்கள் ஏபேய் மாகாணத்திலிருந்து பிரித்தெடுக்கப்பட்டன. இது வடகிழக்கில் லியாவோனிங் மாகாணத்தையும் வடக்கில் உள் மங்கோலியாவையும் மேற்கில் சாங்சி மாகாணத்தையும் தெற்கில் ஹெனான் மாகாணத்தையும் தென்கிழக்கில் சாண்டோங் மாகாணத்தையும் எல்லைகளாகக் கொண்டுள்ளது.\n\nSection::::வரலாறு.\nசுமார் 200,000 முதல் 700,000 ஆண்டுகளுக்கு முன்னர் ஏபெய் மாகாணத்தின் சமவெளியில் பீக்கிங் மனிதன் வாழ்ந்தான். சீனாவிம் இளவேனில்-இலையுதிர் காலம் என அழைக்கப்படும் கி.மு. எட்டாம் நூற்றாண்டு முதல் ஐந்தாம் நூற்றாண்டு வரையான காலப்பகுதியில் இதன் வட பகுதி யான் அரசினாலும் தென்பகுதி ஜின் அரசினாலும் ஆட்சி செய்யப்பட்டது. கி.மு. 221 இல் கின் அரசமரப்னரால் சீனா ஒன்றாக்கப்பட்டது. பின்னர் இப்பிரதேசம் பல அரச மரபினரின் ஆட்சிக்குட்பட்டது.\n\nSection::::புவியியல்.\nஏபெய் மாகாணத்தின் பெரும்பகுதி வட சீன சம்வெளியில் அமைந்துள்ளது. இதன் மேற்குப்பகுதி தைஹாங் மலைத்தொடரில் இணைவதுடன் வடபகுதியில் யான் மலைத்தொடர் அமைந்துள்ளது. சீனப் பெருஞ் சுவர் ஏபெய் மாகாணத்தைக் கிழக்கு-மேற்காக ஊடறுத்துச் செல்கின்றது. 2882 மீட்டர் உயரமான சியாவோவுத்தாய் சிகரம் இதன் மிக உயர்ந்த இடமாகும்.\n\nSection::::நிர்வாகப் பிரிவுகள்.\nஇம்மாகாணம் 11 மேல்நிலை நிர்வாகப் பிரிவுகளாகப் பிரிக்கப்பட்டுள்ளன. இவை 170 கவுண்டி அலகுகளாகப் பிரிக்கப்பட்டு மேலும் 2207 நகர நிலை அலகுகளாகப் பிரிக்கப்பட்டுள்ளன.\n\nSection::::அரசியல்.\nசீனாவின் ஏனைய பகுதிகளைப்போலவே இங்கும் இரு கட்சி அரசமைப்பைக் கொண்டுள்ளது. மாகாணத்தின் அதி உயர் அரச அதிகாரியாக மாகாண ஆளுநர் விளங்குகின்றார்.\n\nSection::::பொருளாதாரம்.\n2014இல், ஏபெய் மாகாணத்தின் மொத்த உள்நாட்டு உற்பத்தி 2.942 ட்ரில்லியன் யுவான் ($479 பில்லியன் அமெரிக்க டொலர் ஆகக் காணப்பட்டது. தனி நபர் வருமானம் 40,124 ரென்மின்பி ஆகக் காணப்பட்டது. \n\n40% ஆன தொழிலாளர்கள் விவசாயம் மற்றும் கால்நடை வளர்ப்பு தொடர்பான தொழில்களில் ஈடுபடுகின்றனர். பிரதான பயிர்களாக கோதுமை, மக்காச்சோளம், சோளம் மற்றும் சிறுதானியங்கள் பயிரிடப்படுகின்றன. மேலும் பணப்பயிர்களான பருத்தி, நிலக்கடலை, சோயா அவரை, எள் போன்றவையும் விளைவிக்கப்படுகின்றன.\n\nSection::::மக்கட்பரம்பல்.\nஇம்மாகாணத்தில் பெரும்பான்மையாக ஆன் சீனர்கள் வசிக்கின்றனர். இங்கு 55 இனக்குழுக்களைச் சேர்ந்த மக்கள் வசிக்கின்றனர். இவர்களில் மஞ்சு இனக்குழு (2.1 மில்லியன் மக்கள்), ஊய் இனக்குழு (6 இலட்சம் மக்கள்) மற்றும் மொன்கோல் இனக்குழு (1.8 இலட்சம் மக்கள்) என்பன முக்கியமானவை.\nஇங்கு மக்கள் விடுதலை இராணுவ சேவையிலுள்ளோர் உள்ளடக்கப்படவில்லை.\n\nமூலம்: Department of Population, Social, Science and Technology Statistics of the National Bureau of Statistics of China and Department of Economic Development of the State Ethnic Affairs Commission of China, eds. \"Tabulation on Nationalities of 2000 Population Census of China\". 2 vols. Beijing: Nationalities Publishing House (民族出版社), 2003. ()\n\nSection::::போக்குவரத்து.\nபெய்ஜிங் மற்றும் தியாஞ்சின் நகரங்களைச் சுற்றி இம்மாகாணம் அமைந்துள்ளதால் இந்நகரங்களிலிருந்து ஆரம்பிக்கும் பல தொடர்வண்டிப் பாதைகள் எபெய் ஊடாகச் செல்கின்றன. பெய்ஜிங்-சாங்காய் அதிவேக தொடர்வண்டிப்பாதை, பெய்ஜிங்-குவாங்சு அதிவேக தொடர்வண்டிப்பாதை ஆகியனவும் எபேய் ஊடாகச் செல்கின்றன. \n\nசுமார் 2000 கிலோமீட்டர் நீளமான அதிவேக நெடுஞ்சாலைகளும் 40,000 கி.மீ. நீளமான நெடுஞ்சாலைகளும் எபேய் மாகாணத்திலுள்ளன. \n\nபொகாய் கடற்கரையோரமாகப் பல துறைமுகங்களும் அமைந்துள்ளன.\n\nSection::::ஊடகம்.\nஏபெய் தொலைக்காட்சி சேவை இம்மாகாணத்தில் ஒளிபரப்பாகின்றது.\n"}
{"id": "268519", "url": "https://ta.wikipedia.org/wiki?curid=268519", "title": "அரசினர் கலைக்கல்லூரி, கும்பகோணம்", "text": "அரசினர் கலைக்கல்லூரி, கும்பகோணம்\n\nஅரசினர் கலைக் கல்லூரி, கும்பகோணம் முன்னதாக அரசினர் ஆண்கள் கலைக் கல்லூரி இந்தியாவின் தமிழ்நாட்டில் கும்பகோணத்தில் தன்னாட்சி அனுமதியுடன் செயற்பட்டுவரும் தமிழக அரசின் கலைக் கல்லூரியாகும். இக்கல்லூரி 1854ஆம் ஆண்டில் மாகாண பள்ளியாக தொடங்கப்பட்டது. இது பிரித்தானிய இந்தியாவின் சென்னை மாகாணத்தில் செயற்பட்டுவந்த பழமையான மற்றும் மிகவும் மதிப்புமிக்க கல்வி நிறுவனங்களில் ஒன்றாகும். தற்போது திருச்சி பாரதிதாசன் பல்கலைக்கழகத்தின் அனுமதியுடன் தன்னாட்சிக் கல்லூரியாக இயங்கி வருகிறது. தேசிய மதிப்பீடு மற்றும் தரச்சான்று அவையின் (NAAC) தன்னாட்சி தகுதியுடன் செயற்பட்டு வருகிறது. முனைவர் சி. சீதாராமன் தற்போது இக்கல்லூரியின் முதல்வராக உள்ளார்.\n\nSection::::வரலாறு.\n1854ஆம் ஆண்டில் அக்டோபர் அன்று கும்பகோணத்தில் ஒரு மாகாணப் பள்ளியாக நிறுவப்பட்டது. பின்னர், கேம்பிரிட்ஜ் பல்கலைக்கழகத்தில் பயின்ற வில்லியம் ஆர்ச்சர் போர்ட்டர், மற்றும் டி. கோபால் ராவ் ஆகிய கல்வியாளர்கள் முயற்சியால் 1867இல் அரசினர் கல்லூரியாக மேம்படுத்தப்பட்டது. 1881ஆம் ஆண்டில், இது ஒரு முழுமையான கல்லூரியாக மாற்றப்பட்டது. 1877இல் சென்னை பல்கலைக்கழகத்தின் உறுப்புக் கல்லூரியாக மாற்றம் பெற்றது. பின்னர் 1881இல் உயர்நிலைப்பள்ளி படிப்புகள் நிறுத்தப்பட்டன.\n\nமுதுநிலை பட்டப் படிப்புகள் 1966ஆம் ஆண்டில் தொடங்கப்பட்டன. தற்போது உள்ள கல்லூரி கட்டிடங்கள் 1871 மற்றும் 1875ஆம் ஆண்டுகளில் கட்டப்பட்டவை. 1987ஆம் முதல் தன்னாட்சிக் கல்லூரியாக தரமுயர்த்தப்பட்டது.\n\n\n\nSection::::வழங்கும் படிப்புகள்.\nஇக்கல்லூரியில் இருசுழற்சி முறையில் பின்வரும் படிப்புகள் வழங்கப்படுகின்றன.\n\nSection::::கலைப்பெட்டகம்.\nஇக்கல்லூரியில் காணப்படுகின்ற பல கட்டடங்கள் மிகப்பழமையானவையாகவும், கலை நயத்தோடும் அமைந்துள்ளன. மணிக்கூண்டு அமைந்துள்ள கட்டடம் வெளிநாட்டுப் பாணியும், நம் நாட்டுப் பாணியும் கொண்ட நிலையில் காணப்படுகிறது. நுழைவாயிலின் அருகே மணிக்கூண்டு அமைந்துள்ள பகுதியின் தரைத்தளத்தில் காணப்படுகின்ற தூண்களில் நுணுக்கமான சிற்ப வேலைப்பாடுகள் காணப்படுகின்றன. குறுக்கே காணப்படுகின்ற பலகைகளிலும் சிற்பங்கள் உள்ளன. மர உத்தரங்கள் சீராக வரிசையாக அமைக்கப்பட்டுள்ளன. இங்குள்ள மரச்சிற்பங்களைக் காணும்போது கும்பகோணம் நாகேஸ்வரர் கோயிலிலும், அய்யம்பேட்டை அருகேயுள்ள புள்ளமங்கை கோயிலிலும் கோஷ்டத்தைச் சுற்றி அமைந்துள்ள நுட்பமான, சிறிய அளவிலான சிற்பங்கள் நினைவிற்கு வந்துவிடும். அங்கு அவை கருங்கல்லில் செதுக்கப்பட்டிருக்கும். ஆனால் இங்கு இவை மரத்தில் செதுக்கப்பட்டுள்ளன. இவற்றில் லிங்கத்திருமேனியைப் பூசிக்கும் பிரம்மா, பாம்பணையில் பள்ளி கொண்ட பெருமாள், மார்க்கண்டேயரை எமனிடமிருந்து காப்பாற்ற லிங்கத் திருமேனியிலிருந்து வெளிப்படும் சிவபெருமான் உள்ளிட்ட பல சிற்பங்கள் காணப்படுகின்றன.\n\n"}
{"id": "268523", "url": "https://ta.wikipedia.org/wiki?curid=268523", "title": "பூட்டான் மறிமான்", "text": "பூட்டான் மறிமான்\n\nபூட்டான் மறிமான் (\"Bhutan takin\", \"Budorcas taxicolor whitei\") பூட்டான் நாட்டுக்குரிய விலங்காகும். இவ்வின மான்கள் வடகிழக்கு இந்தியா, மேற்குச் சீனா, திபெத்து ஆகிய பகுதிகளிலும் காணப்படுகிறது. பூட்டான் மறிமான்கள் தொடர்ந்து வேட்டையாடப்படுவதால் அழிவின் விளிம்பில் உள்ளன.\n\nஇது பூட்டானின் 1000 முதல் 4500 மீட்டர் வரை உயரமுள்ள மலைப் பகுதிகளில் உள்ள மூங்கிற் காடுகளில் காணப்படுகிறது. பூட்டான் மறிமான்கள் பகற்பொழுதில் சுறுசுறுப்புடன் செயற்படுகின்றன. இது கோடை காலத்தில் நிழல் தரும் மரத்தடியில் ஓய்வு எடுக்கும்.\n"}
{"id": "268525", "url": "https://ta.wikipedia.org/wiki?curid=268525", "title": "ஆங்கிலேய-பர்மியப் போர்கள்", "text": "ஆங்கிலேய-பர்மியப் போர்கள்\n\nஆங்கிலேய-பர்மியப் போர்கள் (Anglo-Burmese Wars) தெற்காசியாவில் வணிகம் செய்ய வந்த ஆங்கிலேய கிழக்கிந்திய கம்பெனியர், கோன்பவுங் வம்சத்தினர் ஆண்ட பர்மாவை கைப்பற்றும் நோக்கில், பர்மியர்களுக்கு எதிராக மூன்று போர்கள் மேற்கொண்டனர். இறுதியாக 1885ஆம் ஆண்டில் நடந்த மூன்றாம் பர்மியப் போரில், பர்மாவை ஆங்கிலேயர்கள் பிரித்தானிய இந்தியாவுடன் இணைத்துக் கொண்டனர் . அவை; \n\nSection::::போர்களும் பர்மாவின் வீழ்ச்சியும்.\nSection::::முதல் ஆங்கிலேய-பர்மியப் போர் (1824 - 1826).\nமுதல் ஆங்கிலேய-பர்மியப் போர் (1824 - 1826) முடிவில், கிழக்கிந்திய கம்பெனியர் வெற்றி பெற்றதால், [[யாந்தபு ஒப்பந்தம்|யாந்தபு ஒப்பந்தப்]] படி [[பர்மா]] தான் கைப்பற்றிய இந்தியப் பகுதிகளான, [[அசாம்]] மற்றும் [[மணிப்பூர்]] மற்றும் பர்மாவின் [[அரக்கான் மலைகள்|அரக்கான் மலைத்தொடர்]] பகுதிகளை கிழக்கிந்திய கம்பெனியருக்கு பர்மியர்கள் விட்டுக் கொடுக்க வேண்டியதாயிற்று. \n\nSection::::இரண்டாம் ஆங்கிலேய-பர்மியப் போர் (1852 - 1853).\nயாந்தோபூ உடன்படிக்கையில் ஏற்பட்ட குளறுபடிகளை சரி செய்ய, [[இந்தியாவில் கம்பெனி ஆட்சி|கிழக்கிந்திய கம்பெனியின்]] கவர்னர் ஜெனரல் [[டல்ஹவுசி பிரபு]] 1852இல் கடற்படை அதிகாரி லம்பார்ட்டை பர்மாவிற்கு அனுப்பினார். \n\n1852-1853இல் நடந்த இரண்டாம் பர்மியப் போரில், ஆங்கிலேயர் கீழ் பர்மாவின் பெகு பிராந்தியத்தை கைப்பற்றினர். இப்போரின் விளைவால் பர்மிய அரச மாளிகையில் கலகம் விளைந்தது. பர்மிய அரசர் பாகன் மிங் (1846–1852) ஆட்சியிலிருந்து நீக்கப்பட்டு, அவரது மாற்றாந்தாயின் மகன் மிண்டன் மிங் (1853–1878) பர்மிய அரச பதவியில் அமர்த்தப்பட்டார்\n\nSection::::மூன்றாம் ஆங்கிலேய-பர்மியப் போர் (1885 - 1886).\n[[பர்மா]]வின் [[கோன்பவுங் வம்சம்|கோன்பவுங் வம்சப்]] பேரரசர் மிண்டன் மிங், பிரித்தானிய கிழக்கிந்திய கம்பெனி ஆட்சியளர்களிடமிருந்து நாட்டைக் காத்துக் கொள்ளவும், நவீனப்படுத்தவும் முயற்சி செய்தார். தலைநகரை, [[ரங்கூன்|ரங்கூனிலிருந்து]] புதிய நகரான [[மண்டலை|மண்டலைக்கு]] மாற்றி, நாட்டை வலுப்படுத்தினார்.மிண்டன் மிங்கிற்கு பிறகு ஆட்சிக் கட்டிலில் ஏறிய திபா மிங் (1878–1885) காலத்தில், பர்மிய எல்லைப்புறங்களில் உண்டான கலவரங்களை அடக்க இயலாது போனது. மிண்டன் மிங் காலத்தில் ஆங்கிலேயருடன் செய்து கொண்ட ஒப்பந்தகளை திபா மிங் மீறியதால், [[பர்மா]] மீது 1885ஆம் ஆண்டில் ஆங்கிலேயர்கள் போர் தொடுத்து முழு பர்மாவையும் [[பிரித்தானியாவின் இந்தியப் பேரரசு|பிரித்தானிய இந்தியாவுடன்]] இணைத்துக் கொண்டனர். \n\nSection::::மேற்கோள்கள்.\n[[பகுப்பு:ஆங்கிலேய-பர்மியப் போர்கள்|*]]\n[[பகுப்பு:ஆசிய மாதக் கட்டுரைகள் நவம்பர் 2015]]\n[[பகுப்பு:பர்மாவின் வரலாறு]]\n[[பகுப்பு:19 ஆம் நூற்றாண்டுப் போர்கள்]]\n[[பகுப்பு:பிரித்தானியக் கிழக்கிந்தியக் கம்பனி போர்கள்]]\n[[பகுப்பு:மியான்மார்]]\n[[பகுப்பு:பிரித்தானிய இந்தியா]]"}
{"id": "268538", "url": "https://ta.wikipedia.org/wiki?curid=268538", "title": "ஹெறாத் நகரம்", "text": "ஹெறாத் நகரம்\n\nஹெறாத் (\"Herat\"; சொற்பொருள்:He·rat \\he-ˈrät, hə-\\; ஆங்கிலம்: Herat; பாரசீகம்: هرات; பஷ்தோ: هرات) இது தெற்காசிய நாடான ஆப்கானித்தான் இரண்டாவது பெருநகரமாகும். ஹரி ஆற்றின் வளமான பள்ளத்தாக்கின் பகுதியில் அமைந்துள்ள மாகாணத் தலைநகரான ஹெறாத்தில், சுமார் 808.110 மேலாக மக்கள்தொகை கொண்டதாக அறியப்பட்டது. இந்தப் பெருநகரத்தின் ஒரு நெடுஞ்சாலை கந்தகார் பெருநகரத்துடன் இணைக்கப்பட்டள்ளது. இதன் இடைப்பட்ட தூர அளவு 572 கிலோமீட்டரும், சாலைமார்க்கப் பயணம் 9.20 நிமிடங்களும், வான் வழிப் பயணம் 4.20 நிமிடங்கள் என்றும் கண்டறியப்பட்டது. ஆப்கானித்தான் தலைநகர் காபூல் ஹெறாத்திலிருந்து 817 கிலோமீட்டர் தொலைவில் உள்ளது. சாலைவழி ஊர்திப் பயணம் 12.18 நிமிடமும், வானூர்திப் பயணம் 1.18 நிமிடங்களாக உள்ளது.\n\nSection::::ஆட்சிகள்.\nஹெறாத் பெருநகரில், ஹெறாத் அரண்மனை, மொசல்லா வளாகம் என பல வரலாற்றுத் தளங்கள் உள்ளன. மத்திய காலங்களில், கோர்சன் பேர்ல் எனும் நகரம், முக்கிய நகரங்களில் ஒன்றாக இருந்தது. அது 18 ஆம் நூற்றாண்டின் தொடக்கத்தில் பல ஆப்கானியர்களால் ஆட்சி செய்யப்பட்டு வந்துள்ளது. அவர்கள், 1717 ஆண்டுமுதல்-1736 வரையில், அப்சரிட்ஸ் நகரத்தை ஆண்டனர் பின்பு ஓடாகி படைகள் தாக்குதல் நடத்தி அந்நகரை கைப்பற்றியது. அடுத்துவந்த காலங்களில் நதீர் சா மறைவுக்குப்பின் 1747ல் அகமது சா துரானி ஆட்சியில் எழுச்சியடைந்ததால் ஆப்கானிஸ்தான் இதய பகுதியாக மாறியது.மேலும், அது சில அரசியல் இடையூறுகளையும், இராணுவ நடவடிக்கைகளையும் சந்தித்தது 19 ஆம் நூற்றாண்டின் பாதியில் 1857 ஆம் ஆண்டுவாக்கில் பாரிசு உடன்படிக்கையின்படி ஆங்கிலோ-பாரசிக யுத்தம் முடிவுக்கு வந்தது. ஹெறாத் 1980 களில் சோவியத் யுத்ததின் போது பரவலான பகுதிகள் அழிவுக்கு ஆட்பட்டது, ஆனாலும் ஒருசில குறிப்பிட்ட பகுதிகள் காப்பாற்றப்பட்டன.\n\nSection::::அக அமைப்புகள்.\nஹெறாத் நகரம், பண்டைய வர்த்தக மார்க்கமாக உள்ள மத்திய கிழக்கு, மத்திய மற்றும் தெற்கு ஆசியாவில் அமைந்துள்ளது. ஹெறாத் நகரத்திலிருந்து ஈரான், துருக்மெனிஸ்தான் ,மற்றும் ஆப்கானிஸ்தான் மற்ற பகுதிகளுக்கும் சாலை இணைப்புகள் இன்றும் முக்கியம் வாய்ந்ததாக காணபடுகின்றது. ஈரான் நுழைவாயில் என்றழைக்கப்படும், ஆப்கானித்தான் சுங்கவருவாய்துறை அதிகளவு சேகரிப்பதாக அறியப்படுகிறது. இந்த தலைநகரில் ஒரு சர்வதேச வானூர்தி தளமும் இருக்கிறது.\n\nSection::::குடியமைப்புகள்.\nஈரான், துருக்மெனிஸ்தான், மற்றும் மேற்கு ஆப்கானிஸ்தான் அருகருகே அமைந்ததால் ஹெறாத் ஒரு மத்திய பிராந்தியமாக உள்ளது. நகரின் மையப்பகுதியில் (\"சுற்றி கொத்திடல்\")உயர்நிலை குடியிருப்புகள் அதிகளவில் காணப்படுகிறது. எனினும் நகரின் அடுக்குமாடி குடியிருப்புகளின் பயன்பாடு (18%) சதவிகிதமும், நில குடியிருப்புகள் (21%) ம், கணக்குப்படி மொத்த வேளாண்மை நில பயன்பாடு (36%) இது அதிக சதவிகிதமாகும்.\n\nSection::::வரலாறு.\nஹெறாத், பண்டைய காலகட்டத்தை சேர்ந்ததாகும் ஆனாலும், அதன் ஆரம்ப வயதை இதுவரை அறியப்படவில்லை. (சிஏ 550-கிமு330) காலங்களில் அக்கீமேனிட் பேரரசு ஆண்டுள்ளனர், சுற்றியுள்ள மாவட்டங்களில் ஹரைவா (பழைய பாரசிகர்கள்) இருந்தாதாக அறியபடுகிறது. மற்றும் பாரம்பரிய மூலங்களின்படி அதையொட்டிய பிராந்தியத்தை \"ஏரியா\" என அழைக்கபடுகிறது. ஜோரோஸ்ட்ரியன் சமய நூலான அவெஸ்தாவில் \nஹரோவியா என குறிப்பிடப்பட்டுள்ளது. இந்த மாவட்டம், மற்றும் இந்நகரத்திற்கு இப்பெயர்பெற காரணம் இப்பகுதியில் ஓடும் பிரதான ஆற்றிலிருந்து தருவிக்கப்பட்டது. இம்மாவட்டத்தை கடந்து செல்கின்ற ஹரி ஆறு (Old Iranian Haryrud, \"Silken Water\"), தற்கால ஹெறாத் நகரிலிருந்து தெற்கே சுமார் 5 கிலோமீட்டர் (3.1 மைல்) தொலைவில் கடந்து செல்கிறது.\n\n"}
{"id": "268539", "url": "https://ta.wikipedia.org/wiki?curid=268539", "title": "லெவண்ட்", "text": "லெவண்ட்\n\nலெவண்ட் (Levant) (; அரபு: المشرق ) என்பது கிழக்கு மத்தியதரைக் கடலில் அமைந்த சைப்பிரசு, மற்றும் நிலநடுக்கடலின் கிழக்கே அமைந்த வடக்கு அரேபிய தீபகற்பத்தின் பகுதிகளான இசுரேல், யோர்தான், லெபனான், பாலத்தீனம், சிரியா, தெற்கு துருக்கி அடங்கிய பகுதிகளை குறிக்கும்.\n\n13-14ஆம் நூற்றாண்டுகளில் \"லெவண்ட்\" என்ற சொல்லால், இத்தாலிய வணிக கப்பல்களின் மாலுமிகள், கிழக்கு மத்தியத்தரைக்கடல் நாடுகளை, குறிப்பாக கிரேக்கம், அனத்தோலியா , சிரியா மற்றும் பாலஸ்தீனம் ஆகிய நாடுகளைக் குறித்தனர். 1581இல் வணிகம் செய்யும் நோக்கில், ஆங்கிலேய வணிக நிறுவனம், லெவண்ட் கம்பெனி என்ற வணிக நிறுவனத்தை நிறுவி ஆட்டோமன் பேரரசில் வணிகம் செய்தது.\n\nநிலநடுக்கடல், மேற்காசியாவின் லெவண்ட் பகுதியை, வடகிழக்கு ஆப்பிரிக்காவை இணைக்கும் சாலையாக அமைந்துள்ளது.\n\nSection::::மக்கள், சமயம் மற்றும் பண்பாடு.\nலெவண்ட் பகுதியின் மக்கள் சன்னி, ஷியா, சலாபி, குர்து, யாசிதி, இஸ்மாயிலி இசுலாமியர்களையும், யூதர்களையும், கிறித்துவர்களையும் கொண்டது. மேலும் லெவண்ந்திய மக்களில் அரபியர்கள், துருக்கியர்கள், அசிரியர்கள், ஆர்மினியர்கள் மற்றும் சால்டியர்கள் மக்கள் இனக் குழுக்களைக் கொண்டுள்ளது. \n\nஇப்பகுதியில் உள்ள மக்கள் அரபு, எபிரேயம், கிரேக்கம், ஆர்மினியன் மொழி, பிரான்சு, துருக்கி மொழி மற்றும் ஆங்கிலம் போன்ற மொழிகளை பேசுகின்றனர்.\n\n\n"}
{"id": "268540", "url": "https://ta.wikipedia.org/wiki?curid=268540", "title": "கிரீசசு", "text": "கிரீசசு\n\nகிரீசசு (Croesus), லிடியாவின் அரசனாக இருந்தவன். ஈரோடோட்டசின் குறிப்பின்படி கிமு 560 இலிருந்து கிமு 546ல் பாரசீக அரசன் சைரசினால் தோற்கடிக்கப்படும் வரை பதினான்கு ஆண்டுகள் அரசாண்டான். கிரீசசு அவனது செல்வத்துக்காகப் பெயர்பெற்றவன். ஈரோடோட்டசும், போசானியாசும் இவனது கொடைகள் டெல்பியில் பாதுகாக்கப்பட்டு வந்ததாகக் குறிப்பிடுகின்றனர். கிரீசசின் வீழ்ச்சி கிரேக்கர்களிடம் ஆழமான தாக்கத்தை உண்டாக்கி அவர்களது நாட்காட்டியில் ஒரு நிலையான இடத்தையும் உருவாக்கியது. ஜே. ஏ. எசு. இவான்சு குறிப்பிட்டபடி, ஐந்தாம் நூற்றாண்டளவிலாவது கிரீசசு ஒரு தொன்மம் சார்ந்த பாத்திரம் ஆகி, வழமையான காலவரிசையின் கட்டுப்பாடுகளுக்கு அப்பால் நிற்பவனானான்.\n\n"}
{"id": "268541", "url": "https://ta.wikipedia.org/wiki?curid=268541", "title": "அல்மாத்தி", "text": "அல்மாத்தி\n\nஅல்மாத்தி (Almaty) மத்திய ஆசியாவின் நாடுகளில் ஒன்றான கசக்ஸ்தான் நாட்டின் மிகப் பெரிய நகராகும். கசக்ஸ்தானின் அல்மாத்தி நகரம் மிகப்பெரிய வணிகம் மற்றும் பண்பாட்டு மையமாகும். அதிக மக்கள் தொகை கொண்ட நகரமாகும். தெற்கு கசக்ஸ்தானில் மலைகள் சூழ்ந்த பகுதியில் அமைந்துள்ளது. 1997க்கு முன்னர் கசக்ஸ்தான் நாட்டின் தலைநகராக் விளங்கியது அல்மாத்தி நகரம். பட்டுப் பாதையில் அமைந்த பெரிய நகரமாகும்.\n\nSection::::அல்மாத்தி பெயர்க் காரணம்.\nஅல்மாத்தி நகரத்திற்கு அருகில், மத்திய காலத்தில் அல்மாட்டு எனும் குடியிருப்பு பகுதியின் பெயரே தற்போதைய அல்மாத்தி நகரத்தின் பெயராயிற்று.\n\nSection::::தலைநகர தகுதிநிலை.\n1929 முதல் 1991 முடிய, அல்மாத்தி நகரம் சோவியத் ஒன்றியத்தின் தன்னாட்சி நாடான கசக்ஸ்தானின் தலைநகராக விளங்கியது. 1991இல் சோவியத் ஒன்றியத்திலிருந்து பிரிந்து தனி இறையாண்மை கொண்ட நாடாக மாறிய பின்னரும் கசக்ஸ்தானின் தலைநகராக அல்மாத்தி விளங்கியது. \n1997ஆம் ஆண்டில் கசக்ஸ்தானின் தலைநகரம் அல்மாத்தியிலிருந்து, அஸ்தானா நகரத்திற்கு மாறியது. இருப்பினும் அல்மாத்தி நகரம் தெற்கு கசக்ஸ்தானின் தலைநகராக கசக்ஸ்தான் மக்கள் கருதுகிறார்கள்.\n\nSection::::மக்கள்.\nஅல்மாத்தி நகரத்தில் கசக்ஸ்தானியர்கள் தவிர ருசியா, உய்குர், கொரியா, தார்த்தர் மற்றும் உக்ரேனிய இனக் குழுக்கள் வாழ்கின்றனர்; (2010)\n\n\n1989ஆம் ஆண்டில் சோவியத் ஒன்றியத்தின் மக்கட்தொகை கணக்கெடுப்பின்படி, அல்மாத்தி நகர மக்கட்தொகை 10,71,900 ஆகும். சோவியத் ஒன்றியத்திலிருந்து தனியாக பிரிந்த பின், 1999ஆம் ஆண்டு கசக்ஸ்தான் நாட்டு மக்கட்தொகை கணக்கெடுப்பின்படி, அல்மாத்தியின் மக்கட்தொகை 11,29,400 ஆகும்.\n\nSection::::சமயங்கள்.\nஅல்மாத்தி நகரில் பெருமளவு இசுலாமியர்களும், கிறித்தவர்களும் வாழ்கிறார்கள்.\n\nSection::::பொருளாதாரம்.\nகசக்ஸ்தான் நாட்டின் மொத்த உள்நாட்டு உற்பத்தியில் 20%விழுக்காடு (36 பில்லியன் அமெரிக்க டாலர்) அல்மாத்தி நகரம் பங்களிக்கிறது. அல்மாத்தி நகரம் ஒரு நிதித் துறையில் மிகச்சிறந்து விளங்குகிறது.\n\nSection::::கல்வி.\nஅல்மாத்தி நகரத்தில் பன்னாட்டுப் பள்ளிகளும், கல்லூரிகளும், பல்கலைக்கழகங்களும், மருத்துவம் மற்றும் தொழில்நுட்ப கல்லூரிகளும், ஆய்வுக் கழகங்களும் அமைந்துள்ளன.:\n\n\nSection::::பருவ நிலை.\nஅல்மாத்தி நகரம் கோடையில் அதிக வெப்பமும், குளிர்காலத்தில் கடுங்குளிரையும் கொண்டுள்ளது.\n\n"}
{"id": "268543", "url": "https://ta.wikipedia.org/wiki?curid=268543", "title": "சியால்கோட்", "text": "சியால்கோட்\n\nசியால்கோட் (Sialkot) (உருது: Nastaliq|سيالكوٹ) பாகிஸ்தானின் வடகிழக்கில் உள்ள பஞ்சாப் மாகாணத்தின் சியால்கோட் மாவட்டத்தின் நிர்வாகத் தலைமையிட நகரமாகும். பாகிஸ்தானின் மக்கட்தொகை அளவில் சியால்கோட் நகரம் 12வது இடத்தில் உள்ளது..1185ஆண்டில் சியால்கோட் நகரம் ஆப்கானியர் கோரி முகமதுவால் வெல்லப்பட்டது. \n\nSection::::வரலாறு.\nSection::::பண்டைய வரலாறு.\nபண்டைய வரலாற்றில் சியால்கோட், மௌரியப் பேரரசு, இந்தோ சிதியன் பேரரசு, குசான் பேரரசு, குப்தப் பேரரசு, ஹர்ஷவர்தனர் மற்றும் கனிஷ்கர் பேரரசில் ஒரு பகுதியாக விளங்கியது.\n\nSection::::மத்தியகால வரலாறு.\nசியால்கோட், கி பி 1185இல் கோரி முகமது, பஞ்சாப் பகுதியின் சியால்கோட்டை கைப்பற்றினார். பின்னர் மொகலாயப் பேரரசின் ஒரு பகுதியாக விளங்கியது. \n\nமொகலாயப் பேரசின் இறுதி கட்டத்தில், பேரரசின் வடமேற்கு பகுதியில் இருந்த சியால்கோட், சுவத் மாவட்டம், முல்தான், ஆப்கானித்தான் பஷ்தூன் மற்றும் குவட்டா இனமக்களின் கட்டுப்பாட்டில் சென்றது.\n1748ஆம் ஆண்டில் சியால்கோட், சம்பாரியல், பஸ்ரூர் மற்றும் தஸ்கா ஆகிய நான்கு மாவட்டங்களை ஆப்கானிய துராணிப் பேரரசர், அகமது ஷா துரானி என்பவர் ஆப்கானித்தானுடன் இணைத்துக் கொண்டார். 1751இல் லாகூர் பகுதியை சுற்றியுள்ள மாவட்டங்களை ஆட்சி செய்து கொண்டிருந்த அகமது ஷா துராணியின் மகன் தைமூரிடமிருந்து, சீக்கிய பேரரசர் ரஞ்சித் சிங் சியால்கோட் பகுதியை கைப்பற்றினார். ஆங்கிலேய-சீக்கியப் போரில், சியால்கோட்டை, சீக்கியப் பேரரசிடமிருந்து கிழக்கிந்திய கம்பெனியர் கைப்பற்றினர். சிப்பாய்க் கிளர்ச்சிக்குப் பின்னர் 1858இல் சியால்கோட் பிரித்தானியாவின் இந்தியப் பேரரசு கையில் சென்றது.\n\nSection::::நவீன வரலாற்றில்.\nஇந்திய-பாகிஸ்தான் பிரிவினைக்குப் பின்னர் சியால்கோட் பாகிஸ்தான் ஆளுகையில் சென்றது. சியால்கோட் பகுதியில் இருந்த இந்து மற்றும் சீக்கியர்கள் இந்தியாவிற்கு புலம் பெயர்ந்தனர். இந்தியாவின் பஞ்சாப் பகுதியில் இருந்த இசுலாமியர் சியால்கோட் போன்ற பாகிஸ்தான் பகுதிகளுக்குச் சென்றனர்.\n\nஇந்திய-பாகிஸ்தான் போரின் போது, பாகிஸ்தானிய இராணுவம் சியால்கோட்டை தக்க வைத்துக் கொண்டது. \n1971 இந்திய பாகிஸ்தான் போரில் சியால்கோட் பகுதியிலும் இரு தரப்புக்குமிடையே போர் நடைபெற்றது. இப்போரில் பாகிஸ்தான் இராணுவ மேஜர் ஜெனரல் இப்திகார் ஜாஞ்சுவா கொல்லப்பட்டார். பின்னர் சிம்லா ஒப்பந்தப்படி இரு தரப்புப் படைகளும் பன்னாட்டு எல்லைகளுக்குத் திரும்பின.\n\nSection::::பொருளாதரம் & தொழில்.\nஉலகில் உற்பத்தி செய்யப்படும் கால்பந்துகளில் 70% சியால்கோட்டில் தயாரிக்கப்படுகிறது. சியால்கோட்டில் ஆண்டிற்கு 40 முதல் 60 மில்லியன் கால்பந்துகள் கைகளால் தயாரிக்கப்படுகிறது. கையால் தைக்கப்படும் கால்பந்து தொழிற்சாலைகள் சியால்கோட்டில் அதிகம் உள்ளன.2014 உலகக்கோப்பை காற்பந்து போட்டியில் பயன்படுத்தப்பட்ட கால்பந்துகள் சியால்கோட்டில் தயாரிக்கப்பட்டவையாகும்.\n\nதோல் பதனிடும் தொழிற்சாலைகள் மற்றும் மருத்துவமனையில் அறுவை சிகிச்சைக்காக பயன்படுத்தப்படும் கருவிகள் தயாரிக்கும் தொழிற்சாலைகள் சியால்கோட்டில் உள்ளன. \n\nபிரித்தானிய இந்திய ஆட்சியின் போது சியால்கோட்டில் குழல் இசை பை கருவிகள் தயாரிக்கும் தொழிற்சாலைகள் தொடங்கப்பட்டது. தற்போது 20 குழல் இசை கருவி தொழிற்சாலைகள் உள்ளது.\n\nSection::::கல்வி.\nலாகூர் மேலாண்மை மற்றும் தொழில்நுட்ப பல்கலைக்கழகம், குஜராத் பல்கலைக்கழகம், பாத்திமா ஜின்னா மகளிர் பல்கலைக்கழகங்கள், சியால்கோட்டில் ஒரு வளாகத்தை வைத்துள்ளது.\nமேலும் சியால்கோட்டில், எட்டு மகளிர் பட்டப் படிப்பு கல்லூரிகளும், எட்டு வணிக பட்டப் படிப்பு கல்லூரிகளும், ஒரு மருத்துவக் கல்லூரியும், ஒரு ஹோமியோபதி கல்லூரியும், ஒரு செவிலியர் பயிற்சிக் கல்லூரியும், ஒரு சட்டக் கல்லூரியும், பல்நோக்கு தொழில்நுட்ப பயிற்சிப் பள்ளியும், 250 மேனிலைப் பள்ளிகளும் கொண்டுள்ளது.\n\nSection::::போக்குவரத்து வசதிகள்.\nSection::::பேருந்து வசதிகள்.\nபெரும் தலைநெடுஞ்சாலை மற்றும் தேசிய நெடுஞ்சாலை எண் 5, சியால்கோட் நகரம், பாகிஸ்தானின் மற்ற அனைத்து நகரங்களையும் பேருந்துகளால் இணைக்கப்பட்டுள்ளது. \n\nSection::::தொடருந்து வசதிகள்.\nசியால்கோட் தொடருந்து சந்திப்பு பாகிஸ்தான் நாட்டின் இஸ்லாமாபாத், கராச்சி, பெஷாவர், லாகூர், குவெட்டா, குஜ்ரன்வாலா ஆகிய நகரங்களை இணைக்கிறது.\n\nSection::::விமான சேவைகள்.\nசியால்கோட் நகரத்திலிருந்து 14 கி மீ தொலைவில் உள்ள சியால்கோட் பன்னாட்டு விமான நிலையம், மத்திய கிழக்கு நாடுகளை இணைக்கிறது.\n\nSection::::காலநிலை.\nசியால்கோட் நகரம், இளவேனிற் காலம், முதுவேனிற்காலம், குளிர்காலம், மழைக் காலம் என நான்கு பருவ காலங்கள் கொண்டது.\n\n"}
{"id": "268544", "url": "https://ta.wikipedia.org/wiki?curid=268544", "title": "தோக்கியோ கோபுரம்", "text": "தோக்கியோ கோபுரம்\n\nதோக்கியோ கோபுரம் அல்லது டோக்கியோ கோபுரம் ( என்பது சப்பானின் மினடோ மாவட்டத்தில் அமைந்துள்ள தொடர்பாடல், அவதானிப்புக் கோபுரமாகும். உயரமுள்ள இது சப்பானில் இரண்டாவது உயரமான கட்டமைப்பாகும். பாரிசு நகரத்திலுள்ள ஈபெல் கோபுரம் போன்ற பின்னல் அமைப்புக் கோபுரக் கட்டமைப்புப் பாணியில் இக்கோபுரம் கட்டப்பட்டுள்ளது. வான் பாதுகாப்பு முறைக்கமைவாக வெள்ளை, செம்மஞ்சள் நிறங்களுடன் காணப்படுகிறது.\n\n1958 இல் கட்டிமுடிக்கப்பட்ட இக்கோபுரத்தின் பிரதான வருவாய் மூலமாக உல்லாசப்பயணத்துறையும் அலைக்கம்பக் குத்தகையும் உள்ளன. இது திறக்கப்பட்டதிலிருந்து 15 மில்லியனுக்கும் அதிகமான மக்கள் இங்கு வருகை புரிந்துள்ளனர். அக்கோபுரத்தின் கீழாக நான்கு மாடிக் கட்டடம் அமைந்துள்ளது. அதில் நூதனசாலை, கடைகள், உணவு விடுதிகள் ஆகியன அமைக்கப்பட்டுள்ளன. விருந்தினர் இரு அவதானிப்பு மேல் தளங்களுக்குச் செல்ல முடியும். உயரத்தில் பிரதான இரண்டு மாடி வானிலை ஆய்வுக் கூடங்கள் உள்ளன. சிறியளவில் சிறப்பு வானிலை ஆய்வுக் கூடம் உயரத்தில் உள்ளது.\n\nஅலைக்கம்பத்திற்கான உதவிக் கட்டமைப்பாகக் கோபுரம் செயற்படுகிறது. 1961 இல் தொலைக்காட்சி ஒளிபரப்பு, வானொலி அலைக்கம்பம் என்பவற்றைக் கருத்தில் கொண்டே நிறுவப்பட்டது ஆயினும், தற்போது சப்பானிய ஊடகங்களான புஜி தொலைக்காட்சி, தோக்கியோ தொலைக்காட்சி போன்றவற்றின் ஒளிபரப்பை வெளியிடுவதற்காகப் பயன்படுத்தப்படுகிறது. 2011 இல் சப்பான் எண்மியத் தொலைக்காட்சி ஒளிபரப்புக்குத் திட்டமிட்ட போதிலும், அது முடியாமல் போய்விட்டது. ஆயினும், உயரமுள்ள தோக்கியோ கோபுரம் எண்மியத் தொலைக்காட்சிக்கு முற்றிலும் ஏற்றதாக இல்லை. மிக உயரமான எண்மிய ஒளிபரப்புக் கோபுரமான டோக்கியோ இசுக்கை றீ பெப்ரவரி 29, 2012 அன்று திறக்கப்பட்டது.\n\nSection::::கட்டுமானம்.\n1953 அல் சப்பானின் பொது ஒளிபரப்பு நிலையம் ஆரம்பித்த பின் கன்டோ பிரதேசத்தில் பெரிய ஒளிபரப்புக் கோபுரத்திற்கான தேவை இருந்தது. தனியார் ஒளிபரப்பு நிறுவனங்கள் சப்பான் ஒளிபரப்புக் கூட்டுத்தாபனத்தின் கோபுரக் கட்டுமானத்தைத் தொடர்ந்து தங்கள் ஒளிபரப்பை அதில் இயக்கத் தொடங்கின. இந்தத் தகவல் தொடர்பு முக்கித்துவத்தினால் சப்பானிய அரசாங்கம் தோக்கியோவில் ஒளிபரப்புக் கோபுரங்கள் விரைவில் கட்டப்படும் என்ற நம்பிக்கைக்கு வழிவகுத்தது. பிராந்தியம் முழுவதற்குமான பாரிய ஒளிபரப்புக் கோபுரக் கட்டுமானமே தீர்வு என்ற முடிவுக்கு வரவேண்டியதாயிற்று. அத்துடன், 1950 களில் அந்நாட்டின் போருக்குப் பின்னான பொருளாதார உயர்வினால், சப்பான் ஒரு உலகப் பொருளாதார ஆற்றலைக் குறிப்பதாக ஒரு நினைவுச்சின்னம் தேடிச் செய்தது.\n\n381 மீட்டகள் உயரமுடைய உலகின் உயரமான கட்டமைப்பாகவிருந்த எம்பயர் ஸ்டேட் கட்டிடத்தைவிட உயரமான கோபுரமாக உருவாக்க, கோபுரத்தின் சொந்தக்காரரான கிசாகிச்சி திட்டமிட்டிருந்தார். ஆயினும் நிதி, கட்டுமானப் பொருட்களின் பற்றாக்குறை என்பவற்றால் திட்டம் கைவிடப்பட்டது. கோபுர உயரம் கான்டொ பிராந்தியம் முழுவதற்கும் கிட்டத்தட்ட தொலைவில் உள்ள தொலைக்காட்சி நிலையங்களின் தொலைவுத் தேவைக்கு ஏற்ப தீர்மானிக்கப்பட்டது. புதிதாக முன்மொழியப்பட்ட கோபுரத்தை நிர்மாணிக்க சப்பானின் உயரமான கட்டட வடிவமைப்பாளர் தாச்சி நைடோ தெரிவு செய்யப்பட்டார். மேற்கத்தைய ஊக்கத்தினால் கவரப்பட்ட நைடோ, பிரான்சு நாட்டின் பாரிஸ் நகரில் உள்ள ஈபெல் கோபுரத்திற்கு ஏற்ப வடிவமைத்தார். நிக்கென் செக்கேய் நிறுவனத்தின் உதவியுடன், நைடோவின் வடிவமைப்பு நிலநடுக்கங்களையும், மணிக்கு 220 கி.மீ (140 mph) வேகமுள்ள சூறாவளியையும் எதிர் கொண்டு நிற்கிறது.\n\n"}
{"id": "268548", "url": "https://ta.wikipedia.org/wiki?curid=268548", "title": "உள் மங்கோலியா", "text": "உள் மங்கோலியா\n\nஉள் மங்கோலியா (Inner Mongolia) 1947ஆம் ஆண்டு முதல் வடக்கு சீனாவில் அமைந்த தன்னாட்சி பெற்ற மாகாணமாகும். இதன் தலைநகரம் \"ஹோஹாட்\" நகரமாகும். உள் மங்கோலியா, வடக்கில் மங்கோலியாவை எல்லையாக கொண்டது. சீனாவின் பரப்பில் 12% விழுக்காட்டை உள் மங்கோலியா கொண்டுள்ளது. உள் மங்கோலியா, செங்கிஸ் கான் ஆட்சியில் இருந்த பகுதியாகும்.\n\nஉள் மங்கோலியா, சீனாவின் மூன்றாம் பெரிய மாகாணாமாகும். 2010ஆம் ஆண்டின் கணக்கெடுப்பின்படி, இதன் மக்கட்தொகை 24,706,321 ஆகும். மக்கள் தொகை அடிப்படையில், சீனாவில் 23வது இடத்தில் உள்ளது. உள் மங்கோலியாவின் அலுவல் மொழிகள், சீனம் மற்றும் மங்கோலிய மொழி ஆகும். மக்கள் பின்பற்றும் முக்கிய சமயம், திபெத்திய பௌத்தம் ஆகும்.\n\nSection::::வரலாறு.\nSection::::பண்டைய வரலாறு.\nமத்திய மற்றும் மேற்கு உள் மங்கோலியா கால்நடைகள் மேய்க்கும் நாடோடி மக்கள் வாழ்ந்த பகுதியாக சீனாவின் அரசுகளால் ஆளப்பட்டு வந்தது.\n\nSection::::மிங் ஆட்சியாளர்கள் காலத்தில் உள் மங்கோலியா.\n1206இல் செங்கிஸ்கான் மங்கோலியாவின் அனைத்து பகுதிகளையும் ஒன்றினைத்து மங்கோலியப் பேரரசை உருவாக்கினார். 1271இல் செங்கிஸ்கானின் பேரன் குப்ளாய்கான் காலத்தில் தற்கால சீனாவின் உள் மங்கோலியாவில் மங்கோலியர்களை பெருமளவில் குடியமர்த்தினார். 1368இல் மிங் வம்சத்தினர் உள் மங்கோலியாவை கைப்பற்றி, மங்கோலியர்களின் அடுத்த தொடர் தாக்குதலுக்கு பயந்து, உள் மங்கோலியாவிற்கும், வெளி மங்கோலியாவிற்கிடையே சீனப் பெருஞ்சுவர் எழுப்பினார். \n1449இல் வெளி மங்கோலியாவிலிருந்து வெள்ளமென திரண்டு உள் மங்கோலியாவில் கி பி 1635 வரை குடியேறினர். சீனாவின் வடக்கு யுவான் வம்ச ஆட்சியின் போது, உள் மங்கோலியா பகுதியானது, மங்கோலியர்களின் அரசியல், கலாசார மையமாகவும் மாறியது.\n\nSection::::கியுங் காலத்தில் உள் மங்கோலியா.\nமஞ்சூரியாவிலும், அதன் அருகில் இருந்த மங்கோலிய பழங்குடிகள், உள் மங்கோலியர்களுடன் திருமண உறவு கொண்டு, அணி சேர்ந்து நூர்ஹசி தலைமையில் 1593இல் ஜிங் வம்சத்தை துவக்கி கிழக்கு மற்றும் வட கிழக்கு சீனாவை ஆண்டனர். 1635இல் மஞ்சூரியர்கள் உள் மங்கோலியாவை தங்கள் கட்டுக்குள் கொண்டுவந்தனர். பின்னர் மிங் சீனாவை 1644இல் கைப்பற்றி கியுங் வம்ச ஆட்சியை ஏற்படுத்தினர். கியுங் வம்ச ஆட்சியில்1636-1911 முடிய, மங்கோலியா மற்றும் உள் மங்கோலியா பகுதிகள் கியுங் அரச வம்ச ஆட்சியில் இருந்தது.\n\nSection::::சீனக் குடியரசில் உள் மங்கோலியா.\nவெளி மங்கோலியா மட்டும் கியுங் அரச வம்ச ஆட்சியின் போது 1911இல் விடுதலை பெற்று தனி நாடானது. 1912இல் சீனக் குடியரசு அமைக்கப்பட்டப் பிறகு உள் மங்கோலியா சீனாவின் தன்னாட்சி பெற்ற மாகாணமாக விளங்கியது.\n\nசீனக் குடியரசு உள் மங்கோலியாவை நிர்வாக வசதிக்க்காக ரெஹி, சாஹார், சுய்யுவான், ஹலுன்ப்யுர், தாவோசி மங்கோலியா என பெரும் பகுதிகளாக பிரித்தனர். \n\nSection::::மெங்ஜியாங் காலத்தில்.\n1931 மஞ்சூரியா, ஜப்பானின் கைப்பாவை அரசாக மாறிய போது, மஞ்சுகோ ஆட்சியாளர்கள் கட்டுப்பாட்டில் உள் மங்கோலியா 1933இல் இணைக்கப்பட்டது. 1945ஆம் ஆண்டில் இரண்டாம் உலகப்போர் முடியும் வரை உள் மங்கோலியா மஞ்சூரியாவின் பகுதியாக இருந்தது.\n\nஇரண்டாம் உலகப் போருக்குப் பின், ஆகஸ்டு 1945இல் 15% மங்கோலியர்களைக் கொண்ட உள் மங்கோலியா சீனக் குடியரசின் ஒரு மாகாணமாக அமைந்தது.\n\n\nSection::::பொருளாதரம்.\nகால்நடைகள் மேய்த்தல், வேட்டையாடுதல், கோதுமை மற்றும் திராட்சை பயிரிடுதல்\n\n\nSection::::மக்கள் பரம்பல்.\nஹான் சீனர்களின் மக்கட்தொகை 83.6%, அடுத்து மங்கோலியர்களின் மக்கட்தொகை 17.11ஆக உள்ளது. மற்ற இனக் குழுக்கள், தௌர் மக்கள், இவாங்க் மக்கள், ஒரேகன் மக்கள், ஹூயு மக்கள் மற்றும் மஞ்சு மக்கள், கொரிய மக்கள் ஆவர்.\n\n\n"}
{"id": "268553", "url": "https://ta.wikipedia.org/wiki?curid=268553", "title": "ஹரிபூர் மாவட்டம், பாகிஸ்தான்", "text": "ஹரிபூர் மாவட்டம், பாகிஸ்தான்\n\nஹரிபூர் மாவட்டம் (Haripur) (The Town of Hari or God), பாகிஸ்தான் நாட்டின் வடமேற்கு எல்லைப்புற மாகாணத்தில் ஹரிபூர் மாவட்டம் அமைந்துள்ளது. இதன் தலைமையகம் ஹரிபூர் நகராகும். இந்நகரம் கடல் மட்டத்திலிருந்து 610 மீட்டர் உயரத்தில் அமைந்துள்ளது. மனித மேம்பாட்டுச் சுட்டெண் அடிப்ப்டையில், பாகிஸ்தானில் இந்நகரம் மூன்றாவது இடத்தை தக்கவைத்துள்ளது.\n\nSection::::நிர்வாகம்.\n1992இல் ஹரிபூர் மாவட்டம் புதிதாக துவக்கும் வரை அப்போட்டாபாத் மாவட்டத்தின் ஒரு வருவாய் வட்டமாக இருந்தது. ஹரிப்பூர் மாவட்டம், அலி கான் (கைபர் பக்துன்வா) மற்றும் பக்ரா (கைபர் பக்துன்வா) என இரண்டு வருவாய் வட்டங்களைக் கொண்டுள்ளது. இரண்டு வருவாய் வட்டங்களை மேலும் 44 ஒன்றியக் குழுக்களாக பிரிக்கப்பட்டுள்ளது. இதில் 15 ஒன்றியக் குழுக்கள் நகர்புறத்தில் அமைந்துள்ளது. அவைகள்;\n\nSection::::வரலாறு.\nSection::::பண்டைய & மத்தியகால வரலாறு.\nகாந்தார கலாசாரத்தின் மையமாக ஹரிபூர் மாவட்டம் திகழ்ந்தது. அலக்சாண்டர் காலத்திய பேரரசில் தட்சசீலம் கிழக்கு கிழக்கு காந்தாரத்தின் பகுதியாக இருந்தது. இங்கு பாயும் சிந்து ஆற்றின் கரையோரம், ஆரியர்கள் வேதங்களை தொகுத்தனர். திபெத்திய பௌத்த கதைகளின்படி, ஹரிபூரில் அசோகர் ஆளுனரான இருந்தார் என தெரியவருகிறது.\n\nSection::::துருக்கியர் ஆட்சி.\nதுருக்கிய-மங்கோலிய கலப்பினத்தனவரான, தைமூரின் தலைமையில் 1399இல் காபூல் நகரத்தில் தங்கி இப்பகுதியை ஆண்டனர். பின்னர் தைமூர் வழிவந்த துருக்கியர்கள் 18ஆம் நூற்றாண்டு வரை ஹரிபூரை ஆண்டனர்.\n\nSection::::துராணிப் பேரரசில்.\nதுராணிப் பேரரசின் மன்னர் அகமது ஷா துரானி தனது அரசை பஞ்சாப் வரை விரிவாக்கம் செய்யும் போது ஹரிபூர் மாவட்டம் துராணி பேரரசில் 1760முதல் 1818/1819 முடிய இருந்தது. பின்னர் 1820இல் ஹரிபூர் சீக்கியப் பேரரசு பகுதியின் கீழ் வந்தது.\n\nSection::::சீக்கியப் பேரரசில்.\nதுராணி - சீக்கியப் போரில், சீக்கியர்கள் ஆப்கானியர்களை 1820இல் வென்று ஹரிபூரை கைப்பற்றி கொண்டனர்.\n\nSection::::பிரித்தானி இந்தியா ஆட்சியில்.\nமூன்றாம் ஆங்கிலேய மராட்டியப் போருக்குப் பின்னர் ஹரிபூர் மாவட்டம், கிழக்கிந்திய கம்பெனி ஆட்சியின் கீழ் வந்தது.\n\nSection::::இயற்கை வளங்கள்.\nஇம்மாவட்டத்த்தில் தார்பெலா நீர்த்தேக்கம் மற்றும் கான்பூர் நீர்தேக்கம் அமைந்துள்ளது. நிலவியப்படி, இம்மாவட்டம், இஸ்லாமாபாத் மற்றும் ஹசரா பகுதிகளின் நுழைவிடமாக உள்ளது. 77,370 ஏக்கரில் வேளாண்மைத் தொழில் நடக்கிறது.\n\nSection::::எல்லைகள்.\nஹரிபூர் மாவட்டத்தின் வடகிழக்கில் அப்போட்டாபாத் மாவட்டம், மற்றும் மன்செரா மாவட்டம், தென் கிழக்கில் பஞ்சாப் மகாகாணம், வடமேற்கில் சுவாபியும், தெற்கில் இஸ்லாமாபாத் எல்லைகளாக கொண்டுள்ளது.\n\nSection::::மக்கள் பரம்பல்.\n1998ஆம் மக்கட்தொகை கணக்கெடுப்பின்படி, ஹரிபூர் மாவட்ட மக்கட்தொகை 6,92,228 ஆகும். 2005ஆம் ஆண்டு இறுதியில், 8,03,000ஆ உயர்ந்துள்ளது. 12.0% மக்கள் ஹரிபூர் நகரத்திலும், 88% மக்கள் கிராமப்புறங்களிலும் வாழ்கின்றனர். \n\nஹரிபூரின் பரப்பளவான 1725 சதுர கிலோ மீட்டர் பரப்பளவில், ஒரு சதுர கிலோ மீட்டருக்கு 403.3 மக்கள் வாழ்கின்றனர். \n\nSection::::மொழிகள்.\nபாஷ்தூ மொழி ஹரிபூர் மாவட்டத்தில் பரவலாக பேசப்பட்டாலும், தேசிய மொழியான உருதுவும் சிறிது அறியப்படுகிறது. \n\nSection::::எழுத்தறிவு.\nஹரிபூர் மாவட்ட மக்களில் 53.7% எழுத்தறிவுடையவர்களாக உள்ளனர். மகளிர் எழுத்தறிவு விகிதம் 37.4%ஆக உள்ளது. ஆண்கள் எழுத்தறிவு விகிதம் 63.6%ஆக உள்ளது. நகர மக்களின் எழுத்தறிவு விகிதம் 69.7%ஆகவும், கிராமப்புற எழுத்தறிவு விகிதம் 51.4%ஆகவும் உள்ளது.\n\nSection::::கல்வி.\nஹரிபூர் மாவட்டத்தில் இரண்டு அரசு உதவி பெறும் முதுகலை பட்டப் படிப்பு கல்லூரிகளும், நான்கு இளங்களை பட்டப் படிப்பு கல்லூரிகளும் உள்ளன. ஹரிபூர் பல்கலைக்கழகம் 2012இல் நிறுவப்பட்டது. \n\n2000–2001இல் ஹரிபூர் மாவட்டத்தில் 656 ஆண்கள் மற்றும் 251 பெண்கள் அரசு ஆரம்பப் பள்ளிகள் உள்ளது. மேலும் பள்ளிவாசல்கள் நிர்வாகத்தில் சமயக் கல்வி போதிக்கும் 166 மதரஸாக்கள் உண்டு. ஆரம்பப் பள்ளிகளில் 5-9 வயதுடைய 101670 மாணவ மாணவியர்கள் படிக்கின்றனர். அவர்களில் மாணவர்கள் 51.38%; மாணவிகள் 49.61%ஆக உள்ளது.\n\n2001இல் இம்மாவட்டம் 83 நடுநிலை பள்ளிகள் கொண்டிருந்தது. (மாணவர்களுக்கு 56ம், மாணவியர்களுக்கு 27 ).\n\nSection::::தொழில் வளம்.\nஹரிபூர் மாவட்டத்தில் தொழிற்பேட்டையும், உரத் தொழிற்சாலைகளும் அதிகம் கொண்டுள்ளது. முக்கிய உரத்தொழிற்சாலைகள்; காக்டஸ் உரத் தொழிற்சாலை. எஸ் எஸ் பி உரத்தொழிற்சாலை. பாஸ்பேட் கனிமம் நாளொன்றுக்கு 500 டன் இங்கு உற்பத்தி செய்யப்படுகிறது.\n\nவேளாண் தொழில் சிறப்பாக விளங்குகிறது. பெஷாவர், இஸ்லாமாபாத்], மற்றும் பஞ்சாப் மாகாணத்திற்கு தேவையான காய்கறிகள் ஹரிபூர் மாவட்டம் உற்பத்தி செய்கிறது.\n\n\n\n"}
{"id": "268558", "url": "https://ta.wikipedia.org/wiki?curid=268558", "title": "வானம்பாடிகள் இசை போட்டி நிகழ்ச்சி", "text": "வானம்பாடிகள் இசை போட்டி நிகழ்ச்சி\n\nவானம்பாடிகள் இசை போட்டி நிகழ்ச்சி என்பது பிரான்ஸிலே நடைபெறும் ஒரு தமிழ் பாடல் போட்டி நிகழ்ச்சியாகும். இதில் ஐரோப்பிய நாடுகளில் வாழும் தமிழ் பிள்ளைகள் கலந்துகொண்டு, போட்டியிட்டு வருகின்றனர். ஆண்டுக்கு ஒருமுறை நடைபெறும் இந்தப் போட்டி, 2011 ம் ஆண்டு தொடங்கப்பட்டது. புலம்பெயர் நாடுகளில், பிறந்துவளரும் குழந்தைகள், தமிழ்மொழியோடு சேர்த்து, தமிழ் இசையிலும் சிறந்து விளங்கவேண்டும் என்பதற்காகவே இந்தப் போட்டி நடத்தப்படுகிறது. பல்வேறு அகவைப் பிரிவுகளில் நடைபெறும் இந்தப் போட்டியில் பலநூறுபேர் கலந்துகொண்டு, தங்கள் திறமைகளை வெளிப்படுத்திவருகிறார்கள். தெரிவுச் சுற்று, கலையகச் சுற்று, இறுதிப் போட்டி என பல்வேறு பிரிவுகளாக போட்டிகள் நடைபெறுகின்றன.\n\nஇறுதிப்போட்டியானது, பிரான்ஸிலே பொதுமக்கள் மத்தியிலே அரங்க நிகழ்வாக நடைபெறுகிறது. இதில் தென்னிந்திய சினிமாத்துறையில் இருக்கும் பிரபல இசையமைப்பாளர்கள், பாடகர்கள் ஆகியோர் நடுவர்களாக கலந்துகொள்கிறார்கள். போட்டியிலே வெற்றிபெறுபவர்களுக்கு சான்றிதழ்களும் பணப்பரிசில்களும் வழங்கப்படுகின்றன. அத்துடன் தென்னிந்திய சினிமாத்துறைக்குள் நுழைவதற்கான ஒரு திறவுகோலாகவும் இந்தப் போட்டி அமைகிறது.\n"}
{"id": "268561", "url": "https://ta.wikipedia.org/wiki?curid=268561", "title": "சுவாமி இராமதாசர்", "text": "சுவாமி இராமதாசர்\n\nதமிழவேள் சுவாமி இராமதாசர் (இயற்பெயர்:இராமலிங்கம், பிறப்பு ஓகஸ்ட் 7, 1916) மலேசியா வாழ் தமிழ்மக்களுக்கு ஆதரவு காட்டி, தமிழைப் போதித்த செந்தமிழ் வித்தகர். புலவர். இவர் ஒரு பேரறிஞராகக் கருதப்படுகிறார்.\n\nSection::::வாழ்வு.\nஇவர் தமிழகம், முகவை மாவட்டம், திருவரங்கம் அருகில் கொளுந்துறை கிராமத்தில் இறைதொண்டர் குடும்பத்தில் பிறந்தவர். பழனியாண்டி, பெருமாத்தாள் தம்பதிகளின் மகன். \n\nSection::::கல்வி.\nஇவர் தனது இரண்டு வயதிலேயே இவரது பாட்டனார் சின்னழகரிடமிருந்து பள்ளிப் பிள்ளையார் சிந்தனை, சரசுவதி சிந்தனை, மூதுரை தெய்வத் தனிப்பாடல்கள், சிறுகதைகள் போன்றவற்றைக் கற்றவர். 1919 ஆம் ஆண்டில் கொளுந்த்துறை கிராமத்தில் போஃர்ட் பாடசாலையில் படிக்கத் தொடங்கியவர், போஃர்ட் பாடசாலை தொடர்ந்து இயங்காக காரணத்தால் மீண்டும் தனது பாட்டனாரிடமே வாய்மொழியாக கல்வியைத் தொடர்ந்தவர். இவர் தனது பத்தாவது வயதிலேயே மூதுரை, நல்வழி, நன்னெறி, இராஜகோபாலமாலை, அம்பிகைமாலை, நீதி நெறி விளக்கம், மாரியம்மன் தாலாட்டு, நாராயண சதகம், அறப்பளீச்சுர சதகம் போன்றவைகளைக் கற்றுத் தெளிந்திருந்தவர். போஃர்டு பாடசாலை மீண்டும் ஆரம்பமான போது இவர் மூன்றாம் வகுப்பில் சேர்ந்து, கல்வியைத் தொடர்;தவர். \n\nSection::::கற்ற வித்தைகள்.\n1930 இல் திருவரங்கம் பாடசாலையில் இளையான் குடியெடுத்த சேதுகுடி இராமசாமி வள்ளுவரிடமும், கருமுத்து வள்ளுவரிடமும் சோதிடக்கலையையும், பஞ்ச பட்சி வித்தையையும் கற்றக் கொண்டவர். \n\nSection::::பெயர் மாற்றம்.\nஇவர் 1937 ஆம் ஆண்டின் ஆரம்பத்தில் 'ரஜூலா' கப்பலில் பயணம் செய்து பினாங்கு சென்றார். பினாங்கில் இவருக்கு அறிமுகமானவர்கள், 'இராமதாசன்' எனும் பெயர் இவருக்கு பொருத்தமாகவும், அழகாகவும் இருப்பதாகச் சொல்லி அதையே இவருக்கு வைத்து விட்டனர். அன்று முதல் இவரது பெயர் இராமதாசர் என மாறியது. \n\nSection::::வேலை.\nசுவாமி இராமதாசர் பெப்ரவரி 10, 1937 இல் கப்பல் துறையில் வேலை செய்யத் தொடங்கினார். பின்னர் தண்ணீர் மலைச்சாரலில் கல் ஆலையில் இருபது நாட்கள் வேல செய்தார். கருத்து வேறுபாடுகள் காரணமாக இரு வேலைகளிலிருந்தும் விலக்கப் பட்டார்.\n\nSection::::பணிகள்.\nஇவர் பினாங்கு மாநிலத்தில் 1939 ஆம் ஆண்டு தொடக்கம் செந்தமிழ்ப் பாடசாலையையும், செந்தமிழ்க் கலாநிலையத்தையும் தொடங்கி இலக்கண இலக்கிய வகுப்புகளை நடாத்தி வந்தவர். 1943 ஆம் ஆண்டில் பினாங்கு கம்போங் ஜாவா பாரு இராச மாரியம்மன் கோயிலை விரிவுபடுத்திச் செப்பனிட்டு பெரிய சிறிய மாணவர்களுக்குக் கல்வி புகட்டியவர். இளந்தமிழ்ப்பாடசாலை, கலா நிலையம் என்ற இரண்டு பிரிவுகளை ஏற்படுத்தி இலக்கிய, இலக்கணப் பாடங்களைக் கற்பித்தவர். \n\nSection::::சமுதாயச் சேவை.\nஇவர் தமிழ்ச் சமூக நலன்களுக்காகப் பல்வேறு துறைகளிலும் தொண்டு புரிந்தவர். \n\n"}
{"id": "268576", "url": "https://ta.wikipedia.org/wiki?curid=268576", "title": "கூஸ்பம்ப்ஸ் (திரைப்படம்)", "text": "கூஸ்பம்ப்ஸ் (திரைப்படம்)\n\nகூஸ்பம்ப்ஸ் (\"Goosebumps\") என்பது 2015 ஆம் ஆண்டு ஆங்கிலத்தில் வெளியான 3 டி வகை திரைப்படமாகும். நகைச்சுவையும், திகிலும் நிறைந்த கணினி அனிமேசன் மூலம் மெருகூட்டப்பட்ட ஒரு கற்பனைக் கதாபாத்திரங்களைக் கொண்ட படம் ஆகும். இத்திரைப்படத்தின் தழுவல் சிறுவர்கள் அதிகமாக படிக்கும் \"கூஸ்பம்ப்ஸ்\" என்ற புத்தகத்திலிருந்து எடுக்கப்பட்டுள்ளது.\n\nSection::::கதை.\nஜாக் கூப்பர் என்னும் சிறுவன் குடும்பச்சூழலின் காரணமாக அவனின் விருப்பமில்லாமல் பெரிய நகரத்தை விட்டு சிறிய நகரத்தில் வாழும் சூழல் ஏற்படுகிறது. அப்போது அவன் வீட்டிற்கு அருகில் வசிக்கும் ஹன்னா என்ற சிறுமி அவனுக்கு தோழியாகிறார். அப்போது ஹன்னாவின் அப்பா ஆர். எல். ஸ்டைன் எழுதிய \"கூஸ்பம்ப்ஸ்\" என்ற புத்தகத்தின் கதாபாத்திரங்களை வெளியிடுகிறார்.\n"}
{"id": "268577", "url": "https://ta.wikipedia.org/wiki?curid=268577", "title": "மந்தை", "text": "மந்தை\n\nமந்தை (Herding) என்பது, நான்கைந்துக்கும் மேற்பட்ட கால்நடைகள் அல்லது விலங்குகள் ஒன்றுபட்ட கூட்டம்,(herd) மற்றும் திரளும் குழுக்கள் மந்தை எனப்படுகிறது. விலங்கினங்கள் தனது இனத்தை பராமரிக்கவும், பாதுகாக்கவும், மேய்ச்சல் மற்றும் நீர்நிலைகள் தேடவும் ஒன்றிரண்டு விலங்கின் தலைமையில் மற்ற விலங்குகள், கால்நடைகள் ஒன்றிணைந்து ஒருபகுதியிலிருந்து மற்றொரு பகுதிக்கு கூட்டமாக புலம்பெயர்வதையே மந்தை என்கிறோம்.\n\n\n"}
{"id": "268582", "url": "https://ta.wikipedia.org/wiki?curid=268582", "title": "கிங்காகு ஜி", "text": "கிங்காகு ஜி\n\nகிங்காகு ஜி (, அலுவலகப் பெயர் இது சப்பானின் கியோத்தோவில் உள்ள சென் புத்தமதக் கோயில் ஆகும். இது சப்பானிலுள்ள புகழ் வாய்ந்த கட்டடங்களில் ஒன்றாகவும், அதிகளவு வருகையாளர்களைக் கவரும் ஒன்றாகவும் உள்ளது. இது சப்பானின் தேசிய சிறப்பு வரலாற்று இடமாகவும், தேசிய சிறப்பு நிலத் தோற்றமாகவும், 17 பண்டைய கேயோடோ வரலாற்று நினைவுச் சின்னங்களின் உலகப் பாரம்பரியக் களங்களில் ஒன்றாகவும் உள்ளது.\n\nSection::::வரலாறு.\nகிங்காகு ஜி பகுதி தொடக்கத்தில் கிராம மாளிகையாக, ஆற்றல் மிக்க அரசியல் மேதையான \"சயோன்ஜி\" என்பவருக்குச் சொந்தமாக இருந்தபோது \"கிட்டாயமா டாய்\" (\"Kitayama-dai\") என அழைக்கப்பட்டது. கின்ககு-ஜியின் வரலாறு 1397 இற்குரியதாக இருந்தபோது கிராம மாளிகை சயோன்ஜி குடும்பத்தினரால் வாங்கப்பட்டு, பின்னர் கிங்காகு ஜி தொகுதியாக மாற்றப்பட்டது . யோகிமிட்சு இறந்ததும் அவருடைய மகன் சென்னிற்கு மாற்றிவிட்டதாக அவருடைய மனைவி கூறியிருந்தார்.\n\nஒனின் போரின்போது (1467–1477), கூடாரம் முதல் கட்டிடத் தொகுதி வரையான முழுக் கட்டடமும் தீக்கிரையாகியது.\n\nசூலை 2, 1950 அன்று 2:30 மு.ப. வேளையில், 22 வயதான புதிய பிக்குவால் கூடாரம் தீக்கிரையாக்கப்பட்டது. பிறகு, அவர் அக்கட்டடத்திற்குப் பின்னால் உள்ள மலையில் தற்கொலை செய்ய முயற்சித்தார். ஆனாலும் அவர் காப்பாற்றப்பட்டுப் பாதுகாப்பில் வைக்கப்பட்டார். பிக்கு ஏழு வருட சிறைவாச தண்டனை பெற்றாலும், அவருக்கிருந்த மனவியாதி (தொல்லை கொடுக்கும் மனப்பான்மை, மனப்பித்து) காரணமாக செப்டம்பர் 29, 1955 இல் விடுதலை செய்யப்பட்டார். காச நோய் காரணமாக அவர் இறந்தார். தீயினால் அசிங்ககா யோகிமிட்சுவின் சிலை அழிந்தது. பின்னர் புதிய சிலை அமைக்கப்பட்டுள்ளது. 1956 ஆம் ஆண்டு புனைகதையான \"பொற் கூடாரக் கோயில்\" என்ற நூலில் அச்சம்பவம் மையமாகவுள்ளது.\nதற்போதைய கூடாரக் கட்டுமானம் புதிதாக 1955 ஆம் ஆண்டு அமைக்கப்பட்டது. இது 12.5 மீ. உயரம் கொண்ட மூன்று மாடிகளை உடையது. புனரமைப்பானது மூலத்தின் நகலாகவுள்ளது என்று கூறப்பட்டாலும், மூலக் கட்டமைப்பில் பரந்த பொன் இலைப் போர்வை அல்லது பூச்சு காணப்பட்டது என்ற சில சந்தேகங்கள் உள்ளன. 1984 இல், சப்பானிய அரக்கு சாயப் பூச்சு சிறிது அழுக்காகியதும், புதிய பூச்சுடன் பொன் இலைக்கு பொன் மூலாம் ஆகியன மூலப் பூச்சைவிட (0.1 மைக்ரோமீட்டருக்குப் பதில் 0.5 மைக்ரோமீட்டர்) அதிக கனத்தில் பூசப்பட்டு, 1987 இல் வேலை நிறைவுற்றது. மேலதிகமாக, உட்புறக்கட்டம், ஓவியங்கள், அசிங்ககா யோகிமிட்சுவின் சிலை என்பன புதுப்பிக்கப்பட்டன. இறுதியில், 2003 இல் கூரை புதுப்பிக்கப்பட்டது.\n\nகிங்காகு எனும் பெயரின் மூலம் கூடாரத்தை மூடியிருந்த பொன் இலைகளினால் பெறப்பட்டது. பொன் நிறம் கூடாரத்திற்கு அதன் அர்த்தத்தினால் முக்கியத்துவம் பெறுகிறது. பொன் மாசுபடுதலில் இருந்து தூய்மைப்படுத்தி தணிக்கும் அல்லது மரணத்திலிருந்து மறையான சிந்தனையிலிருந்து தூய்மைப்படுத்தும் என்ற கருத்தினைக் கொண்டுள்ளது. பொன் இலைக்காக இந்த அர்த்தத்தைவிட, முரோமச்சி காலம் பாரியளவில் மிகையளவுப் பார்வையில் தங்கியிருந்தது.\n\nSection::::வடிவமைப்பு விபரம்.\n தரையிலுள்ள ரோகூன் கோயிற் தொகுதியிலிருந்து மூன்று மாடிக் கட்டத்தைக் கொண்டது. உச்சியிலுள்ள இரு கூடாரங்களும் தூய பொன் இலைகளினால் மூடப்பட்டுள்ளது. இப்பகுதி புத்தரின் (புத்தரின் சாம்பல்) புனிதப் பொருட்களை வைத்திருக்கும் இடமாகவுள்ளது. இக்கட்டம் அப்பகுதியிலுள்ள இரு கோயில்களுக்கு (வெள்ளிக் கூடாரக் கோயில், சொகோசு) முக்கிய மாதிரியாகத் திகழ்கிறது. அக்கோயில்கள் கட்டப்பட்டபோது, கிங்காகு ஜிவின் வடிவம் பயன்பட்டதோடு, அதன் இரண்டாம், மூன்றாம் மாடிகளின் பெயரையும் இவற்றுக்குப் பாவிக்கப்பட்டது.\n\n"}
{"id": "268593", "url": "https://ta.wikipedia.org/wiki?curid=268593", "title": "ஆந்த்தரனிலிக் அமிலம்", "text": "ஆந்த்தரனிலிக் அமிலம்\n\nஆந்த்தரனிலிக் அமிலம் அல்லது o – அமினோ பென்சோயிக் அமிலம் \"(Anthranilic acid (or o-amino-benzoic acid)\" என்பது CH(NH)(COH).. என்ற மூலக்கூற்று வாய்ப்பாடு கொண்ட ஓர் அரோமாட்டிக் அமிலம் ஆகும். பதிலீடு செய்யப்பட்ட பென்சீன் வளையத்தால் இம்மூலக்கூறு ஆக்கப்பட்டிருப்பதால் இதை அரோமாட்டிக் வகை அமிலம் என்கிறார்கள். பென்சீன் வளையத்தில் அடுத்தடுத்துள்ள நிலைகளில் அல்லது ஆர்த்தோ நிலையில் வேதி வினைக்குழுக்களான கார்பாக்சிலிக் அமிலம் மற்றும் ஒரு அமீன் குழுக்கள் இணைந்துள்ளன. இதன்விளைவாக இச்சேர்மம் இருநிலைத் தன்மையுடன் காணப்படுகிறது. தூய்மையான நிலையில் ஆந்த்தரனிலிக் அமிலம் பார்ப்பதற்கு வெண்மை நிறப் படிகமாக இருந்தாலும் வணிக மாதிரிகள் மஞ்சளாக இருக்கின்றன. இனிப்புச்சுவையுடன் உள்ள இதை சில சமயங்களில் உயிர்சத்து எல் 1 என்றும் அழைக்கிறார்கள ஆந்த்தரனிலிக் அமிலத்தை புரோட்டான் நீக்கம் செய்து [CH(NH)(CO)], ஆந்த்தரனிலேட்டு எதிர்மின் அயனி பெறப்படுகிறது.\n\nSection::::அமைப்பு.\nஅமினோ அமிலம் என்று இது எப்போதும் அழைக்கப்படாவிட்டாலும் திண்மநிலை ஆந்த்தரனிலிக் அமிலத்தில் அமினோ தொகுதியும் கார்பாக்சிலிக் அமிலமும் இடம்பெற்றுள்ளதால் இதன் அமைப்பு சிவெட்டெரோனிக் அல்லது இருமுனை அயனி அமோனியம் கார்பாக்சிலேட்டு வடிவத்தில் உள்ளத\nSection::::தயாரிப்பு.\nஆந்த்தரனிலிக் அமிலத்தைத் தயாரிப்பதற்குப் பல வழிமுறைகள் உள்ளன. அமீனேற்றத்தில் தொடங்கி தாலிக் நிரிலியில் இருந்து தயாரிக்கும் முறை தொழிற்சாலைகளில் பயன்படுகிறத\n\nஇவ்வினையில் உருவாகும் தாலமிக் அமிலத்தினுடைய சோடியம் உப்பை, அமைடு தொகுதியின் ஆஃப்மான் மறுசீராக்கல் வினை மூலமாக கார்பனைல்நீக்கம் செய்யப்படுகிறது. இவ்வினை ஐப்போகுளோரைட்டல் தூண்டப்படுகிறத: \n\nஇதேபோன்றதொரு மற்றொரு முறையில் நீரிய சோடியம் ஐதராக்சைடில் , தாலமைடுடன் சோடியம் ஐப்போபுரோமைட்டைச் சேர்த்து நடுநிலையாக்குதல் வழியாகவும் இது தயாரிக்கப்படுகிறத தாவரங்களில் இருந்து பெறப்படும் இண்டிகோ சாயத்தை நிலைதாழ்த்தும் வினைக்கு உட்படுத்தி ஆந்த்தரனிலிக் அமிலம் தயாரிக்கப்படுகிறது.\n\nஆந்த்தரனிலிக் அமிலத்தை கோரிசுமிக் அமிலத்தில் இருந்து உயிரியல் தொகுப்பு முறையிலும் தயாரிக்கலாம். டிரிப்தோபன் என்ற அமினோ அமிலம் தயாரிப்பதற்கு இவ்வமிலம் முன்னோடியாக இருக்கிறது. இவ்வினையில் அமீன் தொகுதியுடன் பாசுபோரிபோசில் பைரோபாசுபேட்டு சேர்க்கப்படுகிறது.\n\n"}
{"id": "268602", "url": "https://ta.wikipedia.org/wiki?curid=268602", "title": "பழங்கற்கால உணவுமுறை", "text": "பழங்கற்கால உணவுமுறை\n\nபழங்கற்கால உணவுமுறை அல்லது பேலியோ உணவுமுறை (Paleolithic diet) என்பது பழங்கற்கால, குகை வாழ் மாந்தர்களின் உணவுமுறையாகும். பழங்கற்காலத்தில், மாந்தர்கள் வேட்டை ஆடுபவர்களாகவும் உணவு சேகரிப்பவர்களாகவும் இருந்தனர். அவர்கள் வேளாண்மையைக் கண்டறியாததால் தானியங்களைக் கூடுதலாக உண்ணவில்லை. மாறாக, காய்கள், கனிகள், வேர்கள், கொட்டை வகைகள், ஊன், மீன்கள் போன்றவற்றை உண்டு வாழ்ந்தனர். இன்று மாவுச்சத்து கூடுதலாக உள்ள உணவுகளை உண்பதால் ஏற்படும் பாதிப்புகளுக்கு உணவியலாளர்கள் இந்த பழங்கற்கால உணவுமுறையை மாற்றுமுறையாக வலியுறுத்துகிறார்கள்.\n\n"}
{"id": "268645", "url": "https://ta.wikipedia.org/wiki?curid=268645", "title": "வனேடைல் அயனி", "text": "வனேடைல் அயனி\n\nவனேடைல் அல்லது ஆக்சோவனேடியம்(IV) நேர்மின் அயனி \"(vanadyl or oxovanadium(IV) cation,)\" [VO], என்பது 4+.என்ற ஆக்சிசனேற்ற நிலையில் உள்ள நீலநிற வனேடியம் ஆக்சோ நேரயனியைக் குறிக்கும். அதிக நிலைப்புத் தன்மை கொண்ட இந்த ஈரணு மூலக்கூறில் இருந்து பல அணைவுச் சேர்மங்கள் உருவாகின்றன\n\n\n\n"}
{"id": "268692", "url": "https://ta.wikipedia.org/wiki?curid=268692", "title": "குத்தரபாஞ்சான் அருவி", "text": "குத்தரபாஞ்சான் அருவி\n\nகுத்தரபாஞ்சான் அருவி திருநெல்வேலி மாவட்டம் பணகுடி அருகேயுள்ள ஒரு அருவியாகும்.திருநெல்வேலிக்கும் நாகர்கோவிலுக்கும் இடையே பணகுடி கிராமத்திற்கு அருகே காணப்படும் இந்த அருவி சுற்றுலாத்தலமாக அறிவிக்கப்பட்டுள்ளது. மேற்கு தொடர்ச்சி மலையில் பணகுடி கிராமத்திலிருந்து 3 கிமீ தொலைவில் உள்ளது. இதுவரை மாசுபடாமல் உள்ள அருவி என்பதும் (செங்)குத்தாக பாய்வதும் இதன் சிறப்பு. இந்த அருவிக்குச் செல்ல கரடு முரடான மலைப்பாதை மட்டுமே. மழைக்காலத்தில் அதிக நீர்வரத்து இருக்கும். இதன் தொடர்ச்சி பணகுடியில் அனுமன் நதியாக ஓடுகிறது. இதன் நீர் மருத்துவ குணமுள்ளதென கூறப்படுகிறது. 1993ம் ஆண்டு பெய்த பெரு மழையில் இவ்வருவியில் அதிக நீர் வரத்தினால் அனுமன் நதி ஓடிய பகுதிகளில் வெள்ளம் சூழ்ந்தது.\n"}
{"id": "268694", "url": "https://ta.wikipedia.org/wiki?curid=268694", "title": "அறச்சலூர் இசைக்கல்வெட்டு", "text": "அறச்சலூர் இசைக்கல்வெட்டு\n\nஅறச்சலூர் இசைக்கல்வெட்டு, ஈரோடு மாவட்டம் அறச்சலூர் (சில இடங்களில் அரச்சலூர் எனவும் குறிப்பிடப்படுகிறது) என்னும் ஊரில் உள்ள நாகமலைக் குன்றில் கி.பி இரண்டாம் நூற்றாண்டில் எழுதப்பட்ட இசைக்குறிப்புக் கல்வெட்டைக் குறிப்பிடுகின்றது. இக்கல்வெட்டில் த-தை-தை என்பன போன்ற இசையமைதிகளுக்கான குறிப்புகள் (ஸ்வரங்கள்) உள்ளதாக இம்மலையின் முன்புறமுள்ள பலகை கூறுகிறது. சமணர்களின் படுக்கையாகவும் இங்குள்ள குகை இருந்துள்ளது. பாறையில் செதுக்கப்பட்ட உணவுத் தட்டும் குவளையும் இங்குள்ளது. \"எழுத்தும் புணருத்தான் மணிய வண்ணக்கன் சாத்தன்\" என்று எழுதப்பட்ட கல்வெட்டும் ஓரிணை மாந்தரின் ஆடற்காட்சியுள்ள பாறைச் சித்திரமும் எழுதப்பட்டுள்ளது. \"தமிழின் மிகத் தொன்மையான இசைக்கல்வெட்டு இதுவே\" என்று மலையின் முகப்பில் தமிழக அரசின் தொல்பொருள் ஆய்வுத் துறையால் வைக்கப்பட்டுள்ள பலகை கூறுகிறது.\n\nSection::::அமைவிடம்.\nஇது ஈரோட்டிலிருந்து சுமார் 20 கிலோமீட்டர் தொலைவில் உள்ளது. கரூர், திருப்பூர் ஆகிய ஊர்களுக்கு மையப்பகுதியில் இவ்வூர் உள்ளது. இவ்வூர் கொங்கு மண்டலத்திற்குட்பட்டது. மலையின் பக்கவாட்டிலிருந்தோ மேலேயிருந்தோ பார்க்கும்போது கிழமேலாக சுமார் பத்து கிலோ மீட்டர் நீளத்திற்கு பாம்பு போல் தோன்றுவதால் இம்மலை \"நாகமலை\" எனவும் அழைக்கப்படுகிறது\n\nSection::::காலம்.\nஇக்கல்வெட்டும் சித்திரமும் ஒரே நபரால் எழுதப்பட்டவையா, அருகிலுள்ள தட்டு குவளை போன்ற பாறைச் செதுக்கங்கள் சமணர்களால் உருவாக்கப்பட்டவையா என்பன போன்ற விவரங்கள் அறியப்படமுடியவில்லை. ஆனால் எழுத்தும் புணருத்தான் மணிய வண்ணக்கன் சாத்தன் என்றுள்ள வட்டெழுத்துக்குறிப்பின் வடிவத்தைக் கொண்டு இது கி.பி.இரண்டாம் நூற்றாண்டில் எழுதப்பட்டது என ஆய்வாளர்கள் சான்றுரைத்ததாக அறியலாம்.\n\nSection::::சமணர் படுக்கை.\nஇப்பகுதியிலிருந்து சுமார் இருபது மைல் தொலைவுள்ள பெருந்துறை விஜயமங்கலத்தில் சமண மதத் தீர்த்தங்கரர் வழிபாட்டுத்தலம் இருந்தமைக்கான சான்றுள்ளதால் இவ்வறச்சலூர் நாகமலைப் பாறைக் குகைகளிலும் சமணர்களே படுக்கையமைத்துத் தங்கியிருந்திருப்பர் என ஊகிக்கமுடிகிறது.\n\n"}
{"id": "268695", "url": "https://ta.wikipedia.org/wiki?curid=268695", "title": "அமீஷ் திரிபாதி", "text": "அமீஷ் திரிபாதி\n\nஅமீஷ் திரிபாதி (Amish Tripathi, பிறப்பு: 18 அக்டோபர் 1974) தன்னுடைய மெலூஹாவின் அமரர்கள், நாகர்களின் ரகசியம், வாயுபுத்ரர் வாக்கு ஆகிய நூல்கள் அடங்கிய ”சிவா முத்தொகுதி” என்ற புகழ் பெற்ற நாவல்களுக்காக அறியப்படும் பிரபல இந்திய எழுத்தாளர். இவருடைய மிகவும் அதிகப்படியான வாசகர்களை சென்றடைந்த நூலான 'மெலூஹாவின் அமரர்கள்', வெளியிட்ட முதல் வாரத்திற்குள்ளாகவே அதிகப்படியாக விற்பனையானது. இந்திய பதிப்பகத்துறையில் இந்த சிவா முத்தொகுதியின் 25 இலட்சம் பிரதிகள் அச்சிடப்பட்டு, மிக வேகமாக 70 கோடி ரூபாய் வரை விற்று தீர்ந்தன ஃபோர்ப்ஸ் இந்தியா நிறுவனம் இவரை இந்தியாவின் சிறந்த முதல் 100 பிரபலங்கள் வரிசையில் 2012, 2013 மற்றும் 2014ம் ஆண்டுகளில் இடம் பெறச் செய்தது.. அமீஷ் பிரபல உலகத்தலைவர்களுக்கான எயிசென்ஹோவர் பயிற்சிக்காகவும் தேர்ந்தெடுக்கப்பட்டார்.\n\n\"'பணித்துறை\"\nஅமீஷ் திரிபாதி ஒதிஷாவிலுள்ள ரூர்கெலா அருகில் வளர்ந்தார். அவர் மும்பையிலுள்ள செயின்ட் சேவியர் கல்லூரி மற்றும் கொல்கத்தாவிலுள்ள இந்திய மேலாண்மை நிறுவனம் ஆகியவற்றின் முன்னால் மாணவராவார். தான் ஒரு வரலாற்று அறிஞராக வர விரும்பினாலும், தன்னுடைய நிதிச்சூழல் காரணமாக அவரால் அந்த துறையை தேர்ந்தெடுக்க முடியவில்லை. இவர் தன்னுடைய எழுத்துப்பணிக்கு வருவதற்கு முன்பு, 14 வருட காலம் ஸ்டேண்டர்ட் சார்டர்ட், டிபிஎஸ் பேங்க் மற்றும் ஐடிபிஐ ஃபெடரல் லைஃப் இன்ஸூரன்ஸ் ஆகிய நிதித்துறை சேவை வழங்கும் நிறுவன்ங்களில் பணியாற்றியுள்ளார்.\n\nதிரிபாதியினுடைய முதல் சிறந்த படைப்பு மற்றும் சிவா முத்தொகுதியின் முதல் பாகமான “மெலூஹாவின் அமரர்கள்” பிப்ரவரி 2010ல் வெளியிடப்பட்டது. இதன் இரண்டாவது பாகமான “நாகர்களின் இரகசியம்” 12 ஆகஸ்ட் 2011இலும் மூன்றாவது தொகுதியான “வாயுபுத்ரர் வாக்கு” 27 பிப்ரவரி 2013இலும் வெளியிடப்பட்டது. இந்த சிவா முத்தொகுதியானது ஹிந்து கடவுளான சிவனின் வாழ்க்கை மற்றும் சாகசங்கள் பற்றிய கற்பனை புனையலாகும்.\n\nஇதன் முதல் பாகத்தின் திரைப்பட உரிமையை தர்மா ப்ரொடக்ஷன்ஸ் என்ற நிறுவனம் 2012ன் முற்பகுதியில் பெற்றது. சிவா முத்தொகுதியின் 2 மற்றும் 3ம் பாகங்கள் இங்கிலாந்தில் ஜோ ஃப்லெட்சர் புத்தக நிறுவனம் (குவெர்கஸ் புத்தக முத்திறை அடையாளத்துடன்) மூலமாக முறையே ஜனவரி 2013 மற்றும் நவம்பர் 2013ல் வெளியிடப்பட்டது.\n\nஅமீஷ் திரிபாதி அவர்கள் இந்தியாவின் ”புதிய அடையாளம்” என்பதாக டிஎன்ஏ நாளிதழின் 8ம் ஆண்டிற்கான சிறப்பிதழில் சமீபத்தில் வரிசைப்படுத்தப்பட்டுள்ளார். இவர் இலக்கியத்திற்கான இளைய சமூக சாதனையாளர் விருதையும் வழங்கி கவுரவிக்கப்பட்டுள்ளார். மேலும் இந்திய பொதுமக்கள் தொடர்பு சபையால் (PRCI) வழங்கப்படும் இந்த ஆண்டிற்கான சிறந்த தகவல் தொடர்பாளர் விருதையும் பெற்றுள்ளார். இந்திய பொதுமக்கள் தொடர்புத்துறை, ஊடகங்கள், மனிதவளத்துறை நிபுணர்கள் மற்றும் கல்வியாளர்கள் இணைந்து இந்த விருதை மும்பையில் நடைபெற்ற 8ம் உலக தகவல் தொடர்பு கூட்டத்தில் அறிவித்தனர். இவர் 2013ம் ஆண்டிற்கான சிறந்த மனிதராக ரேடியோ வன் நிறுவனத்தால் அறிவிக்கப்பட்டுள்ளார்.\n\nஇவருடைய சமீபத்திய புத்தகமான \"இக்‌ஷ்வாகுவின் வழித்தோன்றல்கள்\" 2015, ஜூன் 22ல் வெளியிடப்பட்டது. இது இராமச்சந்திரா தொடரின் முதல் தொடராகும். இது இராமாயண இதிகாசத்தினைப் பற்றிய கற்பனைப் புனையலாகும். இது சிவா முத்தொகுதியின் பின் வரும் கடைசித்தொகுதியாகும்.\n"}
{"id": "268702", "url": "https://ta.wikipedia.org/wiki?curid=268702", "title": "சோமூர்", "text": "சோமூர்\n\nசோமூர், தமிழ்நாடு, கரூர் மாவட்டம், கரூர் ஊராட்சி ஒன்றியத்துக்கு உட்பட்ட ஒரு ஊராட்சி. சோமூர் கரூர் மாநகரில் இருந்து சுமார் 12கிமீ தூரத்தில் அமைந்துள்ளது. இக் கிராமத்தின் முக்கிய தொழில் விவசாயம். இதன் அருகில் அமராவதி ஆறும், காவேரி ஆறும் அமைந்துள்ளன. இக் கிராமத்தில் அருகிலுள்ள திருமாகூடலுர் என்னும் இடத்தில் இரு ஆறுகளும் இணைகின்றன.\n"}
{"id": "268738", "url": "https://ta.wikipedia.org/wiki?curid=268738", "title": "திருடன் மணியன்பிள்ளை (நூல்)", "text": "திருடன் மணியன்பிள்ளை (நூல்)\n\nதிருடன் மணியன்பிள்ளை 2013ம் ஆண்டு காலச்சுவடு பதிப்பகத்தால், மலையாளத்தில் இருந்து மொழிபெயர்த்து வெளியிடப்பெற்ற நூல். மூலநூலிற்கான ஆசிரியர் ஜி. ஆர். இந்துகோபன். தமிழில் மொழிபெயர்ப்பு குளச்சல் மு. யூசுப்.\n\nஇந்நூல் கேரளத்திலுள்ள கொல்லம் மாவட்டத்தில் இரவிபுரம், வாழத்துங்கல் எனும் ஊரில் 1950இல் பிறந்து, ஒரு திருடனாக வாழ்ந்து, தான் சந்தித்த பல்வேறு நிகழ்வுகளையும், தனது சாகச வாழ்வையும் மணியன்பிள்ளை கூறும் தன்வரலாற்று நூலான \"தஸ்கரன்: மணியன்பிள்ளயுடெ ஆத்மகத\" என்ற மலையாள நூலின் மொழிபெயர்ப்பாகும். இதை அவருடன் இணைந்து எழுதியவர் அதே ஊரைச் சேர்ந்தவரும், மலையாள மனோரமா நாளிதழில் பணியாற்றுபவருமான ஜி. ஆர். இந்துகோபன் என்பவராவார். இந்துகோபன் 88 அத்தியாயங்களில், 590 பக்கங்களில் மணியம்பிள்ளையின் 58 ஆண்டுகால வரலாற்றை எந்தவித சமரசமுமில்லாமல் பதிவு செய்து உள்ளார். மலையாள உலகின் வாழ்வியல் அனுபவங்களை இந்நூல் கண்முன்னே நிறுத்துகிறது.\n\nகேரள பல்கலைக்கழகத்தில் \"இளங்கலை - மலையாள மொழியும் இலக்கியமும்\" படிப்பிற்கான பாடத்திட்டத்தில் கூடுதல் வாசிப்பிற்கான நூலாக இந்நூலின் மலையாள மூலம் சேர்க்கப்பட பரிந்துரைக்கப்பட்டது பலத்த விவாதத்திற்குள்ளானது. மலையாள மூலத்தின் இரண்டாம் பாகம் \"கள்ளன் பாக்கி எழுதும்போல்\" என்ற பெயரில் வெளியாகியுள்ளது.\n\n"}
{"id": "268784", "url": "https://ta.wikipedia.org/wiki?curid=268784", "title": "சீரணி மிட்டாய்", "text": "சீரணி மிட்டாய்\n\nசீரணி மிட்டாய் என்பது தமிழ்நாட்டின் தென்பகுதியான மதுரை மற்றும் மதுரையின் தென் பகுதிகளில் மட்டுமே கிடைக்கக்கூடிய ஒரு வகை இனிப்பு வகை. காண்பதற்கு விரித்து வைக்கப்பட்ட கை அகலத்திற்கு உள்ள தட்டையான ஜிலேபி போன்று இருக்கும். அரிசி மாவு, உளுந்து, சுக்கும், வெல்லம் அல்லது கருப்பட்டி சேர்த்து செய்யப்பட்ட ஒரு இனிப்பு வகை. மதுரையின் தெற்கே விருதுநகர் மாவட்டம் காரியாபட்டி, கல்குறிச்சி, அருப்புக்கோட்டை, பந்தல்குடி, விருதுநகர், பாலவநத்தம், இருக்கண்குடி, சாத்தூர், கோவில்பட்டி, கமுதி திருச்சுழி போன்ற ஊர்களில் அதிகமாக விற்பனையாகும் சுவையுள்ள தின்பண்டமாகும். கல்குறிச்சி சீரணி மிட்டாய் இந்தியாவின் புவிசார் குறியீட்டிற்கு தேர்ந்தெடுக்கப்பட்டது.\n"}
{"id": "268796", "url": "https://ta.wikipedia.org/wiki?curid=268796", "title": "சூக்கலாம்பட்டி கோம்பை ஊராட்சி ஒன்றிய தொடக்கப் பள்ளி", "text": "சூக்கலாம்பட்டி கோம்பை ஊராட்சி ஒன்றிய தொடக்கப் பள்ளி\n\nதமிழ்நாடு, திருச்சிராப்பள்ளி மாவட்டம், துறையூர் வட்டம், உப்பிலியாபுரம் ஒன்றியத்தில் உள்ளது சூக்கலாம்பட்டி கோம்பை ஊராட்சி ஒன்றிய தொடக்கப்பள்ளி. இது கொல்லிமலை அடிவாரத்தில் அமைந்துள்ளது. \n\nஇப்பள்ளி 1 முதல் 5 வகுப்பு வரை மட்டும் உள்ள இருபாலா் படிக்கும் தொடக்கப்பள்ளி ஆகும். செப்டம்பர் 5, 1961 இல் லால்குடி மாவட்ட தொடக்கக்கல்வி அலுவலாின் உத்தரவு எண் 12304 79 படி ஆரம்பிக்கப்பட்டது. ஒரு ஓட்டுக்கட்டிடத்துடன் ஆரம்பிக்கப்பட்ட இப்பள்ளி தற்போது மற்றொரு தாா்சு கட்டிடத்துடன் உள்ளது. இது மலை வாழ் மக்கள் அதிகம் உள்ள பகுதி . விவசாயம் இங்குள்ள மக்களின் அடிப்படை தொழில். இங்கிருந்து கொல்லிமலைக்கு நடந்து செல்ல வழி உள்ளது.\n\n"}
{"id": "268826", "url": "https://ta.wikipedia.org/wiki?curid=268826", "title": "எர்பியம் புரோமைடு", "text": "எர்பியம் புரோமைடு\n\nஎர்பியம் புரோமைடு \"(Erbium bromide)\" என்பது ErBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். படிகங்களாக உள்ள இச்சேர்மம் தண்ணீரில் நன்றாகக் கரைகிறது. மற்ற உலோக புரோமைடுகள் போல இதுவும் நன்னீராக்கல், வேதியியல் பகுப்பாய்வுகள் மற்றும் சில படிக வளர்ச்சி செயல்முறைகள் போன்றவற்றில் பயன்படுத்தப்படுகிறது.\n"}
{"id": "268849", "url": "https://ta.wikipedia.org/wiki?curid=268849", "title": "சுடுமட்சிலைப் படை", "text": "சுடுமட்சிலைப் படை\n\nசுடுமட்சிலைப் படை, சுடுமட்சிலை இராணுவம் அல்லது சுடுமட்சிலைப் போர் வீரர்களும் குதிரைகளும் (\"Terracotta Army\") என்பது முதலாவது சீனச் சக்கரவர்த்தி சின் ஷி ஹுவாங்கின் போர் வீரர்களைச் சித்தரிக்கும் சுடுமட்சிலைச் சிற்பங்களாகும். இது சக்கரவர்த்தியை மறு வாழ்விலும் பாதுகாப்பதை நோக்கமாகக் கொண்டு, சக்கரவர்த்தியுடன் கி.மு. 210 இல் அடக்கம் செய்யப்பட்ட ஒரு மரணச்சடங்குக் கலையின் வடிவமாகும்.\n\nகிட்டத்தட்ட கி.மு. மூன்றாம் நூற்றாண்டின் பிற்பகுதியைச் சேர்ந்த இவ்வுருவங்கள் சாங்சி மாகாணத்திலுள்ள சிய்யான் என்னுமிடத்தின் லின்டோங் மாவட்டத்தில் உள்ளூர் விவசாயி ஒருவரால் 1974 இல் கண்டுபிடிக்கப்பட்டது. இவ்வுருவங்கள் அவற்றின் பாத்திரத்திற்கு ஏற்ப உயரத்தில் வேறுபடுகின்றன. தளபதிகளின் உருவங்கள் உயரமாக இருக்கின்றன. இவ்வுருவங்கள் போர் வீரர்கள், தேர், குதிரைகள் ஆகியவற்றைக் கொண்டுள்ளன. 2007 இல் நடத்தப்பட்ட கணக்கீட்டின்படி, மூன்று குழிகளில் 8,000 இற்கு மேற்பட்ட வீரர்கள், 130 தேர்கள், 520 குதிரைகள், 150 குதிரைப்படைக்குரிய குதிரைகள் உள்ளன. இவற்றில் அனேகமானவை சின் ஷி ஹுவாங்கின் சமாதிக்கு அருகில் காணப்படுகின்றன. படை அற்ற சுடுமட்சிலை உருவங்களான அலுவலர்கள், கழைக்கூத்தாடிகள், அரசியல் ஆட்சியாளர்கள், இசைக் கலைஞர்கள் ஆகியன ஏனைய குழிகளில் கண்டுபிடிக்கப்பட்டன.\n\nSection::::கண்டுபிடிப்பு.\nசுடுமட்சிலைப் படை 29 மார்ச்சு 1974 அன்று சிய்யான் கிழக்குப் பக்கத்தில் கிட்டத்தட்ட குயின் பேரரசரின் சமாதியிலிருந்து தூரத்தில் விவசாயி ஒருவர் ஒரு கிணறைத் தோண்டியபோது கண்டுபிடிக்கப்பட்டது. நூற்றாண்டுகளாக, நிகழ்ந்த அறிக்கைகள் சுடுமட்சிலை உருவத் துண்டுகள், குயின் இடுகாட்டுக் கூரை ஓடுகள், செங்கற்கள், கட்டுமானப் பொருட்களின் துண்டுகள் பற்றிக் குறிப்பிட்டிருந்தன. இந்தக் கண்டுபிடிப்பு சீனத் தொல்பொருளாளர்களை, சீனாவில் எப்போதும் கண்டுபிடிக்கப்படாத பாரம்பரிய மட்பாண்ட உருவச்சிலைக் கூட்டங்களைப் பற்றி விசாரிக்கவும் வெளிப்படுத்தவும் தூண்டியது.\n\nSection::::வரலாறு.\nசமாதியின் கட்டுமானம் பற்றி வரலாற்றாளர் சிமா சியான் (கி. மு. 14590 BCE) அவருடைய முக்கிய படைப்பான \"மதிப்புக்குரிய வரலாற்றாளரின் ஆவணப் பதிவுகள்\" என்பதில், சமாதி வேலைகள் முடிவுற்று ஒரு நூற்றாண்டின் பின் குறிப்பிட்டுள்ளார். சமாதி வேலைகள் கி.மு. 246 இல் பேரரசர் குயின் (அப்போது வயது 13) அரியாசனம் ஏறியதும், சுமார் 700,000 பணியாட்களைக் கொண்டு ஆரம்பமாகியது. புவியியலாளர் \"வி டயுவான்\" சாதகமாக நில அமைப்பு மலை விருப்பத்திற்குரிய இடமாயிருந்தது பற்றி, முதலாவது பேரரசரின் மரணத்தின் பின் ஆறு நூற்றாண்டுகள் கழித்து தன்னுடைய இலக்கியப்படைப்பில் பின்வருமாறு தெரிவித்திருந்தார். \"\"அதன் ஜேட் இரத்தினக்கல் சுரங்கங்களுக்காக அது பிரபலமானது, அதன் வடக்குப் பக்கம் தங்கம் நிறைந்து இருந்தது, அதன் தெற்குப் பக்கத்தில் அழகான ஜேட் இரத்தினக்கல் இருந்தது; அதன் நற்புகழின் ஆசையினால் பேராசை கொண்டு முதலாவது பேரரசர் அங்கே அடக்கம் செய்யப்பட விரும்பினார்\"\". சிமா சியான் முதலாவது பேரரசர் அரண்மனைகள், கோபுரங்கள், அலுவலர்கள், பெருமதிப்பு மிக்க பொருட்கள், சிறப்பான பொருட்கள் என்பவற்றுடன் அடக்கம் செய்யப்பட்டார் என எழுதியுள்ளார். அவர் கூற்றுப்படி, பாதரசத்தைப் பயன்படுத்தி ஓடும் 100 ஆறுகள் உருவகப்படுத்தப்பட்டும், அவற்றின் மேலே நிலத் தோற்ற விண்ணக உடல்களுடன் கூரை அலங்கரிக்கப்பட்டும் இருந்தது. சில மொழிபெயர்ப்புகள் \"மாதிரி\", \"நடிப்பு\" எனக் குறிப்பிட்டாலும் மூல எழுத்தில் அவ்வாறு இல்லாததோடு, சுடுமட்சிலைப் படை பற்றிய குறிப்பும் இல்லை.\n\nசமாதி மேட்டுப் பகுதி மண்ணில் காணப்பட்ட அதிக அளவான பாதரசம் சிமா சியானின் கூற்றுக்கு வலு சேர்க்கிறது.\n\nபின்னர் உருவாகிய வரலாற்றுக் குறிப்புகள் முதலாவது பேரரசரின் மரணத்திற்குப் பின் அரியாசனத்திற்காகச் சச்சரவு செய்து வந்த \"சிய்யாங் யு\" எனும் பேரரசரால் சமாதி கொள்ளையடிக்கப்பட்டதாகத் தெரிவிக்கின்றன. ஆயினும், சமாதி சூறையாடப்பட்டிருக்காது என்பதற்கான அறிகுறிகள் உள்ளன.\n\n\n"}
{"id": "268851", "url": "https://ta.wikipedia.org/wiki?curid=268851", "title": "திருவண்ணாமலை மண்டலம்", "text": "திருவண்ணாமலை மண்டலம்\n\nதிருவண்ணாமலை மண்டலம் தமிழ்நாட்டில் உள்ள மண்டலங்களில் ஒன்று. \nசேலம் மற்றும் நாமக்கல் மாவட்டங்கள் புதிதாக அமையவுள்ள சேலம் மண்டலத்தில் இணையவுள்ளன.\n"}
{"id": "268853", "url": "https://ta.wikipedia.org/wiki?curid=268853", "title": "மஞ்சள் மலைகள்", "text": "மஞ்சள் மலைகள்\n\nமஞ்சள் மலைகள் அல்லது குவாங்சான் (\"Huangshan\" அல்லது \"Yellow Mountains\"; ), என்பது கிழக்கு சீனாவின் தென் அன்ஹுயி மாகாணத்தில் உள்ள ஒரு மலைத் தொடர் ஆகும். இத்தொடர் பகுதியில் உள்ள தாவர வளர்ச்சிச் செறிவு இதற்குக் கீழும் மரங்களின் வளர்ச்சி என்ற அளவிலும் காணப்படுகிறது.\n\nஇப்பகுதி இயற்கைக்காட்சி, சூரிய மறைவு, விசித்திரமான வடிவ கருங்கல் உச்சிகள், குவாங்சான் ஊசியிலை மரங்கள், வெந்நீர் ஊற்றுகள், குளிர்காலப் பனி, மேலிருந்து பார்க்கக்கூடிய மேகக் காட்சிகள் போன்றவற்றுக்காக நன்கு அறியப்படுகிறது. மஞ்சள் மலைகள் பாரம்பரிய சீன ஓவியம், இலக்கியம் ஆகியவற்றுடன் தற்கால ஒளிப்படவியல் போன்றவற்றின் விடயப் பொருளாகவுள்ளது. இது ஐக்கிய நாடுகள் கல்வி, அறிவியல், பண்பாட்டு நிறுவனத்தின் உலகப் பாரம்பரியக் களமாகவும், சீனாவின் முக்கிய உல்லாசப் பயண இடங்களில் ஒன்றாகவும் உள்ளது.\n\nSection::::வரலாறு.\nமஞ்சள் மலைகள் கிட்டத்தட்ட 100 மில்லியன் ஆண்டுகளுக்கு முன் உருவாகி, தனித்துவமான மலை அமைப்பைப் பெற்றன.\n\nசின் அரசமரபு காலத்தில், இது \"யிசான்\" (ஜி மலை) என அழைக்கப்பட்டது. கி.பி. 747 இல், குவாங்சான் (அதாவது மஞ்சள் மலைகள்) அல்லது குவாங் மலை எனப் பேரரசினால் பெயர் மாற்றம் பெற்றது. இப்பெயர் முக்கிய சீனப் பேரரசரும், ஹான் சீனரின் புராணப் பரம்பரையைச் சேர்ந்த குவாங் டிக்கு (மஞ்சள் பேரரசர்) புகழ் கொடுப்பதற்காக அமைந்தது. குவாங்சானிலிருந்துதான் குவாங் டி பேரரசர் வானுலகுக்கு ஏறினார் என்ற ஒரு கதையும் உள்ளது. இன்னொரு கதை மஞ்சள் பேரரசர் மலைகளில் அறநெறித்தன்மையையும் சுத்திகரிக்கப்பட்ட இறவாமை மாத்திரைகளையும் பயிரிட்டார், ஆகவே அம்மலைகளுக்கு அவரது பெயரே கொடுக்கப்பட்டது என்கிறது. குவாங்சான் (மஞ்சள் மலைகள்) என்ற பெயர் முதன்முதலில் சீனப் புலவர் லி பையினால் பயன்படுத்தப்பட்டது. ஆரம்பத்தில் இம்மலையைப் பற்றி சிறிதளவே அறிந்திருந்ததோடு, அநேகமாக யாரும் இதனை அணுகுவதில்லை. ஆனாலும், கி.பி. 747 இல் பெயர் மாற்றம் பெற்றதும் இப்பகுதிக்கு அதிக முக்கியத்துவம் கிடைக்கப்பட்டதிலிருந்து இன்று வரை அதிகமானோரால் பார்க்கப்படுவதோடு, பல கோயில்களையும் கொண்டுள்ளது.\n\nமஞ்சள் மலைகளின் பக்கங்களில் செதுக்கப்பட்டுள்ள அதன் கற்படிகளினால் அறியப்பட்டது. இவை 60,000 இற்கும் அதிகமாக இப்பகுதிகளில் இருக்கலாம் என் நம்பப்படுகிறது. படிகள் அமைக்கப்பட்ட காலம் தெரியாதுள்ள போதிலும், 1,500 வருடங்களுக்கு மேல் பழமையானது எனக் கூறப்படுகிறது.\n\nபல ஆண்டுகளாக, இம்மலையின் மீது கண்ணுக்கினிய இடங்களும் மற்றும் பௌதீக அம்சங்களும் பெயரிடப்பட்டுள்ளன.\nஉதாரணமாக, ஒரு கதை இவ்வாறு கூறுகிறது: இம்மலையின் அழகு பற்றிய கதையை நம்பாத ஒருவர், அதைப் பார்ப்பதற்காக அங்கு சென்றார். உடனடியாக அவர் மலையின் அழகு பற்றிய கதையை நம்பினார். அவர் சென்ற மலை உச்சி ஒன்றுக்கு \"சிக்ஸ்சின்\" (\"Shixin\"; 始信) என்று, அதாவது \"நம்ப ஆரம்பித்தல்\" என்ற பெயரிடப்பட்டது.\n\n1982 இல், சீன மக்கள் குடியரசின் அரச மன்றத்தினால் இம்மலை \"கண்ணுக்கினிய அழகின் இடமும், வாரலாற்று ஆர்வமிக்கதும்\" என அறிவிக்கப்பட்டது. இம்மலை அதன் கண்ணுக்கினிய தோற்றம், அச்சுறுத்தலுக்குள்ளாகியுள்ள அருகிய இனங்களின் வாழ்விடமாக இருத்தல் ஆகியவற்றுக்காக யுனெஸ்கோ உலக பாரம்பரியக்களம் என 1990 இல் பெயரிடப்பட்டது.\n\n2002 இல், மஞ்சள் மலைகள் \"சுவிஸ் அல்ப்சின் யுங்பிராவின் சகோதர மலை\" எனப் பெயர் பெற்றது.\n\n\n"}
{"id": "268857", "url": "https://ta.wikipedia.org/wiki?curid=268857", "title": "சப்தர் ஆசுமி", "text": "சப்தர் ஆசுமி\n\nசப்தர் ஆசுமி (SAFDAR HASHMI 12 ஏப்பிரல் 1954–2 சனவரி 1989) மார்க்சியக் கொள்கையாளர், வீதி நாடகக் கலைஞர், கதை வசனம், இயக்கம் எனப் பல துறைகளில் விளங்கிய செயற்பாட்டாளர்.\n\nSection::::இளமைக்காலம்.\nசப்தர் ஆசுமியின் தந்தையும் இடதுசாரி சிந்தனைகள் கொண்டவர். சப்தர் ஆசுமி தில்லி தூய ஸ்டீபன் கல்லூரியில் ஆங்கில இலக்கியம் படித்து பட்டம் பெற்று முதுகலைக் கல்வியைத் தில்லிப் பல்கலைக் கழகத்தில் படித்தார். கல்லூரியில் படிக்கும்போதே மார்க்சியப் பொதுவுடைமை கட்சியின் மாணவர் அமைப்பில் முனைப்பாக ஈடுபட்டார். மாணவப் பருவத்தில் நாடகக் கலையின் மீது ஆர்வம் கொண்டார். கல்வியை முடித்ததும் மார்க்சியப் பொதுவுடைமைக் கட்சியில் சேர்ந்து முழு நேரம் கட்சிப் பிரசாரம் செய்தார்.\n\nSection::::வீதி நாடகப் பணி.\nதில்லி, சிரீநகர், கார்வால் போன்ற ஊர்களில் உள்ள கல்லூரிகளில் ஆசிரியர் பணி செய்தார். இந்திரா காந்தி இந்தியாவின் தலைமை அமைச்சராக இருந்தபோது நெருக்கடி நிலை காலத்தில் அரசுக்கு எதிராகப் பரப்புரை செய்ய நாடகத்தைப் பயன்படுத்திக் கொண்டார். நெருக்கடி காலம் முடிந்ததும் அரசுப் பணியிலிருந்து விலகி வீதி நாடகங்கள் அரங்கேற்றுவதில் ஈடுபட்டார்\n\nஅந்தக் காலத்தில் நிலவிய மக்கள் பிரச்சினைகளை நாடகங்கள் மூலம் எடுத்துக் காட்டிப் பேசிய சப்தர் அசுமி ஜன நாட்டிய மஞ்ச் என்னும் வீதி நாடகக் குழுவைத் தோற்றுவித்தார் குறுகிய காலத்தில் 24 நாடகங்களை 4000 முறை தொழிலாளர்கள் வாழும் பகுதிகளில் வீதி நாடகங்களாக அரங்கேற்றி மக்களின் பிரச்சினைகளை எடுத்துக்காட்டிப் பரப்புரை செய்தார்.\n\n1989 சனவரி முதல் நாளில் உத்தரப்பிரதேசம் சந்தாபூரில் ஹல்லா போல் என்ற பெயரில் வீதி நாடகத்தை நடத்தினார் சப்தர் ஆசுமி. அந்நாடகத்தை விரும்பாத குண்டர்கள் அங்கு நடித்துக் கொண்டு இருந்த கலைஞர்களைத் தாக்கினர். சப்தர் ஆசுமிக்குத் தலையில் பலத்த அடி விழுந்தது. படுகாயங்களுடன் மருத்துவமனையில் சேர்க்கப்பட்டார். ஆனால் சிகிச்சை பலனளிக்காமல் மறுநாள் இறந்து போனார் சப்தரின் ஆசுமியின் படுகொலை இந்தியா முழுவதும் பெரிய அதிர்வையும் கொந்தளிப்பையும் ஏற்படுத்தியது.\n\nசப்தர் ஆசுமியின் மரணத்தையும் ஈகத்தையும் நினைவு கூர்ந்து ஓவியர் எம்.எப் உசேன் தம்முடைய ஓர் ஓவியத்தை சப்தருக்குக் காணிக்கை ஆக்கினார்.\n\nSection::::மேற்கோள்.\nhttp://www.livemint.com/Leisure/RFXOwLRUUbjkWxwJtX2TqI/Safdar-Hashmi-and-the-art-of-cultural-resistance.html\n\nhttp://www.sahmat.org/aboutsafdar.html\n\nhttp://indiatoday.intoday.in/story/death-of-theatre-activist-safdar-hashmi-sparks-off-solidarity-controversy/1/323420.html\n"}
{"id": "268865", "url": "https://ta.wikipedia.org/wiki?curid=268865", "title": "சுகோத்கா தன்னாட்சி வட்டாரம்", "text": "சுகோத்கா தன்னாட்சி வட்டாரம்\n\nசுக்கோட்டா தன்னாட்சி பிராந்தியம் (Chukotka Autonomous Okrug உருசிய மொழி : Чуко́тский автоно́мный о́круг, tr. Chukotsky avtonomny okrug; IPA: [tɕʊˈkotskʲɪj ɐftɐˈnomnɨj ˈokrʊk]; Chukchi: Чукоткакэн автономныкэн округ, Chukotkaken avtonomnyken okrug) அல்லது சுக்கோட்டாChukotka (Чукотка) எனப்படுவது ரஷ்யா கூட்டாட்சி அமைப்பைச் சேர்ந்த (தன்னாட்சி பிராந்தியத்தியம் ) ரஷியன் தூர கிழக்கு பகுதியாகும். மக்கள் தொகை: 50,526 ( 2010 கணக்கெடுப்பு ).\nஇந்த தன்னாட்சி பிராந்தியத்தின் பரப்பளவு 737.700 சதுர கிலோமீட்டர் (284,800 சதுர மைல்) ஆகும். இதன் முதன்மை நகரம் மற்றும் நிர்வாக மையம் அனடீர் ஆகும். அலாஸ்காவை ஐக்கிய அமெரிக்காவுக்கு விற்ற பிறகான காலத்தில் இருந்து இந்த பிராந்தியமே ரஷ்யாவின் மிகவும் மிகத் தொலைவில் உள்ள ஒரு வடக் கிழக்கு பிராந்தியமாக மேற்கு அரைக்கோளத்தில் விளங்குகிறது. (180வது தீர்க்கரேகைக்கு கிழக்கே).\nSection::::நிலவியல்.\nஇப்பிராந்தியத்தின் வடக்கு எல்லையாக சுக்சி கடலும், ஆர்டிக் பெருங்கடலின் ஒரு பகுதியான கிழக்கு சைபீரிய கடலும் விளங்குகிறது. கிழக்கில் பெரிங் நீரிணை மற்றும் பசிபிக் பெருங்கடலின் ஒரு பகுதியான பெரிங் கடலில் உள்ளது. தெற்கில் கம்சாத்கா பிரதேசம் மற்றும் மகதன் ஒப்லாஸ்து மேற்கில் சகா குடியரசு, ஆகியவை உள்ளன. சுக்சி தீபகற்பத்தின் கிழக்கே ரஷ்யா மற்றும் அலாஸ்கா இடையே பெரிங் நீரிணை உள்ளது,\nசுற்றுசூழல் அடிப்படையில், இப்பகுதியை மூன்று வேறுபட்ட பகுதிகளாகப் பிரிக்கலாம் ஆர்டிக் பனிப்பாலை, மத்திய பனிப்பிரதேசம், தெற்கில் டைகா ஆகும். இந்த பிரதேசத்தில் சுமார் பாதிக்கும் மேலே ஆர்க்டிக் வட்டத்தைச் சேர்ந்தது . இந்த பகுதியில் சுக்கோட்சுகி மலைகள் மற்றும் அனடீர் ரேஞ்ச் போன்ற மலைத்தோடர்களால் நிறந்துள்ளது.\nஇந்த பிராந்தியத்தின் ஆறுகள் அதன் வடக்கு மற்றும் மத்திய மலைகளில் இருந்து தோன்றுகின்றன. முக்கிய ஆறுகள் உள்ளன.\nஇப்பிரதேசத்தின் பெரும் பகுதிகளில் மேற்கு அலாஸ்காவில் உள்ளதை ஒத்த ஆர்க்டிக் தாவரங்களால் நிறந்துள்ளது. அனடீர் வளைகுடா சுற்றியுள்ள பகுதிகள் மற்றும் ஆறு பள்ளத்தாக்குகள் கொண்ட பகுதிகளில் சிறிய இலைகள் கொண்ட மர வகைகளான பைன், பிர்ச், நெட்டிலிங்கம், வில்லோ மரங்கள் வளருகின்றன. தாவரங்களில் 900 இனங்கள் பாசி மற்றும் லிச்சென் போன்றவற்றில் 400 இனங்கள் உட்பட வளருகின்றன. மேலும் 220 பறவை இனங்கள் மற்றும் 30 நன்னீர் மீன் இனங்களை கொண்டுள்ளது.\nSection::::காலநிலை.\nஇப்பிராந்தியத்தின் காலநிலை இதன் அண்டையில் உள்ள மூன்று கடல்களின் நிலையைப் பொருத்து அமைகிறது. இதன் வானிலையில் தெற்கு காற்று ஈரமானதாகவும், வடக்கிலிருந்து வருவது கடுங் குளிர் காற்றாகவும் வகைப்படுத்தப்பட்டது. இதன் கடலோர பகுதிகளில் வருடத்திற்கு 200 முதல் 400 மிமீ வரை மழை பெய்கிறது. . வெப்பநிலை -15 டிகிரி செல்சியஸ் (5 ° பா) முதல் −35 °செ (−31 °பா) வரை சனவரி மாதங்களில் நிலவுகிறது. +5 °செ (41 °பா) முதல் +14 °செ (57 °பா) வரை சூலை மாத காலகட்டத்தில் வெப்பம் நிலவுகிறது.\nSection::::வரலாறு.\nஇதன் முதல் குடிகள் மத்திய மற்றும் கிழக்கு ஆசியாவில் இருந்து வந்தசைபீரியன் வேட்டைக்காரர்கள் ஆவர். இப்பகுதியில் இருந்தே நில பாலம் வழியாக மனித இடம்பெயர்வு அமெரிக்கா கண்டத்துக்கு நடந்ததாக கருதுகின்றனர்.\nSection::::பொருளாதாரம்.\nஇப்பிராந்தியத்தில் கச்சா எண்ணெய் , இயற்கை எரிவாயு , நிலக்கரி , தங்கம், டங்ஸ்டன் போன்றவை எடுக்கப்படுகின்றன. ஆனால் கிராமப்புற மக்கள் பிழைப்பு என்பது ஒருவகை கலைமான் மந்தைகள், திமிங்கில வேட்டை , மற்றும் மீன்பிடித்தல் ஆகியவற்றை நம்பியே உள்ளது. நகர்ப்புற மக்கள் சுரங்க , நிர்வாகம், கட்டமைப்பு, கலாச்சார பணி, கல்வி, மருத்துவம், மற்றும் பிற தொழில்களில் ஈடுபடுகிறார்கள்.\nSection::::போக்குவரத்து.\nஇப் பிராந்தியத்தின் போக்குவரத்து என்பது பெரும்பாலும் சாலைவசதியையும், வானூர்திகளையும் நம்பியே உள்ளது.\nஇங்குள்ள முதன்மை வானூர்தி நிலையம் உகோல்னி வானூர்தி நிலையம் ஆகும் இது அனடீர் அருகில் உள்ளது. கடற்கரை பகுதிகளில் கப்பல் போக்குவரத்து கூட நடைபெறுகிறது, ஆனால் ஆண்டில் ஆறுமாதங்கள் பனியினால் நிலைமை மிகவும் கடுமையாக இருக்கும்.\n"}
{"id": "268868", "url": "https://ta.wikipedia.org/wiki?curid=268868", "title": "மேற்கு ஏரி", "text": "மேற்கு ஏரி\n\nமேற்கு ஏரி (\"West Lake\"; , \"Xī Hú\") என்பது கிழக்கு சீனவின் கங்சூவிலுள்ள நன்னீர் ஏரி ஆகும். இது மூன்று ஆற்றிடைப் பாதைகளினால் ஐந்து பகுதிகளாகப் பிரிக்கப்படுகிறது. இதில் பல கோயில்களும் கோபுரங்களும் தோட்டங்களும் செயற்கைத் தீவுகளும் காணப்படுகின்றன.\n\nமேற்கு ஏரி அதனுடைய இயற்கை அழகு, வரலாற்றுப் பழமை என்பவற்றால் சீன வரலாற்றில் புலவர்கள், ஓவியர்கள் ஆகியோரின் கவனத்தைப் பெற்றுள்ளது. மேலும், சீனத் தோட்ட வடிவமைப்பாளர்களின் உணர்வின் முக்கிய மூலமாகவும் இது இருந்துள்ளது.\n\nஇது ஒரு உலகப் பாரம்பரியக் களம் என 2011 இல் அறிவிக்கப்பட்டு, \"பல நூற்றாண்டுகளாக சீனாவில் மட்டுமல்லாது சப்பானிலும் கொரியாவிலும் தோட்ட வடிவமைப்பில் செல்வாக்குச் செலுத்தியது\" எனவும் \"மனிதனுக்கும் இயற்கைக்குமிடையில் கருத்தியல் உருகுதலின்\" பிரதிபலிப்பு எனவும் விபரிக்கப்பட்டது.\n\nSection::::வரலாறு.\nஆரம்பப் பதிவுகள் மேற்கு ஏரியின் பெயர் \"கியன்டாங் ஏரி\" அல்லது \"வு வன ஏரி\" என்று இருந்ததாகக் குறிப்பிடுகின்றன. கான் நூல் \"கியன்டாங் மேற்கு ஆளுனருடன் இணைக்கப்பட்டிருந்ததாகவும், வு வன மலை (\"வுலின்சன்\") வு வன ஏரியின் மூலம் எனவும், கிழக்காக ஒடிக் கடலில் கலக்கும் இது 830 லி (தேராயமாக, ) அளவுள்ளதாகக் குறிப்பிடுகிறது.\n\nஇதன் ஏனைய பெயர்களாக \"கியன்டாங் ஆறு\", \"கியன்டாங் வாவி\", \"மிங்செங் ஏரி\", \"ஜினியு ஏரி\", \"சிகான் ஏரி\", \"சாங் ஏரி\", \"லியான்யன் ஏரி\", \"பங்செங் குளம்\", \"சிசி ஏரி\", \"கொசி ஏரி\", \"சிலிங் ஏரி\", \"மெய்ரென் ஏரி\", \"சியான்சி ஏரி\", \"மிங்யு ஏரி\" ஆகியன உள்ளன. ஆனாலும் இரு பெயர்கள் மாத்திரம் பரவலாக வரலாற்றிலும், வரலாற்று ஆவணப் பதிவுகளிலும் ஏற்றுக் கொள்ளப்பட்டுள்ளது. கங்சூ \"கியன்டாங்\" என அழைக்கப்பட்டதால் \"கியன்டாங் ஆறு\" என்ற பெயரும், நகரத்தின் மேற்கில் இது அமைந்துள்ளதால் மேற்கு ஏரி என்ற பெயரும் பரவலாக ஏற்றுக் கொள்ளப்பட்ட பெயர்களாகும். மேற்கு ஏரி என்ற பெயர் முதலில் இரு கவிதைகளில் காணப்பட்டது. தென் சொங் அரசமரபு காலம் முதல் \"மேற்கு ஏரி\" என்ற பதம் பல கவிதைகளிலும் அறிஞர்களின் கட்டுரைகளிலும் பயன்படுத்தப்பட்ட போது \"கியன்டாங் ஆறு\" என்ற பதம் மெதுவாக கைவிடப்பட்டது. முதல் முறையாக அலுவலன ஆவணத்தில் சூசி என்ற அரசியல் வல்லுனரால் பயன்படுத்தப்பட்டது.\n\nSection::::சூழலியல்.\nSection::::தாவரம்.\nமேற்கு ஏரி ஏராளமான இயற்கை, கலாச்சார வளங்களை மாத்திரம் கொண்டிராமல், அது பல்வேறு தாவர வளங்களையும் வழங்குகிறது. ஆண்டு முழுவதும், எல்லா வகையான பூக்களையும் தாவரங்களையும் மேற்கு ஏரியிலும் அதைச் சுற்றியுள்ள மலைகளிலும் உருவாக்குகிறது. இதன் மூலம் நகரின் சுற்றுச்சூழல் தரம் அதிகரிப்பிற்கு குறிப்பிடத்தக்க பங்காற்றுகிறது.\n\nகுழிப்பேரி மலர்தல்: அதிகளவில் குழிப்பேரி \"வில்லோ\" மரங்கள் ஏரிக்கரையில் நடப்பட்டுள்ளன. ஒரு வில்லோ மரத்துடன் ஒரு குழிப்பேரி மரம் என்ற அளவில் சேர்ந்துள்ளதாகக் கூறப்படுகிறது. பிற தோட்டக்கலை தாவரங்களான மாக்னோலியா, சேலா போன்றனவும் அங்குள்ளன. அப்பகுதியில் குழிப்பேரி பூக்கும் காலமாக வழக்கமாக ஏப்ரல் நடுப்பகுதி முதல் பெப்ரவரி இறுதியில் வரை உள்ளது.\n\nதாமரை: இப்பகுதியிலுள்ள சில இடங்களுக்கு தாமரையின் பெயர்கள் இடப்பட்டுள்ளது. எ.கா: தாமரைத் தடாகம், தாரை ஒழுங்கை. பாரம்பரியமாக அங்கு \"தாமரை அணிச்சல்\" என்ற உணவு உள்ளது. அங்கு கண்டுபிடிக்கப்பட்ட தாமரையின் எச்சங்கள் குறைந்தது தாங் அரசமரபுக்கு முன் தாமரை பயிரிடப்பட்டுள்ளது எனக் காட்டுகின்றன. சொங் அரசமரபுக் கவிதை ஒன்றும் தாமரை பற்றிக் குறிப்பிட்டுள்ளமையும் தாமரை மேற்கு ஏரியில் தாமரைக்கு அதிக மதிப்பிருந்நது என்பதைக் காட்டுகிறது. தற்போது 14 வகை தாமரைகள் 130 சீன ஏக்கர் பகுதியில் பயிரிடப்படுகிறது. புள்ளிவிபரத்தின்படி, மேற்கு ஏரித் தாமரைகள் சூன் ஆரம்பத்தில் பூக்கத் தொடங்கி சூன் இறுதியில் உச்ச மலர்தலை அடைகியறது. இது ஆகத்து இறுதி அல்லது செப்டம்பர் தொடக்கம் வரையும் செல்வதுண்டு.\n\n"}
{"id": "268869", "url": "https://ta.wikipedia.org/wiki?curid=268869", "title": "வித்யா தேவி பண்டாரி", "text": "வித்யா தேவி பண்டாரி\n\nவித்யா தேவி பண்டாரி (; பிறப்பு: 19 ஜூன் 1961) நேபாளத்தின் தற்போதைய குடியரசுத் தலைவராவார். இந்நாட்டின் இரண்டாவது குடியரசுத் தலைவராக 2015இல் தேர்ந்தெடுக்கப்பட்ட இவரே நேபாளத்தின் முதல் பெண் குடியரசுத் தலைவருமாவார். 28 அக்டோபர் 2015 அன்று குடியரசுத் தலைவர் தேர்தலில் வெல்லும் முன்பு இவர் அனைத்து நேபாள பெண்கள் அமைப்பின் தலைவராகவும், நேபாள பொதுவுடைமைக் கட்சி (ஒன்றிணைந்த மார்க்சிஸ்ட் - லெனினிஸ்ட்)-இன் துணைத் தலைவராகவும் இருந்தார். நாடாளுமன்ற வாக்கெடுப்பில் 549க்கு 327 வாக்குகள் பெற்று, குல் பகதூர் குருங்கைத் தோற்கடித்து குடியரசுத் தலைவராகத் தேர்வானார். இதற்கு முன்னர் நேபாள அரசில் பாதுகாப்பு அமைச்சர் பதவியையும் வகித்திருக்கிறார். நேபாளத்தில் இப்பதவியை வகித்த முதல் பெண்மணி இவரே ஆவார்.\n\nவித்யாதேவி பண்டாரி இரண்டாவது முறையாக நேபாளக் குடியரசுத் தலைவராக நேபாள நாடாளுமன்றத்தால் 13 மார்ச் 2018 அன்று தேர்ந்தெடுக்கப்பட்டார்.\n\nSection::::தனி வாழ்க்கை.\nபண்டாரி சூன் 19, 1961 ஆம் ஆண்டு நேபாளத்தின், போஜ்புர் மாவட்டத்தில் உள்ள \"மானேபஞ்ச்யா\"ங் என்ற ஊரில் ராம் பகதூர் பாண்டே, மிதிலா பாண்டே இணைக்கு மகளாகப் பிறந்தார். 1993இல் சித்வன் மாவட்டத்தில் உள்ள தஸ்துங்கா என்ற ஊரில் மர்மமான முறையில் மகிழுந்து விபத்தொன்றில் மரணம் அடைந்த, புகழ்பெற்ற பொதுவுடைமைக் கட்சித் தலைவரான மதன் பண்டாரி இவரது கணவராவார்.\n\nSection::::பொது வாழ்க்கை.\nபண்டாரி இளம் வயதிலேயே அரசியலில் ஈடுபடலானார். நே.பொ.க (மா.லெ) கொடுத்துள்ள தகவல்படி அக்கட்சியின் இளைஞர் அணியில் 1978இல் போஜ்புரிலிருந்து ஒரு களச்செயற்பாட்டாளராக பண்டாரி இணைந்தார். 1979 முதல் 1987 வரை அனைத்து நேபாள தேசிய சுதந்திர மாணவர் சங்கத்தின் கிழக்கு மண்டலக்குழுவுக்குப் பொறுப்பேற்று நடத்தினார். எனினும் அவரது தீவிர அரசியல் வாழ்வு 1980இல் நேபாள பொதுவுடைமை (மா.லெ) கட்சியில் உறுப்பினராகச் சேர்ந்ததிலிருந்தே தொடங்கியது எனலாம். பள்ளிப் படிப்பை முடித்து திரிபுவன் பல்கலைக் கழகத்தின் மகேந்திர மோரங் ஆதர்ஷ பல்துறை வளாகத்தில் சேர்ந்த அவர் மாணவர் சங்கங்களின் கூட்டமைப்பின் பொருளாளராகத் தேர்ந்தெடுக்கப்பட்டார். 1993 முதல் நேபாளத் தொழிற்சங்கங்களின் பொதுக்கூட்டமைப்பின் மகளிரணித் தலைவராக முக்கியப் பங்காற்றினார். 1997இல் நேபாள பொதுவுடைமை (ஒன்றிணைந்த மார்க்சிஸ்ட் லெனினிஸ்ட்) கட்சியின் நடுவண் குழுவில் உறுப்பினராகத் தேர்வானார். கட்சித் தலைவராகவும் பிரதமராகவும் இருந்த கட்கப் பிரசாத் சர்மா ஓலீயின் நம்பிக்கைக்குரியவராகத் திகழ்ந்த பண்டாரி, புட்வலில் நடந்த அக்கட்சியின் எட்டாவது பொது மாநாட்டில் கட்சியின் துணைத் தலைவராகத் தேர்ந்தெடுக்கப்பட்டார்.\n\nபண்டாரி 1994இலும் 1999இலும் ஆக, முறையே பிரதமர் கிருஷ்ண பிரசாத் பட்டாராயையும் தாமநாத் துங்கானாவையும் தோற்கடித்து, இருமுறை நாடாளுமன்றத் தேர்தல்களில் வெற்றிபெற்றார். இருப்பினும் 2008இல் நடந்த அரசமைப்புச் சட்டப்பேரவைத் தேர்தலில் தோல்வியைத் தழுவினார். பிரதமர் மாதவ குமார் நேபாளின் அமைச்சரவையில் பாதுகாப்பு அமைச்சராகப் பணியாற்றினார். 2013இல் நடந்த இரண்டாவது அரசமைப்புச் சட்டப்பேரவைத் தேர்தலில் கட்சி அவரை விகிதாச்சாரத் தேர்தல் முறையில் தேர்ந்தெடுத்தது.\n\nநேபாளத்தின் இரண்டாவது குடியரசுத் தலைவராக 2015இல் தேர்ந்தெடுக்கப்பட்ட இவரே முதல் பெண் குடியரசுத் தலைவருமாவார்.\nமேலும் இவர் இரண்டாவது முறையாக, நேபாளக் குடியரசுத் தலைவராக நேபாள நாடாளுமன்றத்தால் 13 மார்ச் 2018 அன்று தேர்ந்தெடுக்கப்பட்டார்.\n\n"}
{"id": "268873", "url": "https://ta.wikipedia.org/wiki?curid=268873", "title": "கும்பகோணம் ராஜா வேத காவ்ய பாடசாலை", "text": "கும்பகோணம் ராஜா வேத காவ்ய பாடசாலை\n\nகும்பகோணம் ராஜா வேத காவ்ய பாடசாலை , கும்பகோணம் நகரிலுள்ள பழம்பெருமை வாய்ந்த பாடசாலையாகும்.\n\nSection::::அமைவிடம்.\nராஜா வேத காவ்ய பாடசாலா என்றும் ராஜா வேத காவ்ய பாடசாலை என்றும் அழைக்கப்படுகின்ற இந்தப் பாடசாலை கும்பகோணம் சக்கரபாணி கோயில் வடக்கு வீதியில் அமைந்துள்ளது. \n\nSection::::வரலாறு.\nகோவிந்த தீட்சிதர் முயற்சியால் வடிவம் பெற்றவற்றில் இப்பாடசாலையும் ஒன்றாகும். அவரது பிற பணிகளில் திருப்பாலைத்துறை கோயில் கோபுரம், திருப்பாலைத்துறை நெற்சேமிப்புக்கிடங்கு, கும்பகோணம் கும்பேசர் கோயிலின் புதிய சன்னதிகள், ராஜகோபுரம், கும்பகோணம் இராமசுவாமி கோயில் உள்ளிட்ட திருப்பணிகள் அடங்கும். கி.பி.1542இல் இவரால் உருவாக்கப்பட்ட இந்த பாடசாலை பல அறிஞர்களை உருவாக்கியுள்ளது. இப்பாடசாலையை நிர்வகிக்க கி.பி.1972இல் அத்வைத வித்யாசார்ய மகாராஜா சாகிப் ஸ்ரீ கோவிந்த தீட்சிதர் புண்ய ஸ்மரன சமிதி அமைக்கப்பட்டது. \n\nSection::::வகுப்புகள்.\nஇப்பாடசாலையில் நான்கு வேதங்களிலும் எட்டு ஆண்டுகள் மற்றும் பத்து ஆண்டுகளுக்கான வகுப்புகள் நடத்தப்பட்டு மாணவர்களுக்கு சான்றிதழ்கள் வழங்கப்படுகின்றன. இப்பாடசாலையில் வேதம் படித்துக் கொண்டே பள்ளிப்படிப்பையும் தொடர வாய்ப்புள்ளது. \n\nSection::::புதுப்பித்தல்.\n1933இல் புதுப்பிக்கப்பட்ட இப்பாடசாலை, நவம்பர் 1, 2015இல் மறுபடியும் புதுப்பிக்கப்பட்டது. \n\n"}
{"id": "268877", "url": "https://ta.wikipedia.org/wiki?curid=268877", "title": "சிய்யான்", "text": "சிய்யான்\n\nசிய்யான் (\" Xi'an\"; ; ), பொதுவாக \"சியான்\" (\"Sian\"), என்பது வடமேற்கு சீனாவின் சாங்சி மாகாணத்தின் தலைநகராகும். சீனாவின் பண்டைய நகர்களில் ஒன்றான இது, மிங் அரசமரபுக்கு முன் \"சாங்கான்\" என அறியப்பட்டது. சிய்யான் சீனாவின் நான்கு பெரும் பண்டைய தலைநகரங்களில் பழையதும், சவு, சின், ஆன், சுயி, தாங் உட்பட்ட. சீன வரலாற்றில் மிக முக்கிய அரசமரபுகள் சிலவற்றின் கீழ் இருந்ததும் ஆகும். இது சின் ஷி ஹுவாங்கின் சுடுமட்சிலைப் படைக்கு வீடும் பட்டுப் பாதையின் ஆரம்பப் புள்ளியுமாகும்.\n\n1990 கள் முதல், ஆய்வும் விருத்தியும், தேசிய பாதுகாப்பு, சீன விண்வெளித் திட்டம் ஆகியவற்றுக்கான வசதிகளுடன் முக்கிய கலாச்சார, வர்த்தக, கல்வி என்வற்றின் உள்ளக சீனாவின் பொருளாதார வளர்ச்சியின் பகுதியாக சிய்யான் நகரம் மீளவும் வெளிப்பட்டது. இது தற்போது 9 மாவட்டங்கள், 4 பெரும் பிரிவுகளின் நிருவகிப்பை துணை மாகாணம் என்ற நிலையுடன் கொண்டிருக்கிறது. 2010 கணக்கெடுப்பின்படி, சிய்யானின் நகர சனத்தொகை 5,566,711 ஆக அதன் 10 மாவட்டங்களின் 7 மாவட்டங்களில் கொண்டிருக்கிறது. அதேவேளை உள்ளூர் மாநகரத்தின் மொத்த சனத்தொகை 8,467,837 ஆகவுள்ளது. இது வடமேற்கு சீனாவில் மிகவும் பிரபலம்மிக்க நகரும் மேற்கு சீனாவின் நகரங்களில் உள்ள பிரபலமிக்க நகரங்கள் மூன்றில் ஒன்றாகவும் உள்ளது. \"பொருளியளாளர் அறிவுப் பிரிவு\" சூலை 2012 அறிக்கையின்படி, சீனாவில் வளரும் பெரும் மாநகர்கள் 13 இல் ஒன்றாக இது பெயரிடப்பட்டுள்ளது.\n\nSection::::பெயர் வரலாறு.\nசிய்யான் என்பதிலுள்ள இரு சீன எழுத்துக்கள் (\"\") \"மேற்குச் சமாதானம்\" என்ற அர்த்தமுள்ளன. சவு அரசமரபு காலத்தில், இப்பகுதி \"பெங்காவோ\" எனப்பட்டது. பெங் ஏரியின் மேற்குக்கரை பெங் எனவும், ஏரியின் கிழக்குக் கரை காவோ எனவும் அழைக்கப்பட்டன. இது ஆன் அரசமரபு (கி.மு. 206 கி.பி 220) காலத்தில் \"நிலையான சமாதானம்\" என அர்த்தமுள்ள செங்கான் பெயர் மாற்றப்பட்டது. இது சிலநேரங்களில் மேற்கு தலைநகர் அல்லது சிஜிங் என குறிப்பிடப்பட்டது. சுயி அரசமரபு காலத்தில் (கி.பி 581) இதன் பெயர் \"டக்சிங்\" எனவும், மீண்டும் செங்கான் என்ற பெயர் 618 இல் தாங் அரசமரபு காலத்தில் மாற்றப்பட்டது. யுவான் அரசமரபு (1270–1368) காலத்தில், இந்நகர் \"பெங்குவான்\" என்ற பெயரைப் பெற்றது.\n\nஇறுதியில், மிங் அரசமரபு காலத்தில் சிய்யான் என்ற பெயரை 1369 இல் பெற்றது. அப்பெயர் 1928 வரை இருந்தது. பின்பு சிஜிங் அல்லது \"மேற்கு தலைநகர்\" என்ற பெயரை 1930 இல் பெற்றது. மீண்டும் ஒரு முறை 1943 இல், மிங் அரசமரபு காலப் பெயரான சிய்யான் என்பதைப் பெற்றது.\n\nசிய்யான் தற்போது மற்ற சீன நகரங்களுக்கு உள்ளவாறு பரவலாக ஏற்றுக் கொள்ளப்பட்ட ஒரு குறியீட்டுச் சுருக்கம் இல்லாது உள்ளது.\n\nSection::::வரலாறு.\nசிய்யான் உயர்வானதும் கலாச்சார குறிப்பிடத்த வரலாற்றையும் கொண்டுள்ளது. 1963 இல் லாந்தியன் பகுதியில், சிய்யானின் தென்கிழக்கிலிருந்து தொலைவில், 500,000 ஆண்டுகளுக்கு முற்பட்ட லாந்தியன் மனித எச்சம் கண்டுபிடிக்கப்பட்டது. 6,500 வருடங்கள் பழமையான புதிய கற்காலக் கிராமம் 1953 இல் நகரத்தின் கிழக்குப் பகுதியில் கண்டுபிடிக்கப்பட்டது. அதில் கதிரியக்கக்கரிமக் காலக்கணிப்பு முதல் 5600–6700 வருடங்களுக் முந்திய சில சிறப்பாக ஒழுங்கமைக்கப்பட்ட புதிய கற்கால குடியிருப்புக்களின் எச்சங்கள் காணப்பட்டன. 1957 இல் கட்டப்பட்ட சிய்யான் தொல்பொருள் காட்சிச்சாலையின் இப்பகுதி இருப்பிடமாகத் திகழ்வதுடன், தொல்பொருட்களைப் பாதுகாத்து வருகிறது.\n\n\n"}
{"id": "268888", "url": "https://ta.wikipedia.org/wiki?curid=268888", "title": "சேலம் (மண்டலம்)", "text": "சேலம் (மண்டலம்)\n\nதமிழ்நாட்டின் ஏற்கனவே உள்ள திருவண்ணாமலை மண்டலத்தில் இருந்து பிரிக்கப்பட்டு புதிதாய் அமையவுள்ள மண்டலம் சேலம் ஆகும் \nSection::::இடம்பெறவுள்ள மாவட்டங்கள்.\nதிருவண்ணாமலைதிருவண்ணாமலை மண்டலம் மண்டலத்தில் உள்ள சேலம் மற்றும் நாமக்கல் மாவட்டங்கள் \n"}
{"id": "268891", "url": "https://ta.wikipedia.org/wiki?curid=268891", "title": "கோயமுத்தூர் மண்டலம்", "text": "கோயமுத்தூர் மண்டலம்\n\nகோயம்புத்தூர் மண்டலம்\"' (\"Coimbatore region\") தமிழ்நாட்டின் மண்டலங்களில் ஒன்று. இதன் தலைமையகம் கோயம்புத்தூர் நகரில் அமைந்துள்ளது. தமிழ்நாட்டில் முதன்முதலில் தொடங்கப்பட்ட ஐந்து மண்டலங்களுள் இதுவும் ஒன்று. முதலில் தொடங்கப்பட்டப் பிற நான்கு மண்டலங்கள்: செங்கற்பட்டு மண்டலம், திருவண்ணாமலை மண்டலம், மதுரை மண்டலம், தஞ்சாவூர் மண்டலம். பின்னர் கோயம்புத்தூர் மற்றும் திருவண்ணாமலை மண்டலங்களிலிருந்து, சேலம் மண்டலம் உருவாக்கப்பட்டது.\n\n"}
{"id": "268893", "url": "https://ta.wikipedia.org/wiki?curid=268893", "title": "தெற்கு சுமாத்திரா மாகாணம்", "text": "தெற்கு சுமாத்திரா மாகாணம்\n\nதெற்கு சுமாத்திரா மாகாணம் (South Sumatra Province) இந்தோனேசியாவின் 34 மாகாணங்களில் ஒன்றாகும். இது சுமாத்திரா தீவின் தென் பகுதியில் அமைந்துள்ளது. இது பாரிசான் குன்றுக்குக் கிழக்கே அமைந்துள்ளது. இதன் மொத்த பரப்பளவு ஆகும். 2010 ஆம் ஆண்டின் மக்கள் தொகை கணக்கெடுப்பின்படி 7,450,394 மக்கள் வசிக்கிறார்கள். மேலும், சனவரி 2014 ஆம் ஆண்டைய அலுவல் ரீதியான உத்தேசமான கணக்கின்படி 7,996,535 மக்கள் வவசிக்கிறார்கள். இதன் தலைநகரமாக பாலெம்பாங் நகரம் உள்ளது. \n"}
{"id": "268897", "url": "https://ta.wikipedia.org/wiki?curid=268897", "title": "அமலெந்து குகா", "text": "அமலெந்து குகா\n\nஅமலெந்து குகா (Amalendu Guha 30 சனவரி 1924–7 மே 2015) வரலாற்றாசிரியர், கல்வியாளர், நூலாசிரியர் என அறியப்படுகிறார். அசாம், ஆங்கிலம், வங்காளி ஆகிய மொழிகளில் நூல்கள் எழுதியவர். அசாம் மாநில குமுக, பொருளியல் அரசியல் நிலைகளையும் சிக்கல்களையும் ஆய்வு செய்தவர்.\n\nஅமலெந்து இம்பாலில் பிறந்தார். தந்தை ஜமினிசுந்தர் குகா ஒரு பள்ளி ஆசிரியர். கொல்கத்தா மாநிலக்கல்லூரியில் முதுகலைப் படிப்பு முடித்துவிட்டு தெசுப்பூரில் தர்ரங் கல்லூரியில் ஆசிரியராகப் பணி செய்தார். 1962 ஆம் ஆண்டில் சீனப் படையெடுப்பின் காரணமாக இவர் இந்தியப் பொதுவுடமைக் கட்சியில் தீவிரமாக இருந்ததால் கைது செய்யப்பட்டார்\n\nபுனேயில் உள்ள கோகலே அரசியல் பொருளியல் நிறுவனம், தில்லிப் பல்கலைக் கழகம், கொல்கத்தாவில் சமூக அறிவியல் மையம் ஆகிய கல்வி நிறுவனங்களில் கற்பிக்கும் பணியை ஆற்றினார்.\n\nஅவர் விருப்பப்படி அவர் இறந்ததும் அவருடைய உடல் குவகாத்தி மருத்துவமனைக்குக் கொடையாக வழங்கப்பட்டது. அவருடைய கண்கள் குவகாத்தில் உள்ள சங்கர்தேவ் நேத்ராலயாவுக்கு வழங்கப்பட்டது.\n\n"}
{"id": "268898", "url": "https://ta.wikipedia.org/wiki?curid=268898", "title": "வரதராஜன் ஜெயபாஸ்கரன்", "text": "வரதராஜன் ஜெயபாஸ்கரன்\n\nவரதராஜன் ஜெயபாஸ்கரன் (பிறப்பு: சூன் 15, 1960) என்பவர் கவிஞர், பத்திரிகையாளர், எழுத்தாளர், சொற்பொழிவாளர் ஆவார். இவர் மக்கள் வாழ்க்கையைச் சார்ந்த கவிதைகளை எழுதுபவர் ஆவார்.\n\nSection::::பிறப்பு , ஆரம்ப வாழ்க்கை.\nகா. மு. வரதராஜன் - வரதம்மாள் இணையருக்கு சூன் 15, 1960இல் காட்டுப்பாக்கம் என்னும் ஊரில் பிறந்தவர்.\n\nSection::::சிறப்புகள்.\nதமிழ்ப் படைப்பாளிகள் பேரியக்கத்தின் மாநிலப் பொதுச்செயலாளராக இவர் உள்ளார். இவர் 1986 முதல் 1988 வரை தேவி வார இதழில் நிருபராகப் பணியாற்றினார். ஜெயபாஸ்கரன், ஜெயசூரியன் என்னும் பெயர்களில் 50 கட்டுரைகளை எழுதியுள்ளார். 1989 முதல் 1991 வரை தராசு வார இதழில் சமுகப் புலனாய்வு நிருபராகப் பணியாற்றினார். இவர் 18 சிறப்புக் கட்டுரைகளை எழுதியுள்ளார்.\n\nமேற்கோள்கள்\n"}
{"id": "268906", "url": "https://ta.wikipedia.org/wiki?curid=268906", "title": "பொட்டலா அரண்மனை", "text": "பொட்டலா அரண்மனை\n\nபொட்டலா அரண்மனை (\"Potala Palace\"; ) என்பது திபெத் தன்னாட்சிப் பகுதியிலுள்ள, 1959 தீபத்திய புரட்சிக் காலத்தில் இந்தியாவிற்கு டென்சின் கியாட்சோ (14வது தலாய் லாமா) செல்லும் வரை தலாய் லாமாவின் பிரதம வசிப்பிடமாக இருந்தது. இப்போது இது நூதன காட்சிச்சாலையாகவும் உலகப் பாரம்பரியக் களமாகவும் உள்ளது.\n\nபோதிசத்துவர் அவலோகிதரின் புராண இருப்பிடமாக பொட்டலா மலையின் பெயர் இவ் அரண்மனைக்கு வைக்கப்பட்டது. 5 வது தலாய் லாமா அவருடைய ஆன்மீக ஆலோசகர் கொசொங் ஆளுவதற்கு ஏற்ற இருப்பிடத்திற்கு பொருத்தமான இடம் எனச் சுட்டிக்காட்டிய டேபெங், செரா மடங்களுக்கு இடையே 1645 இல் கட்டுமான வேலையை ஆரம்பித்தார். இது வெள்ளை அல்லது சிவப்புக் கோட்டை என அழைக்கப்பட்ட, 637 இல் சொங்ஸ்டன் கம்போபோலினால் கட்டப்பட்ட ஆரம்ப அரணின் மிஞ்சிய மேற்பரப்பில் கட்டப்பட்டிருக்கலாம்.\n\nஇக்கட்டடம் கிழக்கு மேற்காக 400 மீட்டர்கள், வடக்கு தெற்காக 350 மீட்டர்கள், 3 மீட்டர் கனமுள்ள சரிவான கற்சுவர்கள், 5 மீட்டர் (16 அடிக்கு மேல்) கனமுள்ள அடித்தளம் கொண்ட இக்கட்டடம் நிலநடுக்கத்தை தாக்குப்பிடிக்கக்கூடியவாறு அடித்தளத்தில் செம்பி ஊற்றப்பட்டுள்ளது. பதின்மூன்று மாடிகள் கொண்ட கட்டடத்தில் 1,000 இற்கு மேற்பட்ட அறைகள், 10,000 சன்னதிகள், 117 மீட்டருக்கு (384 அடி) உயரத்துக்கான கிட்டத்தட்ட 200,000 சிலைகள் ஆகியன \"சிவப்புக் குன்று\" மீது, பள்ளத்திலிருந்து 300 மீட்டர் (கிட்டத்தட்ட 1,000 அடி) உயரத்திற்கு மேல் அமைந்துள்ளது.\n\nலகசாவின் மூன்று பிரதான குன்றுகள் \"திபெத்தின் மூன்று பாதுகாவலர்களை\" பிரதிநிதித்துவப்படுத்துவதாக பாரம்பரியம் உள்ளது. சொக்பொரி எனும் வச்ரபானியின் ஒன்றான மலை பொட்டலாவின் தெற்கிலும், மஞ்சுசிறீயின் பெங்வாரி, பொட்டலா அமைந்துள்ள அவலோகிதரை பிரதிநிதித்துவப்படுத்தும் மாபோரிக் குன்று என்பன பிரதான குன்றுகளாகும்.\n\nSection::::கட்டவியல்.\nஅரண்மனை 3,700 மீட்டர் (12,100 அடி) உயரத்தில், லகாசா பள்ளத்தாக்கின் மத்தியில் சிவப்பு மலையின் பக்கத்தில் கட்டப்பட்டுள்ளது. இக்கட்டத்தின் பரந்து உள்வாங்கிச் சரிந்த சுவர்கள் பல சன்னல்களைக் கொண்ட நேர் வரிசை மேற்பக்கம் மாத்திரம் உடைந்துள்ளது. சமதளமான கூரைகள் வெவ்வேறு அளவுகளில் காணப்படுகிறது. இவற்றைப் பார்க்கும்போது அரண் போன்ற தோற்றத்தை அளிக்கவில்லை. பாறையின் தென் அடிவாரத்தில் பெரிய இடைவெளி சுவர்களாலும் கதவுகளாலும் சூழப்பட்டு, உட்பக்கத்தில் பாரிய தாழ்வார அமைப்பு காணப்படுகிறது. மென்மையான ஏற்றத்தைக் கொண்ட இடைவெளி மூலம் உடையக்கூடிய ஒரு சுமாரான இலகு படிக்கட்டுகளின் தொடர் பாறை உச்சிக்கு வழிவகுக்கிறது. அதன் மொத்த அகலமும் அரண்மனையால் நிரப்பப்பட்டுள்ளது.\n\nஇக்கட்டிடங்களின் மத்திய பகுதி மிக உயரத்தில் பரந்த நாற்கோண பெரும்பரப்புக்கு உயர்ந்துள்ளது. மத்திய பகுதியில் உள்ள ஏனைய கட்டங்களிலிருந்து வேறுபட்ட செந்நிறப் பகுதி \"சிவப்பு அரண்மனை\" என அழைக்கப்படுகிறது. பிரதான மண்டபங்கள், பீடங்கள், முன்னைய தலாய் லாமாக்களின் சன்னதிகள் என்பன இங்குள்ளது. அங்கே உயர் அலங்கார ஓவியங்கள், அணிகல வேலைப்பாடுகள், சிற்பச் செதுக்கல்கள் உட்பட்ட பிற அலங்காரங்களும் அதிகமாகவுள்ளன. பொட்டலா அரண்மனையை அரைவாசி மாதிரியாகக் கொண்டு 1767 முதல் 1771 வரையான காலப்பகுதியில் கட்டப்பட்ட, சீன புடோ சொங்செங் கோயிலும் ஐக்கிய நாடுகள் கல்வி, அறிவியல், பண்பாட்டு நிறுவன உலகப் பாரம்பரியக் களம் ஆகும்.\n\nஇவ் அரண்மனை அமெரிக்க தொலைக்காட்சி நிகழ்ச்சியிலும் (\"குட் மோனிங் அமெரிக்கா\") \"யு.எஸ்.ஏ டுடே\" செய்தித்தாளிலும் புதிய ஏழு அதிசயங்களில் ஒன்று என பெயரிட்டப்பட்டது.\n\n\n\n"}
{"id": "268909", "url": "https://ta.wikipedia.org/wiki?curid=268909", "title": "காங் ஊ குய்", "text": "காங் ஊ குய்\n\nகாங் ஊ குய் என்பது மத்திய சீனாவின் எனான் மாகாணத்தில் உள்ள ஊசியான் நகருக்கு அண்மையில் கண்டெடுக்கப்பட்டதாகச் சொல்லப்படும்மேற்கத்திய ஒரு வெண்கலப் பாத்திரம். மேற்கத்திய சூ காலப்பகுதிக்கு உரியதாகக் கருதப்படும் இந்தப் பண்டைக்காலச் சீனத் தொல்பொருள் அதிலுள்ள நீண்ட சாசனத்துக்காகப் பெயர்பெற்றது. இது 1977 இலிருந்து பிரித்தானிய அருங்காட்சியகத்தின் ஆசியச் சேகரிப்பின் ஒரு பகுதியாக உள்ளது.\n\nஇது முதன்முதலால என்ன சூழலில் கண்டுபிடிக்கப்பட்டது என்பது குறித்துத் தெளிவாகத் தெரியவில்லை. ஆனாலும், இதிலுள்ள சாசனத்திலிருந்து இக்கிண்ணம் தற்கால ஊசியான் நகருக்கு அண்மையில் உள்ள வெய் என்னுமிடத்தில் வைக்கப்பட்டு இருந்ததாகத் தொல்லியலாளர்கள் கருதுகின்றனர். புரூக் செவெல் கொடையின் உதவியுடன் பிரித்தானிய் அருக்காட்சியகம் இதை வாங்குமுன், இதன் உரிமையாளர்களுள் பிரித்தானிய இராசதந்திரியான டுகாட் மால்கம் என்பவரும் ஒருவர்.\n\n"}
{"id": "268930", "url": "https://ta.wikipedia.org/wiki?curid=268930", "title": "ருதம்", "text": "ருதம்\n\nருதம் (ऋतं; \"Rta\") என்ற சொல்லை உண்மையைப் பற்றிய அறிவு எனப் பொதுவாகப் பயன்படுத்தலாம். இந்திய வாழ்வியல் சிந்தனைகள் அறிவியலையும் ஆன்மீகத்தையும் ஒருசேர காண்கிறது. ருதம் இந்து சமயத்தின் அடிப்படைக் கொள்கையுடன் நெருங்கிய தொடர்பினைப் பெற்றுள்ளது. இது இயற்கையின் அமைப்பு, ஒழுக்கம், அதில் ஏற்படும் மாற்றம், இயற்கையின் படைப்பில் ஒளிந்திருக்கும் விதிகள், கோட்பாடுகள், ரகசியங்கள் போன்ற யாவற்றையும் உட்கொண்டுள்ளது.\n\nSection::::வடமொழியும் செந்தமிழும்.\nசம்ஸ்கிருதம் எனும் மொழியை தமிழில் குறிப்பிடும் பொழுது வடமொழி எனறே குறிப்பிடுவது வழக்கம், ஏனெனில் சம்ஸ்கிருதம் எனும் சொல்லை சரியாக தமிழ் மொழியில் மொழிபெயர்த்தால் செம்மை ருதம் என்றே மொழிபெயர்க முடியும். தமிழ் என்றச் சொல்லின் உற்பத்தியைப் பற்றி பல்வேறு கருத்துக்கள் இருந்தாலும், தமிழ் என்ற சொல் வடமொழியில் ருதம் எனும் சொல்லையைக் குறிக்கிறது என்பதற்காகன காரணம், தமிழ் மொழியில் ऋ (ரி க்கும் ரு விற்கும் இடைப்பட்ட எழுத்து) எனும் எழுத்து இல்லை, அதுபோல ழ் எனும் எழுத்து வடமொழியில் இல்லை, வடமொழியில் ऋ எனும் எழுத்து சொல்லின் இறுதியில் வராது, அதுபோல ழ் எனும் எழுத்து தமிழ் மொழியில் சொல்லின் முன்னில் வராது. ஆகையால் ருதம் என்னும் சொல்லையே தமிழ் குறிக்கிறது எனக் கொள்ளலாம். சம்ஸ்கிருதம் என்றச் சொல்லும் செந்தமிழ் என்றச் சொல்லும் ஒரேப் பொருள் தரக்கூடிய இரண்டு மொழிகளின் பெயர்களைக் குறிக்கிறது.\nSection::::பக்தி.\nஅன்பு பொதுவாக நான்கு வகைப்படும், அவை பாசம், காதல், நட்பு மற்றும் பக்தி. இதில் பாசம் எனும் அன்பு பெற்றோரும் அவர்களின் மக்களுக்கும் இடைப்பட்டது, காதல் தலைவனுக்கும் தலைவிக்கும் இடைப்பட்டது, நட்பு தொழர்கள் அல்லது தொழியர்கள் இடைப்பட்டது. பக்தியெனும் அன்பு பரமாத்மாவிற்கும் ஜீவாத்மாவிற்கும் இடைப்பட்டது. இங்கு பக்தியைத் தவிர்த்து மற்றுள்ள அன்பு நேரடியான தொடர்பினால் வருவது. ஆனால் பக்தி எனும் அன்பு எல்லாம் வல்ல ஏக கடவுளான இறைவனிடம் உள்ள நேரடி தொடர்பினால் உண்டாவதல்ல, இறைவனின் மகத்துவத்தை பல்வேறு சூல்நிலைகளால் உணர்ந்து அவனைச் சரணடைவதால் ஏற்படுவது. சாம வேதம், இறைவனை மகிழ்ச்சி அடையச் செய்ய பக்தி பண்ணுங்கள் எனக்கூறுகிறது. காணக்கிடைக்கதா, நேரடியாக பேசமுடியாத, ஐம்புலன்களாலும் உணரமுடியாத இறைவனை மனதினால் மட்டுமே உணரமுடியும். சைவ சமயப்படி இறைவனே படைத்து, காத்து, அழிக்கின்றான் என நம்பப்படுகிறது. இந்த படைப்பில் காணப்படும் மகத்துவத்தை உணர்ந்து இறைவனே அனைத்திற்கும் மேலானவன் என்று அவனைப் போற்றி வணங்கி அவன் திருவடிகளை சேர்வதே பக்தியாகும். இதற்கு உண்மையை ருதத்தை அறிய வேண்டும். \n\nசாமவேதம் கண்டம் 19-ல் முதல் வசனம் \n\nSection::::வேதங்கள்.\nஎல்லா வேதப் பொருளுமே அறம், பொருள், இன்பம், வீடு எனும் நான்கையும் அடைந்தே ஆக வேண்டிய சிறப்பு பற்றி மனிதருக்குக் கற்பிப்பதே. அதோடு தனிச் சிறப்பாக மேலான கடவுளை, வழிபட்டு அவரைச் சேரும் விடயத்தை உணர்த்துவதே. இவ்வாறான வேதத்தில் ருதம் எனும் சொல்லெ மிக அதிகமாக பயன்படுத்தப் பட்டுள்ளது. சத்தியம் (உண்மை) எனும் சொல்லோடு இணைந்து இது அதிகமாக பயன்படுத்தப் பட்டுள்ளது. கடவுளும் அவரைச் சேர்ந்தவையும் இணைந்த தொகுதியே 'உண்மை', இதைப்பற்றிய அறிவு (ஞானம்) ருதம் எனச் சொல்லலாம்.\n\n\n\n\nயாக யஜ்ஞங்களுடன் வீரவாழ்வை யஜுர் விளக்கும். அதாவது வாழ்வில் கடைபிடிக்க வேண்டிய செயல்களால் அமைந்தது. தமிழ் மொழியில் இதை இனியவை எனக்கூறலாம்.\n\nதீயசக்திகளை, பாவத்தை போக்க அதர்வம் கூறுகிறது. அதாவது வாழ்வில் தவிர்க்க வேண்டிய செயல்களால் அமைந்தது. தமிழ் மொழியில் இதை இன்னாதவை எனக் கூறலாம்.\n\nதமிழ் மொழியானது முழுமையாக அற இலக்கியங்களைக் கொண்டது. இந்நூட்கள் பலவும் வாழ்வியல் செயல்களில் இனியவை இன்னாதவை ஆகியனவற்றை கூறுகிறது. அற செயல்களால் அமையப் பெற்றதே நாடகத் தமிழ் (Rta of Action).\n\nநான்கு வேதக் கருத்துக்களில் இருந்து ருதத்தை அறிய நினைத்தால், ருதத்தில் உயிருள்ள, உயிரற்ற மற்றும் இயற்கையில் மறைந்துள்ள கோட்பாடுகள் மற்றும் மானிடர்கள் தங்கள் வாழ்நாளில் கடைபிடிக்க வேண்டிய நெறிகள் ஆகிய யாவும் உட்படும் எனலாம்.\nSection::::சத்யம் மற்றும் ருதம்.\nருக் வேதத்தில் சத்யம் மற்றும் ருதம் ஆகிய இரு சொற்களும் இணையாக பயன்படுத்தப்பட்டுள்ளது. சத்யம் எனும் சொல் உண்மை எனும் சொல்லைக் குறிக்கிறது. உண்மை எனும் சொல் உள்ளது எனும் சொல்லில் இருந்து தோன்றியதாகும். வடமொழியில் சத்யம் எனும் சொல் சத் எனும் சொல்லில் இருந்து தோன்றியதாகும். இந்த சத் அல்லது உள்ளது எனும் சொல் மூன்று காலங்களிலும் மாறாமல் இருப்பதாகும். அதாவது கடந்த காலங்களில் இருந்ததும், தற்காலத்தில் இருப்பதும், வரும் காலங்களில் இருக்கப்போவதும் ஆனவற்றை குறிப்பதாகும் உள்ளது எனும் சொல். இவ்வாறு இருப்பது உண்மை/சத்யம் ஆகும். இங்கு ருதம் எனும் சொல் பல்வேறு கோணங்களில், ஒழுங்கு (order), இணக்கம் (harmony), சட்டம் (Law) எனும் பொருள்களைத் தரும். மனிதனால் ஆக்கப்பட்ட சட்டத்தைப் போன்று அல்லாது ருதம் இயற்கையானது. ருதம் பொருட்களின் தன்மையில் உள்ளது. ருதம் பிரபஞ்சத்தின் ஒழுங்கு மற்றும் இணக்கம் ஆகியவற்றின் பின்னில் உள்ள உண்மையாகும்.\nSection::::தர்மம் மற்றும் ருதம்.\nருக் வேதத்தில் ருதத்துடன் நெருக்கமாக இணைந்து பயன்படுத்தப்பட்டுள்ள மற்றொரு சொல் தர்மம். இது தமிழ் மொழியில் அறம் என அழைக்கப்படுகிறது. ருக் வேதத்தில் முந்தையப் பிரிவுகளில் தர்மமும் ருதமும் நேருங்கிய தொடர்புடைய, ஆனால் தனித்தனி சொற்களாக, பயன்படுத்தப்பட்ட நிலையில் பிந்தைய பிரிவுகளில் இந்த இரண்டு சொற்களும் ஒத்தப் பொருளில் பயன்படுத்தப்பட்டுள்ளது. உபநிஷத் காலங்களில் தர்மம் ருதத்திற்கு ஒத்தச் சொல்லாக மாறியது.\n"}
{"id": "268941", "url": "https://ta.wikipedia.org/wiki?curid=268941", "title": "மக்காவு வரலாறு", "text": "மக்காவு வரலாறு\n\nசீன மக்கள் குடியரசின் சிறப்பு நிர்வாகப் பகுதியான மக்காவு 1557இல் போர்த்துக்கேயப் பேரரசின் கீழ் குடியேற்றப்பகுதியாக இருந்தது. வணிகத்திற்காக போர்த்துக்கல்லிற்கு இதனை வழங்கியிருந்தாலும் சீனாவின் ஆதிக்கத்திலும் இறையாண்மையின் கீழும் நிலைபெற்றிருந்தது. 1840களில் தன்னாட்சி வழங்கப்பட்டது. சிங் அரசமரபும் போர்த்துகல்லும் 1887இல் கண்ட \"பீகிங் சீனப்- போர்த்துக்கல் உடன்பாட்டின்படி\" மக்காவு போர்த்துக்கேய ஆட்பகுதியாக 1999 வரை இருந்தது. 1999இல் மக்காவு மீண்டும் சீனாவிடம் ஒப்படைக்கப்பட்டது.\nSection::::துவக்க காலம்.\nமாந்தர்சார் மக்காவின் வரலாறு 6,000 ஆண்டுகளுக்கு முந்தையது; பன்முக பண்பாட்டு, நாகரிகங்களை உள்ளடக்கியது. 4000 முதல் 6000 ஆண்டுகளுக்கு முன்னர் இங்கு மனிதர்கள் வாழ்ந்தமைக்கானச் சான்றுகளை மக்காவு மூவலந்தீவிலும் கோலோன் தீவிலும் கண்டறியப்பட்டுள்ளது. \n\nகி.மு 221–206 ஆண்டுக்காலத்தில் சின் அரசர்கள் ஆட்சியில் குவாங்டோங் மாநிலத்தில் நன்கை மாவட்டத்தில் பன்யூ வட்டத்தில் இருந்தது. கி.பி 265–420 ஆண்டுகளில் யின் மன்னர்கள் ஆட்சியில் டொங்குவான் நிர்வாகத்தில் இருந்தது. பின்வந்த மன்னர்கள் காலத்தில் மக்காவு நன்கை மாவட்ட நிர்வாகத்திற்கும் டொங்குவான் மாவட் நிர்வாகத்திற்கும் இடையே மாறி மாறி இருந்து வந்தது. 1152இல் சொங் மன்னராட்சியில் புதியதாக உருவான சியாங்சன் நிர்வாகத்தில் இருந்தது.\n\nஐந்தாம் நூற்றாண்டிலிருந்து குவாங்சோவிற்கும் தென்கிழக்கு ஆசியாவிற்கும் இடையேயான வணிகக் கப்பல்கள், இங்கு உணவும் நீரும் நிரப்பும் இடைவழி துறைமுகமாகப் பயன்படுத்தலாயின. 1277இல் சொங் மன்னராட்சியில் மங்கோலியர்களின் படையெடுப்பால் புகலிடம் தேடியலைந்த 50,000 மக்கள் இங்கு குடியேறினர். இங்கு அவர்கள் தங்களைப் பாதுகாத்துக் கொள்ள முடிந்தது; இங்கேயே குடியேறி வாழலாயினர். பின்னர் மிங் மன்னராட்சியில் (கி.பி 1368–1644), குவாங்டோங், புஜியான் மாநிலங்களின் பல பகுதிகளிலிருந்தும் மீனவர்கள் குடிபெயர்ந்து மக்காவ்வில் வாழலாயினர். கடற்பயணம் பாதுகாப்புடன் இருக்க வேண்டி அவர்கள் \"ஏ - மா கோவில்\" கட்டினர். தெற்கத்திய மாநிலங்களுக்கு வணிக மையமாக மக்காவு அமைய \"ஓக்லோ படகு மக்கள்\" முதலில் ஆர்வம் காட்டினர். இருப்பினும் 16ஆம் நூற்றாண்டில் போர்த்துக்கேயர்கள் வரும்வரை மக்காவு ஓர் முதன்மை குடியிருப்பாக உருவாகவில்லை.\n\nSection::::குடியேற்றக் காலம்.\n1557இல் போர்த்துக்கேயர்கள் மக்காவில் குடியேறியபோது சீன மீனவர்களும் விவசாயிகளும் அங்கு வாழ்ந்து வந்தனர். போர்த்துக்கேயர்களின் வரவால் மக்காவு மெதுவாக வளரத் தொடங்கியது. முத்து ஆற்றின் முகத்துவாரத்தில் அமைந்துள்ள இந்நகரம் விரைவிலேயே பெரும் வணிக நகரமாக மாறியது. சீன நிலப்பகுதியில் முதல் ஐரோப்பிய வணிகக் கிடங்காக மக்காவு இருந்தது; சீனா, ஐரோப்பா, மற்றும் சப்பான் நாடுகளுக்குக்கு இடையேயான வணிகத்திற்கு முதன்மையானதொரு இடைவழி நகரமாக மக்காவு முன்னேறியது. \n\nமற்ற ஐரோப்பிய நாடுகளால், குறிப்பாக டச்சுக் காரர்களால், தாக்கப்பட்டபோதும் 16ஆம் நூற்றாண்டின் பிற்பகுதியிலும் 17ஆம் நூற்றாண்டின் முற்பகுதியிலும் பெரும் முன்னேற்றம் கண்டது. 19ஆம் நூற்றாண்டில் பிரித்தானியர்களின் ஆங்காங் நகரத்தின் வளர்ச்சியால் மக்காவ்வின் முதன்மை குறையத் தொடங்கியது. மேற்குச் சீனாவின் முதன்மை துறைமுகமாக ஆங்காங் மாறியது. இருப்பினும், 1865இல் மக்காவ்வில் முதல் கலங்கரைவிளக்கு அமைக்கப்பட்டது; இது தெற்குச் சீனக் கடலின் முதல் கலங்கரை விளக்கமாகும். 1887இல்தான் சீனா போர்த்துக்கேயரின் குடியேற்றத்தை அலுவல்முறையாக ஏற்றுக்கொண்டது. இதற்காக சீனாவிற்கும் போர்த்துக்கல்லிற்கும் இடையே பீஜிங்கில் உடன்பாடு ஏற்பட்டது. \n\n1901இல் மக்காவு அரசு முதன்முதலில் அலுவல்முறை நாணயத்தை வெளியிட முடிவு செய்தது; இதற்காக \"ஓவர்சீசு நேசனல் பேங்க்\" என்ற கடற்கடந்த தேசிய வங்கியை நிறுவியது. இந்த வங்கி வெளியிட்ட படகாசு நாணயத்தாள்கள் 1906க்கும் 1907க்கும் இடையே முதன்முதலில் வெளியாயின. 1995 முதல் சீன வங்கியும் (பேங்க் ஆப் சைனா) நாணயத் தாள் வெளியிடும் பொறுப்பைக் கொண்டுள்ளது. \n\nஇரண்டாம் உலகப் போரின் போது இந்தப் போர்த்துக்கேய குடியேற்றத்தை சப்பானியத் துருப்புக்கள் தாக்கவில்லை. 1949இல் சீன மக்கள் குடியரசு நிறுவப்பட்ட பிறகு இங்கு பொதுவுடமை சார்ந்த சீன மக்களால் போராட்டங்கள் நடைபெறத் தொடங்கின; சீனாவுடன் மக்காவு இணைக்கப்பட வேண்டும் என இவர்கள் விரும்பினர். திசம்பர் 3, 1966இல் \"கலவரம் 1-2-3\" எனப்படும் நிகழ்வுகளில் பங்கேற்ற சீனர்கள் போர்த்துக்கல்லிற்கு நிரந்தரமாக மக்காவு வழங்கப்பட்டதை இரத்து செய்யக் கோரின. 1987இல் இருநாடுகளுக்கும் இடையே நடந்த பேச்சு வார்த்தைகளுக்குப் பிறகு மக்காவ்வின் இறையாண்மையை திருப்பியளிக்கும் உடன்பாடு ஏற்பட்டது; திசம்பர் 20, 1999 முதல் மக்காவு சீனாவின் சிறப்பு நிர்வாகப் பகுதியாக அறிவிக்கப்பட்டது. \n\nஐரோப்பாவின் முதல் கிடங்காக சீனாவில் நிறுவப்பட்ட மக்காவு சீனாவிலிருந்த கடைசி ஐரோப்பியக் குடியேற்றமாகவும் விளங்கியது.\n\n"}
{"id": "268981", "url": "https://ta.wikipedia.org/wiki?curid=268981", "title": "யமலோ-நெனெத்து தன்னாட்சி வட்டாரம்", "text": "யமலோ-நெனெத்து தன்னாட்சி வட்டாரம்\n\nயமலோ-நெனெத்து தன்னாட்சி பிராந்தியத்தியம் (\"Yamalo-Nenets Autonomous Okrug\"; உருசிய மொழி: Яма́ло-Не́нецкий автоно́мный о́круг, Yamalo-Nenetsky Avtonomny Okrug; Nenets: Ямалы-Ненёцие автономной ӈокрук) என்பது ஒரு உருசிய கூட்டாச்சி அமைப்பைச் சேர்ந்த பகுதி (ரஷ்யாவின் தன்னாட்சி ஓக்குருகுகள்) ஆகும். இதன் நிர்வாக மையம் சலிகர்ட் ஆகும். இப்பிராந்தியத்தின் பெரிய நகரம் நோயாப்ரஸ்க் ஆகும். பிராந்தியத்தின் மக்கள் தொகை: 522,904 ( 2010 கணக்கெடுப்பு ).\n\nSection::::புவியியல் மற்றும் இயற்கை வரலாறு.\nநெனெத்து மக்களே இப்பகுதியில் நீண்டகாலமாக எஞ்சியிருக்கும் பழங்குடிகள் ஆவர். இவர்களுடைய வரலாற்றுக்கு முந்தைய வாழ்க்கை தொழில் வேட்டையாடுதல், உணவு சேகரித்தல் ஆகும். துருவக் கரடிகளை வேட்டையாடும் நடைமுறை தற்போதைய காலம் வரை தொடர்கிறது.\n\nSection::::வரலாறு.\nதிசம்பர் 10, 1930 இல் இந்த தன்னாட்சி பிராந்தியத்திற்கான உரால் ஒப்லாஸ்தை அடிப்படையாகக் கொண்டு உருவாக்கப்பட்டது.\n\nSection::::மக்கள் தொகை.\nஇந்த தன்னாட்சி பகுதியின் மக்கள் தொகை : 522,904 ஆகும் (2010 கணக்கெடுப்பின்படி); 507,006 (2002 கணக்கெடுப்பின்படி); 486,164 (1989 கணக்கெடுப்பு).\n\nSection::::இனக் குழுக்கள்.\nநினிட்ஸ் இன மக்கள் மக்கள் தொகையில் 5.9% வரை உள்ளனர். ரஷ்யர்கள் (61.7%), உக்ரேனியர்கள் (9.7%), தடார்கள் (5.6%). மற்ற முக்கியமான இன குழுக்களான பெலாரஷ்யர்கள் (1.3%), காண்ட்ஸ் (1.9%), அசர்பைசன்ஸ் (1.8%), பாஷ்கிர்ஸ் (1.7%), கோமி (1%), மொல்டோவன்ஸ் (0.9%) என்ற எண்ணிக்கையில் இனக்குழுவினர் உள்ளனர். (எல்லா விவரங்களும் 2010 கணக்கெடுப்பில் இருந்து). கச்சா எண்ணெய் மற்றும் இயற்கை எரிவாயு வளங்கள் உள்ள இடங்களில் உருசிய மக்களின் எண்ணிக்கை வளர்கின்ற சில இடங்களில் ஒன்றாகும்.\nSection::::மதம்.\n2012 அதிகாரப்பூர்வ கணக்கெடுப்புப்படி இந்த பிராந்தியத்தின் மக்கள் தொகையில் 42.2% உருசிய மரபுவழித் திருச்சபையை பின்பற்றுகின்றனர். 14% திருச்சபை இணைப்பில்லாத பொதுவாக இருக்கும் கிறித்தவர், 1% கிழக்கு மரபுவழி திருச்சபையை பின்பற்றுகின்றனர். 1% சுலாவிக் நாட்டுப்பற மதத்தினர் (சுலாவிக் நியோபகனியம்) அல்லது சமானிய மதம், 1% முதல் சீர்திருத்தத் திருச்சபை, முஸ்லிம்கள் , கெளகேசிய மக்கள், தட்டார்கள் போன்றோர் மொத்த மக்கள் தொகையில் 18% உள்ளனர். மக்கள் தொகையில் 14% மத ஈடுபாடு அற்றவர்கள். 8% நாத்திகர் மற்றும் 0.8% மதம் பற்றிய கேல்விக்கு பதிலளிக்காதவர்கள் ஆவர்.\n\nSection::::பொருளாதாரம்.\nஇந்த தன்னாட்சி பிராந்தியமே உருசியாவின் மிக முக்கிய இயற்கை எரிவாயு ஆதாரமாக இருக்கிறது. உருசியாவின் இயற்கை எரிவாயு உற்பத்தியில் 90% இங்கிருந்தே கிடைக்கிறது, மேலும் இந்தயில் இருந்து கிடைக்கும் கச்சா எண்ணெய் என்பது உருசியாவின் எண்ணெய் உற்பத்தியில் 12% ஆகும். உருசியாவின் மிகப்பெரிய முக்கியத்துவம் வாய்ந்த நிறுவனமான கேஸ்ப்ரோம் தன் முக்கிய தயாரிப்பு துறைகளை இங்கேயே அமைத்துள்ளது. நாட்டின் இரண்டாவது பெரிய எரிவாயு உற்பத்தி நிறுவமான நோவாட்கி இப்பிராந்தியத்திலேயே அமைந்துள்ளது.\n"}
{"id": "269003", "url": "https://ta.wikipedia.org/wiki?curid=269003", "title": "வீரசேனர்", "text": "வீரசேனர்\n\nஆச்சாரிய வீரசேனர் 8 ஆம் நூற்றாண்டைச் சேர்ந்த இந்திய கணித மேதை. இவர் சமண தத்துவ ஞானி மற்றும் ஆச்சார்யருக்குத் தகுந்த வரிசையைச் சேர்ந்த ஒரு திகம்பர சாதுவும் ஆவார். இவர் ஒரு சிறந்த சொற்பொழிவாளர் மற்றும் கவிஞரும் ஆவார். வீரசேனர், தென்னகத்தில் ஜைன இலக்கிய மறுமலர்ச்சிக்கு காரணமாக இருந்தவர்களுள் தலையாயவரான குந்தகுந்தர் ஆச்சாரிய பரம்பரையைச் சேர்ந்தவர்.\n\nவீரசேனர் ஒரு கணிதவியலாளர். ஒரு திண்ம அடித்துண்டின் கன அளவு காணும் முறையைக் கண்டுபிடித்தவர். இவர் ஆய்வுசெய்த கருத்துருக்கள்: ஒரு எண்ணை எத்தனை தடவை எண் 2 ஆல் வகுக்க முடியும் -2 அடிமான மடக்கைகள் (\"ardhaccheda\"); 3 அடிமான மடக்கைகள் (trakacheda), 4 அடிமான மடக்கைகள் (caturthacheda.)\n\nஒரு வட்டத்தின் சுற்றளவு \"C\", விட்டம் \"d\" இரண்டுக்குமான தொடர்பைத் தரும் தோராயமான வாய்ப்பாட்டினை அளித்துள்ளார்:\n\nஅதிகளவு விட்டமுடைய (\"d\") வட்டங்களுக்கு இவ்வாய்ப்பாடு தரும் π  இன் தோராய மதிப்பு:\n\nஇம்மதிப்பு \"ஆரியபட்டியத்தில்\" ஆரியபட்டரால் தரப்பட்டுள்ள தோராய மதிப்பைவிடத் துல்லியமானது.\n"}
{"id": "269005", "url": "https://ta.wikipedia.org/wiki?curid=269005", "title": "வைசாலி, பண்டைய நகரம்", "text": "வைசாலி, பண்டைய நகரம்\n\nவைசாலி (\"Vaishali\"), இந்தியாவின், பிகார் மாநிலத்தின், வைசாலி மாவட்டத்தில் அமைந்துள்ள தொல்லியல் நகரமாகும். இந்நகரம் கி மு ஆறாம் நூற்றாண்டில் வஜ்ஜி குடியரசின் தலைநகராக விளங்கியது.\n\nசமண சமயத்தின் 24வது தீர்த்தங்கரர் வர்த்தமான மகாவீரர் வைசாலி நகரத்தில் கி மு 539இல் பிறந்தவர். கௌதம புத்தர், தான் இறப்பிற்கு முன்னர், கி மு 483இல் தனது இறுதி உபதேசத்தை பிக்குகளுக்கு இந்நகரில் தான் மேற்கொண்டார். கி மு 383இல் வைசாலியில் இரண்டாம் பௌத்த மாநாடு நடந்தது. எனவே வைசாலி நகரம், பௌத்தர்களுக்கும், சமணர்களுக்கும் புனித தலமாக விளங்குகிறது.\n\nஇந்நகரில் அசோகரின் தூண்கள் அமைந்துள்ளன. இங்குள்ள 36 அடி உயர தூணின் உச்சியில் சிங்கத்தின் உருவம் அமைந்துள்ளது. மேலும் செங்கற்களால் கட்டப்பட்ட குன்று போன்ற தூபியும் உள்ளது.\n\nகி பி 4ஆம் நூற்றாண்டில் இந்தியாவிற்கு வருகை புரிந்த சீன பௌத்த துறவி பாஹியான் மற்றும் கி பி 7ஆம் நூற்றாண்டில் இந்தியாவிற்கு வருகை புரிந்த பௌத்த துறவி யுவான் சுவாங் ஆகிய இருவரும் தங்களது பயணக் குறிப்பில் வைசாலி நகரத்தை குறித்துள்ளனர். அக்குறிப்புகளை அடிப்படையாகக் கொண்டு, பிரித்தானிய தொல்லியலாளரான அலெக்சாண்டர் கன்னிங்காம் என்பவர், 1861ஆம் ஆண்டில் தற்போதைய வைசாலி மாவட்டத்தில் உள்ள \"பஸ்ரா\" எனும் கிராமத்தை அகழ்வாராய்ச்சி மேற்கொண்டு, காலத்தால் காணாமல் போன வைசாலி நகரத்தை கண்டுபிடித்தார்.\n\nSection::::அமைவிடம்.\nவைசாலி நகரம் பாட்னாவிலிருந்து 55 கிலோ மீட்டர் தொலைவிலும், முசாபர்பூர் நகரத்திலிருந்து 35 கிலோ மீட்டர் தொலைவிலும் அமைந்துள்ளது.\n\nSection::::அருங்காட்சியகம்.\nஇந்தியத் தொல்லியல் துறையின் அருங்காட்சியகம், விஷ்வசாந்தி தூண் அருகே அமைந்துள்ளது.\n\n\n\n\n"}
{"id": "269020", "url": "https://ta.wikipedia.org/wiki?curid=269020", "title": "வைசாலி", "text": "வைசாலி\n\nவைசாலி என்பது:\n\n\n"}
{"id": "269023", "url": "https://ta.wikipedia.org/wiki?curid=269023", "title": "காதல் சுரங்க வழி (தொடர்வண்டிப் போக்குவரத்து)", "text": "காதல் சுரங்க வழி (தொடர்வண்டிப் போக்குவரத்து)\n\nகாதல் சுரங்க வழி (\"Tunnel of Love\") என்பது உக்ரைன் நாட்டின் கிளவான் பகுதிக்கு அண்மையில் அமைந்துள்ள வினோதமான தொடர்வண்டிப் போக்குவரத்துச் சாலை ஆகும். மூன்று கி.மீ நீளம் கொண்ட இது மரங்களின் சுரங்க வழியால் அல்லது வளைவினால் சூழப்பட்டுள்ளது. இது காதலர்கள் சுற்றித்திரிவதற்கு உகந்த இடமாக அறியப்படுகிறது.\n\n"}
{"id": "269037", "url": "https://ta.wikipedia.org/wiki?curid=269037", "title": "சிவப்புக் கடற்கரை (சீனா)", "text": "சிவப்புக் கடற்கரை (சீனா)\n\nசிவப்புக் கடற்கரை (\"Red Beach\"; ) என்பது சீனாவின், லியாவோனிங் மாகாணத்தின் பன்ஜின் பகுதியில் உள்ள, \"செனோபோடீசியா\" குடும்ப சிவப்புத் தாவரங்களினால் அமைந்துள்ள புகழ்வாய்ந்த இடமாகும். இது பெரிய ஈர நிலங்களிலும் கோரைப்புல் (பாசி என்றும் கூறுகின்றனர் ) சதுப்பு நிலங்களிலும் காணப்படும். இப்பகுதி ஆழமற்ற கடல், அலையுள்ள நிலம் போன்ற தோற்றத்தை ஏற்படுத்துகிறது.\nபன்ஜின் பகுதியில் லியாவோஹி என்னும் ஆறு கடலில் கலக்கும் இடத்தில் உள்ள கழிமுகத்தில் இப்பகுதி உள்ளது. இது தண்ணீருடன் கூடிய சதுப்பு நிலப் பகுதியாகும். சனவரி முதல் மார்ச் வரை பிற கடற்கரைகள் போலவே காட்சியளிக்கும். ஏப்ரல் இறுதியில் வசந்த காலத்தில் பச்சை வண்ணத்தில் கோரைப்புற்கள் முளைக்கின்றன. 3 மாதங்களுக்குப் பிறகு, கோடைக்காலத்தில் இவை அடர் சிவப்பு வண்ணமாக மாறி, ஆகத்து முதல் அக்டோபர்வரை உலகின் அழகிய கடற்கரையாகக் காட்சியளிக்கிறது. நவம்பர், திசம்பர் மாதங்களில் இவை இளஞ்சிவப்பு நிறத்தை அடைந்து, குளிர் காலத்தில் காய்ந்துவிடுகின்றன. மூன்று மாதங்களில் மீண்டும் கோரைப்புற்கள் புதிதாக உருவாகிவிடுகின்றன.\n\nஇயற்கையிலேயே கோரைப்புற்கள் சிவப்பாக மாறிவிடுவதாகவும், கடற்கரை மண்ணிலுள்ள உப்பும் காரத்தன்மையுமே சிவப்பு நிறத்தைத் தருகிறது என்கிறும் ஆய்வாளர்களிடையே இருவேறு கருத்துகள் இருந்துவருகின்றன.\n\nபன்ஜின் இந்த சிவப்புக் கடற்கரை 51 சதுர மைல் பரப்பளவில் பரவியுள்ளது. இந்தத் தனித்துவம் மிக்க அழகிய கடற்கரையை அரசு மிகக் கவனமாகப் பாதுகாத்துவருகிறது. அதனால் மிகக் குறைவான இடத்தை மட்டுமே சுற்றுலாப் பயணிகள் பார்ப்பதற்கு அனுமதிக்கிறார்கள். சீனாவிலிருந்தும், வெளிநாடுகளில் இருந்தும் சுற்றுலாப் பயணிகள் ஒவ்வோர் ஆண்டும் வருகிறார்கள்.\n\n"}
{"id": "269040", "url": "https://ta.wikipedia.org/wiki?curid=269040", "title": "கிலியர் ஏரி", "text": "கிலியர் ஏரி\n\nகிலியர் ஏரி (\"Lake Hillier\") என்பது தென் மேற்கு ஆஸ்திரேலியா கடற்கறைக்கு அப்பால் உள்ள பெரிய தீவுகளில் சிறுதீவும் அரிதான தீவுக்கூட்டமும் கொண்ட உப்பு ஏரி ஆகும். இது அதனுடைய மென்சிவப்பு நிறத்தினால் குறிப்பிடத்தக்கதாகிறது. ஏரியையும் தென்முனைப் பெருங்கடலையும் நீண்ட, மெல்லிய கடற்கரை பிரிக்கிறது.\n\n"}
{"id": "269046", "url": "https://ta.wikipedia.org/wiki?curid=269046", "title": "பிரம்மாண்ட பட்டக ஊற்று", "text": "பிரம்மாண்ட பட்டக ஊற்று\n\nபிரம்மாண்ட பட்டக ஊற்று (\"The Grand Prismatic Spring\") என்பது அமெரிக்க ஐக்கிய நாடுகளின் பெரிய வெந்நீரூற்றும் நியூசிலாந்து, டொமினிக்கா ஆகிய நாடுகளை அடுத்த உலகிலுள்ள மூன்றாவது பெரிய வெந்நீரூற்றும் ஆகும்.\n\nSection::::பௌதீகக் கட்டமைப்பு.\nஇது கிட்டத்தட்ட விட்டமும் ஆழமும் கொண்டது. இது நிமிடத்திற்கு நீரை என்ற அளவில் வெளித்தள்ளுவாதாக கணக்கிடப்பட்டுள்ளது.\n"}
{"id": "269052", "url": "https://ta.wikipedia.org/wiki?curid=269052", "title": "காப்பாளை", "text": "காப்பாளை\n\nகாப்பாளை (\"Chlorophytum tuberosum, Chlorophytum tulerosum\") என்பது ஒரு சிறிய இனத்தைச் சேர்ந்த பூக்கும் தாவரம் ஆகும். இந்த தாவரம் பொதுவாக ஆப்பிரிக்கா, இந்தியா போன்ற நாடுகளில் காணப்படுகின்றது. ஆயூர்வேதத்தில் இது மருத்துவ குணம் உடையது என்று கூறப்பட்டுள்ளது. இதன் கிழங்கு மருந்துப் பொருளாக பயன்படுகிறது.\n\n"}
{"id": "269097", "url": "https://ta.wikipedia.org/wiki?curid=269097", "title": "தேரிப்பனை", "text": "தேரிப்பனை\n\nதேரிப்பனை எனும் ஊர் தூத்துக்குடி மாவட்டம், சாத்தான்குளம் அருகே அமைந்துள்ள ஊர் ஆகும். சாத்தான்குளம் ஊராட்சி ஒன்றியத்துக்குட்பட்ட எழுவரைமுக்கி ஊராட்சியிலுள்ள ஒரு சிற்றூர் ஆகும். தேரி மணலில் அதிகமான பனைமரங்கள் உள்ளபடியால் தேரிப்பனை எனும் பெயர் வந்துள்ளது.\n\n\nSection::::தொழில்.\nபெரும்பான்மையோர் விவசாயம்\n"}
{"id": "269100", "url": "https://ta.wikipedia.org/wiki?curid=269100", "title": "அலை (அரிசோனா)", "text": "அலை (அரிசோனா)\n\nஅலை (\"The Wave\") என்பது அமெரிக்க ஐக்கிய நாடுகளின் அரிசோனா–யூட்டாகளுக்கு அண்மையில் அமைந்துள்ள மணற்கல் பாறையின் அமைப்பு ஆகும். இதன் வண்ணமயமான, தொடரலையின் வடிவங்கள், முரட்டுத்தனமான தன்மை ஆகியவற்றால் இது ஒளிப்படக்காரர்களினதும் மலையேறுபவர்களினதும் முக்கிய இடமாக உள்ளது. 190 மில்லியன் வருடங்களுக்கு முந்தைய சிவப்பு மணல் பாறைகளைப்போல் காட்சி அளிக்கிறது. இங்கு செல்ல மூன்று மைல்கள் வெறும் கால்களால் மட்டுமே நடந்து செல்லமுடியும். \n\nSection::::அணுகும் கொள்கை.\n\"அலை\" பரியா பள்ளத்தாக்கு வேமிலியன் மலைச்சி காட்டுப் பகுதியில் அமைந்துள்ளது. இக்காட்டுப் பகுதி நில முகாமை பணிமனையினால் நிருவகிக்கப்படுவதால், ஒரு \"நாள் அனுமதி\" அப்பகுதிக்குச் செல்ல எடுக்க வேண்டியது அவசியமாகும்.\n\n"}
{"id": "269126", "url": "https://ta.wikipedia.org/wiki?curid=269126", "title": "முப்புரோமோசிலேன்", "text": "முப்புரோமோசிலேன்\n\nமுப்புரோமோசிலேன் \"(Tribromosilane)\" என்பது சிலிக்கான், ஐதரசன் மற்றும் புரோமின் சேர்ந்து உருவாகும் ஒரு வேதியியல் சேர்மமாகும் .உயர் வெப்பநிலைகளில் இச்சேர்மம் சிதைவடைந்து சிலிக்கானைத் தருகிறது. மற்றும் குறைகடத்தித் தொழிற்சாலையில் பயன்படும் மீத்தூய சிலிக்கானில் இருந்து தயாரிக்கப்படும் தூய முக்குளோரோசிலேனுக்கு இது மாற்றாகவும் பயன்படுகிறத\n\nசிலிக்கான் படியவைக்கும் சூமேக்கர் செயல்முறையில் முப்புரோமோசிலேன் வாயு பாலிசிலிக்கான் தயாரிக்கப் பயன்படுத்தப்படுகிறது. பாலிசிலிக்கான் தயாரிக்கப் பயன்படும் சிமென்சு செயல்முறையினைக் காட்டிலும் இம்முறையில் செலவு மற்றும் பாதுகாப்பு நன்மைகள் உண்டு\n\nபடிக சிலிக்கானுடன் வாயுநிலை ஐதரசன் புரோமைடை உயர் வெப்பநிலைகளில் சேர்க்கும் பொழுது முப்புரோமோசிலேன் உருவாகிறது. காற்றுடன் தொடர்பு ஏற்பட்டால் இச்சேர்மம் தன்னிச்சையாக எரியத் தொடங்கும் .\n"}
{"id": "269127", "url": "https://ta.wikipedia.org/wiki?curid=269127", "title": "இளவரசி (நடிகை)", "text": "இளவரசி (நடிகை)\n\nஇளவரசி ஒரு இந்திய நடிகை ஆவார். கங்கை அமரன் இயக்கி 1983ல் வெளிவந்த கொக்கரக்கோ திரைப்படத்தில் அறிமுகமானார். தமிழ், தெலுங்கு, மலையாளம் மற்றும் கன்னட மொழிகளில் நடித்துள்ளார். தெலுங்கு திரையுலகில் கல்பனா எனவும் கன்னட திரையுலகில் மஞ்சுளா சர்மா எனவும் அறியப்படுகின்றார்.\n\n1980களில் வெளிவந்த திரைப்படங்களில் முன்னணி பாத்திரங்களிலும் பின்னர் வெளிவந்த திரைப்படங்களில் துணைப்பாத்திரங்களிலும் நடித்துள்ளார். \nதமிழில் \"சம்சாரம் அது மின்சாரம்\", \"ஊமை விழிகள்\" போன்ற படங்களில் நடித்ததன் மூலம் அறியப்படுகின்றார்.\n\n"}
{"id": "269128", "url": "https://ta.wikipedia.org/wiki?curid=269128", "title": "சென்னை பொருளியல் கல்வி நிறுவனம்", "text": "சென்னை பொருளியல் கல்வி நிறுவனம்\n\nமெட்ராஸ் ஸ்கூல் ஆப் எகனாமிக்ஸ் என அழைக்கப்படும் சென்னைப் பொருளியல் கல்வி நிறுவனம் (Madras School of Economics) ச.ரங்கராஜன் (ரிசர்வ் வங்கியின் முன்னாள் கவர்னர்) 1995ஆம் ஆண்டு தொடங்கப்பட்டது. தற்போது இந்நிறுவனம் திருவாரூர் மத்திய பல்கலைக்கழகத்துடன் இணைவுப்பெற்றுள்ளது. இங்கு முதுகலைப் பொருளியலில் ஐந்து பிரிவுகளின் கீழ் படிப்புகள் கற்பிக்கப்படுகின்றன. இந்நிறுவனம் பொருளியல் பாடத்தினைக் கற்பிப்பதில் இந்திய அளவில் மூன்றாம் இடத்தையும், தமிழக அளவில் முதல் இடத்தையும் பெற்றுள்ளது. தற்போது ஒருங்கிணைந்த ஐந்தாண்டு முதுகலைப் பொருளியல் பிரிவும் புதிதாக அறிமுகப்படுத்தப்பட்டுள்ளது.\n\n"}
{"id": "269140", "url": "https://ta.wikipedia.org/wiki?curid=269140", "title": "பொட்டி பழம்", "text": "பொட்டி பழம்\n\nபொட்டி பழம் (\"Clausena heptaphylla\") என்பது ஆரஞ்சு பழம் வகையை சார்ந்த பேரின மருத்துவக் குனம் கொண்ட பழம் ஆகும். இது பூப்பூத்து காய்காய்க்கும் தாவரம் ஆகும். இது ஆப்பிரிக்கா, தெற்கு ஆசியா, ஆஸ்திரேலியா, பசிபிக் தீவுகளில் காணப்படுகிறது. 1768 ஆம் ஆண்டு டச்சு நாட்டின் தாவரவியலாளரால் உலகிற்கு அறிமுகம் ஆனது.\n"}
{"id": "269158", "url": "https://ta.wikipedia.org/wiki?curid=269158", "title": "குளோரோயிருமெத்தில்சிலேன்", "text": "குளோரோயிருமெத்தில்சிலேன்\n\nகுளோரோயிருமெத்தில்சிலேன் \"(Chlorodimethylsilane)\" என்பது (CH3)2SiHCl என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். இச்சேர்மம் இருமெத்தில்குளோரோசிலேன் என்றும் அழைக்கப்படுகிறது. சிலேன் வகைச் சேர்மமான இதில் ஒரு சிலிக்கான் அணு, இரண்டு மெத்தில் தொகுதிகள், ஒரு குளோரின் அணு மற்றும் ஒர் ஐதரசன் அணு ஆகியனவற்றுடன் பிணைந்துள்ளது.\n\nபிணைப்பு நீளம் மற்றும் பிணைப்புக் கோணம் உள்ளிட்ட இதனுடைய கட்டமைப்பு வூரியே மாற்று நுண் அலை நிறமாலையியல் மூலம் உறுதிபடுத்தப்படுகிறத\n"}
{"id": "269166", "url": "https://ta.wikipedia.org/wiki?curid=269166", "title": "பெனா தேசிய அரண்மனை", "text": "பெனா தேசிய அரண்மனை\n\nபெனா தேசிய அரண்மனை (\"Pena National Palace\"; ) என்பது போர்த்துகலின் சின்ட்ராவில் அமைந்துள்ள புனைவிய அரண்மனை ஆகும். சின்ட்ரா நகரிலுள்ள மலையின் மேல் அமைந்துள்ள, இதனை தெளிவான நாட்களில் லிஸ்பனிலிருந்து பார்க்கலாம். இது தேசிய சின்னமும் 19 ஆம் நூற்றாண்டு புனைவிய வெளிப்பாடாகவும் உள்ளது. இந்த அரண்மனை உலகப் பாரம்பரியக் களமாகவும் போர்த்துக்கல்லின் ஏழு அதிசயங்களில் ஒன்றாகவும் காணப்படுகிறது. போர்த்துக்கல் அதிபரினால் அந்நாட்டு வைபவங்களுக்கும் ஏனைய அரசாங்க அலுவல்களுக்கும் பயன்படுத்தப்படுகிறது.\n\nபார்வையாளர்களுக்காகவும் திறந்துள்ள இதன் பார்வையாளர்கள் 2013 இல் 755,735 ஆகக் காணப்பட்டு, அவ் ஆண்டில் அதிகம் பார்வையாளர்களின் வருகையைப் பெற்ற போர்த்துக்கல் நினைவுச் சின்னமாக விளங்குகிறது.\n\n\n"}
{"id": "269168", "url": "https://ta.wikipedia.org/wiki?curid=269168", "title": "நாய்வேளை", "text": "நாய்வேளை\n\nநாய்வேளை அல்லது ஆசிய சிலந்தி மலர்(Cleome viscosa) என்ற இந்த தாவரம் உயரமாக வளரக்கூடியது. ஆண்டுக்கு ஒருதரம் மழைக்காலங்களில் வளரும் தன்மைகொண்டது. இதன் விதை மூலிகை மருந்தாக பயன்படுகிறது. பொதுவாக ஆசியா கண்டத்தில் அமைந்துள்ள நாடுகளில் காணப்படுகிறது.\n\nஇதன் இலைகள் காயங்களை ஆற்றுவதற்கு வெளிப்பூச்சாக பயன்படுகிறது. இதன் விதை இரைப்பை புண், குடல் வலி போன்ற நோய்களுக்கு மருந்தாக பயன்படுகிறது.\n"}
{"id": "269171", "url": "https://ta.wikipedia.org/wiki?curid=269171", "title": "மூவீத்தாக்சிசிலேன்", "text": "மூவீத்தாக்சிசிலேன்\n\nமூவீத்தாக்சிசிலேன் \"(Triethoxysilane)\" என்பது HSi(OCH). என்ற வாய்ப்பாடு கொண்ட ஒரு வேதியியல் சேர்மமாகும். நிறமற்ற திரவமான இச்சேர்மம் அரிய உலோக வினையூக்கி ஐதரோசிலைலேற்ற வினைகளில் பயன்படுத்தப்படுகிறது. இவ்வினையில் உருவாகும் மூவீத்தாக்சிசிலைல் தொகுதிகள் பெரும்பாலும் சிலிக்கா மேற்பரப்புகளில் இணைக்கப் பயன்படுகின்றன. Si-H பிணைப்புகளுடன் மற்ற சேர்மங்களை ஒப்பிடும்போது மூவீத்தாக்சிசிலேன் மிகக் குறைவான வினைத்திறனையே வெளிப்படுத்துகிறது. பல சிலைல் ஈதர்கள் போலவே மூவீத்தாக்சிசிலேன் நீராற்பகுப்பு வினைகளுக்கு ஏற்புடையதாக உள்ளது.\n"}
{"id": "269180", "url": "https://ta.wikipedia.org/wiki?curid=269180", "title": "ஹக்பாட் மடாலயம்", "text": "ஹக்பாட் மடாலயம்\n\nஹக்பாட் மடாலயம் (\"Haghpat Monastery\") அல்லது ஹக்பாடவாங்க் (\"Haghpatavank\", அருமேனிய மொழியில் \"Հաղպատավանք\") ஆர்மீனியாவின் ஹக்பாட்டில் உள்ள நடுக்கால ஆர்மீனிய மடாலயம் ஆகும்.\n\nஇந்த மடாலயம் 976இல் பாக்ரதித் மன்னர் மூன்றாம் அசோட்டின் மனைவியும் அரசியுமான கோஸ்ரோவானுஷ் கட்டியிருக்கலாம் என வரலாற்றாளர்கள் நம்புகின்றனர். அருகிலேயே உள்ள சனாகின் மடாலயமும் இதே காலத்தில் கட்டப்பட்டிருக்க வேண்டும்.\n\nஹக்பாட் மடாலயம் வடக்கு ஆர்மீனியாவின் லோரி மாநிலத்திலுள்ள தேபெட் ஆற்றை நோக்கியவாறு அமைக்கப்பட்டுள்ளது. இது மலையின் உச்சியில் இல்லாது பாதி உயரத்தில் பிறர் கண்களுக்கு தெரியாதவாறு பாதுகாப்பாக கட்டப்பட்டுள்ளது. மடாலயங்களுக்கே உரித்தான எளிமையுடன் கட்டிடப் பாணி அமைந்துள்ளது. மலை நடுவேயுள்ளதோர் முகில்கள் சூழ்ந்த பசுமையான நீட்சியில் கட்டப்பட்டுள்ளது. ஆற்றின் மறுகரையில் உள்ள சிகரம் 2,500 மீட்டர்கள் உயரமானது. வடக்கு ஆர்மீனிய மடாலயங்கள், நாட்டின் பிற வறண்ட பகுதிகளில் உள்ளனவற்றைப் போலன்றி, தன்னந்தனியாக இருப்பதில்லை. இவை சிற்றூர்களின் சூழலில் கட்டப்பட்டுள்ளன; ஹக்பாட் மடாலயத்தைச் சுற்றிலும் இத்தகைய குடியிருப்புகள் உள்ளன.\n\nஇந்த வளாகத்திலுள்ள மிகப் பெரும் தேவாலயமான சூரப் நிஷான் மறைமாவட்டப் பேராலயம் 976இல் துவங்கப்பட்டிருக்கலாம்; இரண்டாம் சம்பத் அரசரால் 991இல் கட்டி முடிக்கப்பட்டது. \nபத்தாம் நூற்றாண்டு ஆர்மீனியக் கட்டிடக்கலையின் சான்றாக விளங்கும் இம்மடாலயத்தின் நடு குவிமாடம் நான்கு பெரும் பக்கவாட்டுச் சுவர் தூண்களால் தாங்கப்படுகின்றது. வெளிச்சுவர்களில் முக்கோண மாடங்கள் அமைந்துள்ளன. அரைவட்ட முகப்பில் சுதை ஓவியமாக இயேசு கிறித்து தீட்டப்பட்டுள்ளார். இதன் புரவலர் ஆர்மீனிய இளவரசர் குதுலுகாகாவின் ஓவியம் தேவாலய குறுக்குக் கைப்பகுதியின் தெற்கு புறத்தில் உள்ளது. தேவாலயத்தை நிறுவிய அரசரின் புதல்வர்களான சம்பத்தும் குரிக்கேயும் அரசி கோசுரோவானுசுடன் கிழக்கு முகட்டில் சிற்பமாக வடிக்கப்பட்டுள்ளனர். பதினொன்றாம், பனிரெண்டாம் நூற்றாண்டுகளில் மேற்கொள்ளப்பட்ட சிறு புனரமைப்புகளைத் தவிர வேறு எந்த மாற்றமும் அடையவில்லை.\n\nஇங்கு மேலும் பல கட்டமைப்புகளும் உள்ளன. சிறிய குவிமாடத்துடன் 1005இல் கட்டப்பட்ட கிரெகொரியின் தேவாலயம் இங்குள்ளது; இதன் பக்கங்களில் சிறு பிரார்த்தனைச் சாலைகளும் கட்டப்பட்டன. இவற்றில் பெரியதாக உள்ளது 13ஆவது நூற்றாண்டின் துவக்கத்திலும் அமாசாசுப் இல்லம்\" எனப்படும் சிறியது 1257இலும் கட்டப்பட்டது. 1245இல் மூன்று தளங்களுடன் கூடிய தற்சார்ந்த மணிக்கூண்டுக் கட்டப்பட்டது. 13ஆம் நூற்றாண்டு சேர்க்கைகளாக சூரப் அசுவாட்சட்சின் வழிபாட்டுத் தலமும் சுவடிகள் காப்பகமும், மடாலயத்திற்கு வெளியே உணவுக்கூடமும் கட்டப்பட்டன.\n\nமேலும் 11ஆவது - 13ஆவது நூற்றாண்டுக்கால பல சிலுவைக் கற்கள் மடாலய வளாகத்தில் உள்ளன. இவற்றில் 1273இலிருந்துள்ள \"அமெனாப்ர்கிச்\" (எல்லோரையும்-இரட்சிப்பவர்) சிலுவை மிகவும் அறியப்பட்ட ஒன்றாகும்.\n\nஇந்த மடாலயம் பலமுறை சேதப்பட்டுள்ளது. ஏறத்தாழ 1130இல், நிலநடுக்கம் ஒன்றினால் ஹக்பாட் மடாலயத்தின் சில பகுதிகள் சேதமடைந்தன; இவற்றை சீரமைக்க அடுத்த ஐம்பதாண்டுகள் ஆயிற்று. தவிரவும் பல படையெடுப்புகளுக்கு உள்ளாயிற்று; 1988இல் மீண்டும் நிலநடுக்கம் தாக்கியது. இருப்பினும் பெரும்பாலான வளாகம் அப்படியே உள்ளது.\n\nதற்காலத்தில் இது மிகவும் புகழ்பெற்ற சுற்றுலாத் தலமாக விளங்குகின்றது.\n\n"}
{"id": "269182", "url": "https://ta.wikipedia.org/wiki?curid=269182", "title": "லலித்பூர், நேபாளம்", "text": "லலித்பூர், நேபாளம்\n\nபதான் அல்லது லலித்பூர் (\"Patan\"; சமசுகிருதம்|पाटन}}, நகரை, அலுவல் பூர்வமாக லலித்பூர் துணை பெரு நகரம் என்பர். நேபாளத்தின் காட்மாண்டு, பொக்காராவிற்குப் பின் பாதன் மூன்றாவது பெரிய நகரமாகும். காத்மாண்டு சமவெளியில் உள்ள நேபாள தேசியத் தலைநகரான காத்மாண்டிலிருந்து ஐந்து கிலோ மீட்டர் தொலைவில், லலித்பூர் மாவட்டத்தின் பாதன் நகரம் அமைந்துள்ளது. இங்குள்ள பாதன் அரண்மன நகர சதுக்கத்தை யுனேஸ்கொ நிறுவனம், உலகப் பாரம்பரிய பண்பாடுக் களமாக அறிவித்துள்ளது.\n\nகலைகள் மற்றும் கைவினைப் பொருட்களின் மையமாக பாடன் நகரம் உள்ளது. இந்நகர் திருவிழாக்களுக்கும், விருந்தோம்பலுக்கும், பண்டைய நுண் கலைகளுக்கும் பெயர் பெற்றது. உலோக மற்றும் கல் சிற்பக் கலைகளில் சிறந்து விளங்குகிறது.\n\nSection::::மக்கள் பரம்பல்.\n2011ஆம் ஆண்டு மக்கட்தொகை கணக்கெடுப்பின்படி, பாதன் நகரத்தில் 54,748 வீடுகளும், மக்கட்தொகை 226,728 கொண்டுள்ளது. 25 ஏப்ரல் 2015 அன்று ஏற்பட்ட நிலநடுக்கத்தில் பாடன் நகரம் மிகவும் சேதமடைந்தது.\n\nSection::::புவியியல்.\nகாத்மாண்டு பள்ளத்தாக்கின், பாக்மதி ஆறு தென் பகுதியில் பாய்ந்து காத்மாண்டு நகரத்தை வடக்கு மேற்காக பிரிக்கிறது. பதான் நகரம் காத்மாண்டு மற்றும் பொகாரோவுக்கு அடுத்து மூன்றாவது பெருநகரமாக உள்ளது. பாதன் நகரத்தின் பரப்பளவு 15.43 சதுர கிலோ மீட்டராகும். பதான் நகராட்சி 22 வட்டங்களாக பிரிக்கப்பட்டுள்ளது. இந்நகரத்தின் எல்லைகள்:\n\nSection::::தட்ப வெப்பம்.\nபாதன் நகரம் ஆண்டு முழுவதும் கோப்பென் காலநிலை கொண்டுள்ளது.\n\nSection::::வரலாறு.\nபதான் எனப்படும் லலித்பூர் நகரத்தை கிராத வம்சத்தினர், கி மு மூன்றாம் நூற்றாண்டில் நிறுவினர். பின்னர் கி பி ஆறாம் நூற்றாண்டில் லிச்சாவி வம்சத்தினர் தங்கள் நிலப்பரப்பை பதான் நகரம் வரை விரிவு படுத்தினர். மத்தியகாலத்தில், மல்ல வம்சத்தினர் காத்மாண்டு சமவெளியில் தங்கள் ஆட்சிப் பரப்பை மேலும் விரிவு படுத்தினர்.\n\nகி மு 299இல் மன்னர் வீரதேவன் என்பவர் பதான் எனப்படும் லலித்பூர் நகரத்தை நிறுவினார் என கருதப்படுகிறது. ஆனால் சிலர் கிராதர்கள் தான் இந்நகரை நிறுவினர் என்பர்.\n\n1768ஆம் ஆண்டில் நடைபெற்ற கீர்த்திப்பூர் போரில், ஷா வம்ச மன்னர் பிரிதிவி நாராயணன் ஷா லலித்பூர் எனும் பதான் நாட்டை தனது கோர்க்கா நாட்டுடன் இணைத்துக் கொண்டார்.\n\nSection::::வரலாற்று நினைவுச் சின்னங்கள்.\nகி மு 250இல் பேரரசர் அசோகர் தன் மகள் சாருமதியுடன் காத்மாண்டு நகரத்திற்கு பயணித்தார். துவக்கத்தில் பாதன் நகரம், புத்தரை பெருமைப் படுத்தும் நோக்கில், தர்மச் சக்கர வடிவில் அசோகரால் கட்டப்பட்டது. முகட்டுக் கோளத்துடன் கூடிய புத்த விகாரையின் நாற்புறங்களில் நான்கு தூண்கள் நிறுவப்பட்டது. மேலும் 1,200 பௌத்த நினைவுச் சின்னங்கள் இந்நகரைச் சுற்றிலும் கண்டெடுக்கப்பட்டுள்ளது.\n\nயுனேஸ்கோவால் பட்டியலிட்ட உலக பாரம்பரியக் களங்களில் ஒன்றாக பாதன் நகரத்தின் தர்பார் சதுக்கம் அமைந்துள்ளது. 2015 நிலநடுக்கத்தில் தர்பார் சதுக்கம் கடும் சேதமடைந்தது.\n\nகாத்மாண்டு பள்ளத்தாக்கில் உள்ள 295 பௌத்த விகாரைகளில், பாதன் நகரத்தில் மட்டும் 56% விகாரைகள் அமைந்துள்ளது. கலை நயத்துடன் கூடிய பௌத்த விகாரைகளும், இந்து சமயக் கோயில்களும் பதான் நகரை அழகுப் படுத்துகிறது. முழு பதான் நகரமும் திறந்த வெளி அருங்காட்சியகமாக திகழ்கிறது.\n\nSection::::பொருளாதாரம்.\nபாதன் நகரத்தின் பொருளாதாரம், வேளாண்மைத் தொழில், கலைநயத்துடன் கூடிய கைவினைப் பொருட்கள் விற்பனை, குடிசைத் தொழில்கள், சுற்றுலாத் துறையைச் சார்ந்துள்ளது.\n\nபுத்தா ஏர் விமான நிறுவனம் பாதன் நகரத்தில் விமான சேவை நடத்துகிறது. near Patan.\n\n\n\nSection::::கல்வி.\nSection::::நூலகங்கள்.\n1957இல் நிறுவப்பட்ட நேபாள தேசிய நூலகம், சிங்க தர்பாரிலிருந்து மாற்றப்பட்டு, 2001இல் பாதன் நகரத்தின் ஹரி பவனில் இயங்குகிறது.\n\nSection::::பார்க்க வேண்டிய இடங்கள்.\nபாடன் நகரம் இந்துக் கோயில்களையும், பௌத்த விகாரைகளையும் அதிகமாகக் கொண்டுள்ளது:\n\nSection::::போக்குவரத்து வசதிகள்.\nSection::::விமான நிலையம்.\nபாதன் நகரத்திலிருந்து 7 கிலோ மீட்டர் தொலைவில் உள்ள காத்மாண்டு திருபுவன் பன்னாட்டு விமான நிலையம் மற்றும் உள்நாட்டு விமான நிலையம், உள்நாட்டுப் பகுதிகளையும், வெளிநாடுகளையும் இணைக்கிறது.\n\nSection::::சாலைப் போக்குவரத்து.\nபதான் நகரத்தை காத்மாண்டு நகரத்துடன் இணைக்கும் ஆற்றுப் பாலங்களும், சாலைகளும் உள்ளன். மக்கள் நெருக்கம் கூடிய சாலைகளில் சிற்றுந்துகளும், ஆட்டோக்களும் முக்கிய போக்குவரத்து சாதனங்களாக உள்ளது.\n\nSection::::ஊடகங்கள்.\nபதான் நகரத்தில் சாகர் மாதா எனும் எப். எம். ரேடியா நிலையம் உள்ளது.\n\nSection::::மொழிகள்.\nபாதன் நகரத்தில் பேசப்படும் மொழிகள் நேபாள மொழி, லலித்பூர் நேவாரி, மற்றும் தமாங் மொழி ஆகும்.\n\nSection::::2015 நேபாள நிலநடுக்கம்.\nமே 2015இல் நேபாள நாட்டில் 7.9 ரிக்டேர் அளவிற்கு ஏற்பட்ட சக்தி வாய்ந்த நிலநடுக்கத்தில், பாதன் நகரத்தின் தர்பார் சதுக்கம், கிருஷ்ணன் கோயில் போன்ற வரலாற்று சிறப்பு மிக்க தொன்மை வாய்ந்த கட்டிடங்கள் சிதைந்து போயிற்று.\n\n\n"}
{"id": "269186", "url": "https://ta.wikipedia.org/wiki?curid=269186", "title": "தியூமென் மாகாணம்", "text": "தியூமென் மாகாணம்\n\nதியூமென் மாகாணம் (\"Tyumen Oblast\", , தியூமென்ஸ்கயா ஓப்லஸ்த்) என்பது உருசியாவின் நடுவண் அலகும், ஒரு உருசிய மாகாணமும் ஆகும். இதன் நிர்வாக மையம் தியூமென் நகரம் ஆகும். இந்நகரில் அரை மில்லியனுக்கும் மேலான மக்கள் வசிக்கின்றனர். 2006 ஆம் ஆண்டு முதல் தியூமென் மாகாணமே உருசியக் கூட்டமைப்பின் செவம் மிக்க மாகாணமாக இருக்கிறது. இதன் சராசரி மொத்த உள்நாட்டு உற்பத்தி என்பது உருசியாவின் சராசரி தேசிய உள்நாட்டு உற்பத்தியின் விகிதத்தைவிட கூடுதல் ஆகும். மக்கள் தொகை: 3,395,755 (2010 கணக்கெடுப்பு) இந்த மாகாணம் பல மாவட்டங்களை இணைத்து ஆகஸ்டு 14, 1944 அன்று நிறுவப்பட்டது.\n\nSection::::புவியியல்.\nஇந்த பகுதியில் பல வகையான விலங்கினங்கள் மற்றும் தாவரங்கள் உள்ளன. இதன் வடக்கு பகுதியில் பாறை புறாக்கள், கடற்பசு, ஆர்க்டிக் நரி . போலார் கரடிகள் போன்றவை காணப்படுகின்றன. டியூமென் பிராந்தியம் இதய வடிவத்தை ஒத்து இருப்பதாகக் கூறப்படுகிறது, இதனால் இது \"ரஷ்யாவின் இதயம்\" என்று சொல்வதுண்டு.\n\nSection::::பொருளாதாரம்.\nதியூமென் நகரம் ரஷ்யா எண்ணெய் மற்றும் இயற்கை எரிவாயு நிறுவனங்களின் முக்கியமான சேவை மையமாக விளங்குகிறது. இதன் சாதகமான நிலப்பரப்பு, காலநிலை காரணமாக மோட்டார், தொடர் வண்டி, நீர்போக்குவரத்து, வான் வழி போக்குவரத்து போன்றவை டியூமென் வழியாக கடந்து செல்ல வேண்டியுள்ளதால் மேற்கு சைபீரியாவின் எண்ணெய் மற்றும் எரிவாயு துறைகளின் சேவைகளுக்கான ஒரு சிறந்த தளம் நகரமாக விளங்குகிறது. இதன் விளைவாக பல பன்னாட்டு எண்ணெய் மற்றும் எரிவாயு நிறுவனங்களான காஸ்புரோம், , லுகோயில், கேஸ்ப்ரோம்னெப்ட், டிஎன்கே-பீபி, ஷெல் (சல்யம் பெட்ரோலிய வளர்ச்சி,எனவி ) போன்றவை இங்கு தங்கள் பொறுப்பு அலுவலகங்களை அமைத்துள்ளன. டியூமெந் ஒப்லாஸ்து ரஷ்யாவின் அனைத்து பகுதிகளுக்கும் உயர்ந்த அளவிலான எரிவாயு, எண்ணெய் போனறவற்றை தயாரிக்கிறது. இதனால் பொருளாதார சமத்துவமின்மை ஏற்படுவதாக ஒரு முனுமுனுப்பு சில பகுதிகளில் நிலவுகிறது.\n\nSection::::மக்கள் வகைப்பாடு.\nஇந்த பகுதியின் மக்கள் தொகை: 3,395,755 ( 2010 கணக்கெடுப்பு ); 3,264,841 ( 2002 மக்கள் தொகை கணக்கெடுப்பு ); 3,080,621 ( 1989 மக்கள் தொகை கணக்கெடுப்பு .) \n\nSection::::இனக் குழுக்கள்.\nதியூமென் ஒப்லாஸ்து பிராந்தியத்தில் குறைந்ததுஇரண்டு ஆயிரம் பேர்வரை உள்ள ரஷ்யாவின் அங்கிகரிக்கப்பட்ட முப்பத்தி ஆறு இனக் குழுக்களைச் சேர்ந்தவர்கள் வாழ்கின்றனர். ரஷ்யாவின் இந்த பிராந்தியமே பல இனங்மக்களின் சங்கமமாக உள்ளது. இது 2010 மக்கள் கணக்கெடுப்பில் இருந்து தெரியவருகிறது.\n\n2011 ஆண்டைய புள்ளிவிபரம்:\n\n2012 ஆண்டைய புள்ளி\n2009 - 1.78 | 2010 - 1.81 | 2011 - 1.83 | 2012 - 1.99 | 2013 - 2.00 | 2014 - 2.08 (இ)\n\nSection::::சமயம்.\n2012 ஆண்டைய அதிகாரப்பூர்வ கணக்கெடுப்பின்படி [19] டியூமென் ஒப்லாஸ்து மக்கள் தொகையில் 28.9% உருசிய மரபுவழித் திருச்சபைச் சேர்ந்தவர்கள், 9% கிழக்கு மரபுவழி திருச்சபையைச் சேர்ந்தவர்கள், 4% பொதுவான கிருஸ்துவர் , 1% பிராட்டஸ்டண்ட் கிருத்தவர்கள் . 6% முஸ்லிம்கள் , 2% ஸ்லாவிக் பழங்குடி மதப்பிரிவினர், 0.4% இந்து மதத்தினர், 34% மத ஈடுபாடு அற்றவர்கள் 11% நாத்திகர், 3.7% மத்தைப்பற்றி குறிப்பிடாதவர்கள்.\n"}
{"id": "269188", "url": "https://ta.wikipedia.org/wiki?curid=269188", "title": "கும்பக்கரை தங்கய்யா", "text": "கும்பக்கரை தங்கய்யா\n\nகும்பக்கரை தங்கய்யா 1991ஆவது ஆண்டில் கங்கை அமரன் இயக்கத்தில் வெளியான ஒரு இந்தியத் தமிழ்த் திரைப்படமாகும். பிரபு, கனகா, பாண்டியன், எம். என். நம்பியார் ஆகியோர் முக்கிய வேடங்களில் நடித்திருந்தனர். இப்படத்திற்கு இளையராஜா இசையமைத்திருந்தார். ராமுமச்சான் தயாரித்திருந்தார்.\n\n\n"}
{"id": "269198", "url": "https://ta.wikipedia.org/wiki?curid=269198", "title": "தா நாங்", "text": "தா நாங்\n\nதா நாங் (\"Đà Nẵng\", , ) என்பது வியட்நாமின் பிரதான துறைமுக நகரங்களில் ஒன்றாகும்(மற்றவை ஹோ சி மின் நகரம் மற்றும் கைபோங்). இதுவே வியட்நாமின் தென் மத்திய கோஸ்ட்டின் மிகப்பெரிய நகரமாகும். தா நாங் தென் கடலின் கரையோரமாகவும் ஹான் ஆற்றின் தொடக்க எல்லையிலும் அமைந்துள்ளது. மத்திய வியட்நாமின் வணிக மற்றும் கல்வியின் மத்திய நிலையமாக இது விளங்குகிறது. தா நாங் நிலையான இலகுவாக அணுகக்கூடிய வகையில் ஒரு துறைமுகத்தையும் கொண்டுள்ளது. இது தேசிய வழி 1Aயிலும் மற்றும் வடக்கு-கிழக்கு ரயில்வேயிலும் அமைந்துள்ளமையால் இதை போக்குவரத்தின் மையமாக கொண்டுள்ளனர். ஐக்கிய நாடுகள் கல்வி, அறிவியல், பண்பாட்டு நிறுவனம் உலகப் பாரம்பரியக் களம் போன்றவற்றிற்கு 100 கிலோமீற்றர் தொலைவிலும் அமைந்துள்ளது. இந்நகரம் முற்காலத்தில் டை வியாட் குடியேற்றத்தின் போது குவா கான் (\"Cửa Hàn\") என அழைக்கப்பட்டது. பிரெஞ்சு காலனித்துவ ஆட்சியின் போது டூரன் மற்றும் டுரோன் (Tourane அல்லது Turon) என்றும் அழைக்கப்பட்டது. தா நாங்கே வியட்நாமின் மூன்றாவது மிகப்பெரிய பொருளாதார மையமாகும்(ஹோ சி மின் நகரம் மற்றும் ஹனோய்க்கு அடுத்ததாக).\n\n1997ற்கு முன்னர் இந்நகரம் குவாங் நாம்-டா நாங் மாகாணத்தின் பகுதியாக இருந்தது. 1 சனவரியில் 1997ல் தா நாங் குவாங் நாம் மாகாணத்தில் இருந்து பிரிக்கப்பட்டு வியட்நாமின் ஐந்து சுதந்திர நகராட்சிகளில் ஒன்றாக மாறியது. தா நாங் முதல் தர நகரங்களில் ஒன்றாக பட்டியல் இடப்பட்டுள்ளது. வியட்நாமின் மாகாணங்கள் மற்றும் மத்திய ஆட்சி நகரங்களை விட நகரமயமாக்கல் விகிதத்தில் தா நாங் முன்னிடத்தில் உள்ளது. தா நாங்கே வியட்நாமின் ஐந்தாவது மிகப்பெரிய நகரமாகும்.\n\nSection::::காலநிலை.\nதா நாங் வெப்பமண்டல பருவமழை காலநிலையைக் கொண்டுள்ளது. இது இரு பருவங்களைக் கொண்டுள்ளது. செப்டெம்பர் தொடக்கம் மார்ச் வரை தைபூன் மற்றும் ஈர பருவமும், ஏப்ரல் தொடக்கம் ஆகஸ்து வரை வறண்ட பருவத்தையும் கொண்டுள்ளது. இங்கு வெப்பநிலை பொதுவாக அதிகமாகவே காணப்படுகிறது. இந்நகர வருடாந்த சராசரி வெப்பநிலை ஆகும். சூன் தொடக்கம் ஆகஸ்ட் வரை வெப்பநிலை மிகவும் அதிகமாக காணப்படும் (averaging , மற்றும் திசம்பர் தொடக்கம் பெப்ரவரி மிகவும் குறைவாகவும் காணப்படும் (averaging ). குளிர் காலத்தில் குளிராகவும், ஈரமாகவும் மற்றும் அதிக காற்றாகவும் இருக்கும். வருடாந்த சராசரி ஈரப்பதம் 80.6% ஆகும். அக்டோபர் தொடக்கம் திசம்பர் வரை ஈரப்பதம் மிகவும் அதிகமாக காணப்படும்(84% கிட்டும்), சூன் தொடக்கம் சூலை வரை ஈரப்பதம் மிகவும் குறைவாக இருக்கும் (74–75% கிட்டும்).\n\nசராசரியாக தா நாங் மழைவீழ்ச்சியைப் பெறுகிறது. அக்டோபர் தொடக்கம் நவம்பர் வரை அதிக மழைவீழ்ச்சி கிடைக்கிறது (ranging from ), மற்றும் சனவரி தொடக்கம் ஏப்ரல் வரை குறைந்த மழை வீழ்ச்சியையும் பெறுகிறது (ranging from ).\n"}
{"id": "269210", "url": "https://ta.wikipedia.org/wiki?curid=269210", "title": "சனாகின் மடாலயம்", "text": "சனாகின் மடாலயம்\n\nசனாகின் மடாலயம் (\"Sanahin Monastery\") ஆர்மீனியாவின் லோரி மாநிலத்தில் அமைந்துள்ள 10வது நூற்றாண்டில் நிறுவப்பட்ட ஆர்மீனிய மடாலயம் ஆகும்.\n\nஆர்மீனிய மொழியில் சனாகின் \"இது மற்றதை விட முந்தையது\" எனப் பொருள்படும்; அருகிலுள்ள ஹக்பாட் மடாலயத்தை விட பழமையானது எனக் குறிக்க இவ்வாறு பெயரிடப்பட்டிருக்கலாம். இந்த இரு சிற்றூர்களும் மடாலயங்களும் பல ஒற்றுமைகளைக் கொண்டுள்ளன; ஒன்றையொன்று நோக்கியவண்ணம் பிளவுபட்ட பள்ளத்தாக்கின் இருபுறமும் அமைந்துள்ளன. இவற்றிற்கு இடையே பள்ளத்தாக்கைப் பிரித்துக்கொண்டு ஆழ்ந்த பள்ளத்தில் தெபெட் ஆறு ஓடுகின்றது. \n\nஹக்பாட் போலவே, சனாகினும் சுற்றுலாப் பயணிகளை ஈர்க்கின்றது. இந்த வளாகத்தையும் இங்குள்ள பல சிலுவை பொறிக்கப்பட்ட கற்களையும் ஆயர் கல்லறைகளையும் ஆர்மீனியன் திருத்தூதர்சார் திருச்சபை நிர்வகிக்கின்றது.\n\n"}
{"id": "269212", "url": "https://ta.wikipedia.org/wiki?curid=269212", "title": "எல்பிரஸ் மலை", "text": "எல்பிரஸ் மலை\n\nஎல்பிரஸ் மலை (\"Mount Elbrus\"; ; , ) என்பது சியார்சியா எல்லைக்கு அருகில், உருசியாவின் கபர்தினோ-பல்கரீயா, கராச்சாய்-செர்கேசியாவில் உள்ள மேற்கு காக்கசஸ் மலைத்தொடரில் அமைந்துள்ள எரிமலை ஆகும். எல்பிரஸ் மலையின் சிகரம் உருசியாவிலும் ஐரோப்பியாவிலும் காக்கேசியாவிலும் உள்ள மலைகளில் உயரமானதும், உலகில் பத்தாவது உயர்வானதும் ஆகும்.\n\nஎல்பிரஸ் இரு உச்சிகளைக் கொண்டுள்ளது. அவை இரண்டும் செயற்ற எரிமலைகளாகவுள்ளன. சற்று உயரமான மேற்கு உச்சி உயரத்திலும் கிழக்கு உச்சி உயரத்திலும் அமைந்துள்ளன. தாழ்வான கிழக்கு உச்சியை 10 சூலை 1829 அன்று கிலார் கச்ரோ அடைந்தார். இதனை உருசியப் பேரரசின் அறிவியல் நோக்க வழிகாட்டலுக்கான நிகழ்த்தப்பட்டது. உயரமான உச்சியை (கிட்டத்தட்ட ) 1874 இல் ஆங்கிலேயர்களான எப். கிராபோட்டின் வழிநடத்தலில் பிரட்ரிக் காட்னர், கோராஸ் வோக்கர் ஆகியோருடன் சுவிட்சர்லாந்து வழிகாட்டி பீட்டர் நோபுல ஆகியோர் அடைந்தனர்.\n\nஆசியாவிற்கும் ஐரோப்பாவிற்கும் இடையில் அமைந்துள்ள காக்கசஸ் கண்டங்களுக்கிடையேயான எல்லை என, பல்வேறு கருத்துகளின் மத்தியில் வரையறுக்கப்படுகிறது. அதன்படி ஐரோப்பாவின் உயரமான மலை என எல்பிரஸ் குறிப்பிடப்படுகிறது.\n\nSection::::சொல்லிலக்கணம்.\n\"எல்பிரஸ்\" எனும் பெயர் \"அல்போஸ்\" மலையின் ஒலியிடப்பெயர்வாகும். \"அல்போஸ்\" எனும் பெயர் ஈரானியப் புராணத்தில் உள்ள \"கரா பெரேசயிடி\" என்பதிலிருந்து பெறப்பட்டது. கரா பெரேசயிடி என்பது கரா \"பிர்சயிடி\" என்பதைப் பிரதிபலிக்கிறது. \"பிர்சயிடி\" என்பது \"பிர்சன்ட்\"—\"உயர்வு\" என்பதன் பெயரெச்ச பெண்பால் வடிவமாகும். தற்கால பாரசீக மொழியில் \"பர்ஸ்/பெராசன்டே\" (உயரம், நேர்த்தி), \"போலண்ட்\" (உயர்வான, உயரமான) எனவும் தற்கால குர்தி மொழியில் \"பார்ஸ்\" (உயர்வான, உயரமான) எனவும் அழைக்கப்படுகிறது. \"கரா\" \"கவனி\" அல்லது \"பாதுகாத்துக் கொள்\" எனவும், இந்திய-ஐரோப்பிய மொழிகள் மூலத்திலிருந்து \"செர்\"—\"காப்பாற்று\" எனவும் மொழிபெயர்க்கலாம்.\n\nமத்திய பாரசீகத்தில், \"கரா பெரேசயிடி\" என்பது \"காபோஸ்\" எனவும், மத்திய பாரசீக அல்போஸ் (வட ஈரானில் உள்ள நீண்ட மலைத்தொடரின் பெயரும்கூட) என்பது \"எல்பிரஸ்\" என்னும் பதத்துடன் தொடர்புள்ளது.\n\n\nSection::::புவியியல் அமைப்பு.\nஎல்பிரஸ் பெரும் காக்கசசின் பிரதான தொடரிலிருநது வடக்கே தூரத்திலும், கிஸ்லோவோட்ஸ்கின் தென்-தென்மேற்கிலிருந்து தூரத்திலும் அமைந்துள்ளது. இதன் நிலையான பனிப்படுக்கை 22 பனியாறுகளைக் கொண்டுள்ளது.\n\nஎல்பிரஸ் பகுதிகள் நகரும் புவி ஓட்டுப் பகுதியில் அமைந்து, பாறைத்தளங்களின் வெடிப்புடன் தொடர்புபட்டுள்ளது. பாறைக்குழம்பு அமைப்பு இயக்கமற்ற எரிமலையின் ஆழத்தில் அமைந்துள்ளது.\n\nSection::::மலைத் தோற்ற வரலாறு.\nஎல்பிரஸ் மலை 2.5 மில்லியன் ஆண்டுகளுக்கு முன் உருவாகியது. எரிமலை தற்போது இயக்கமற்றதாகக் கருதப்படுகிறது. கோலோசேன் காலத்தில் இது இயக்கியதான உலக எரிமலைத் திட்டம் தெரிவிக்கிறது. கடைசி எரிமலை வெடிப்பு கி.பி. 50 இல் ஏற்பட்டுள்ளது. மலையில் காணப்படும் சில எரி கற்குழம்புகள் உட்பட்ட எரிமலை வெடிப்புக்கான சான்றுகள் புதியதாகவும் எரிமலை எச்சங்கள் கிட்டத்தட்ட அளவுக்குக் காணப்படுகிறது. வடகிழக்கு உச்சிக்கு கீழான அளவில் நீண்ட தடம் பரந்துள்ளது. ஏனைய எரிமலைச் செயற்பாடுகளாக புகை வெளிப்படும் துளைச் செயற்பாடுகள், வெந்நீரூற்றுகள் போன்றன உள்ளன. மேற்கு உச்சியில் சுமார் சுற்றளவிற்கு நன்றாகப் பாதுகாக்கப்பட்ட எரிமலை வாய் உள்ளது.\n\n\n"}
{"id": "269214", "url": "https://ta.wikipedia.org/wiki?curid=269214", "title": "டாய் மலை", "text": "டாய் மலை\n\nடாய் மலை (\"Mount Tai\", ) சீனாவின் சான்டோங் மாநிலத்தில் டாய் யன் நகரத்தின் வடக்கில் அமைந்துள்ள வரலாற்றுச் சிறப்புமிக்க, பண்பாட்டு மையமான மலையாகும். \"பச்சைக்கல் பேரரசர் சிகரம்\" () இந்த மலையின் மிக உயர்ந்த சிகரமாகும்; இது உயரம் பொதுவாக எனக் குறிப்பிடப்படுகின்றது; ஆனால் சீன மக்கள் குடியரசு இதன் உயரத்தை ஆகக் குறித்துள்ளது.\n\nசீனாவின் \"ஐந்து புனித மலைகளில்\" ஒன்றாக டாய் மலை உள்ளது. இது சூரியோதயம், பிறப்பு, மீட்சி ஆகியவற்றுடன் தொடர்புடையது;ஐந்து மலைகளில் இதுவே முதலாவதாக கருதப்படுகின்றது. 3000 ஆண்டுகளுக்கு முன்பிருந்தே டாய் மலை புனிதத்தலமாக இருந்து வந்துள்ளது. கடந்த ஆண்டுகளில் சீனாவின் சடங்கு மையங்களில் முதன்மையானதொன்றாகவும் இருந்துள்ளது.\n\nSection::::இருப்பிடம்.\nடாய் மலை மேற்கு சான்டோங் மாநிலத்தில் டாய் யன் நகருக்கு வடபுறத்தில் மாநிலத் தலைநகர் ஜினானுக்கு தெற்கே அமைந்துள்ளது. மலையின் அடிவாரம் கடற் மட்டத்திற்கு உயரத்தில் பரப்பளவில் அமைந்துள்ளது. இந்த மலையின் உச்சியான பச்சைக்கல் பேரரசர் சிகரம் கடற் மட்டத்திலிருந்து உயரமானது; இதன் ஆட்கூறுகள்: 36° 16′வ & 117° 6′கி.\nSection::::வரலாறு.\nபழைய கற்காலத்திலிருந்தே மக்கள் இங்கு இருந்திருக்கக்கூடிய சான்றுகள் உள்ளன. புதிய கற்காலத்திலிருந்து இவர்கள் கூட்டாக குடியிருப்புகளில் ஏற்படுத்தியிருக்கலாம் என்பதற்கும் சான்றுகள் உள்ளன. இக்காலத்தில் மலைக்கு அருகே இரு நாகரிகங்கள் வளர்ந்து வந்தன:தெற்கே டேவென்கோ நாகரிகமும் வடக்கே லோங்ஷான் நாகரிகமும் ஆகும்.\n\nசியா மன்னர்கள் காலத்தில் (கி.மு. 2070–1600 ) பழைய கிங்சோவின் எல்லைகளுக்குள் இருந்த இந்த மலை \"டேய் மலை\" () என அழைக்கப்பட்டு வந்தது.\n\nடாய் மலையை சமயரீதியாக புனித மலையாக கருதி வழிபடுதல் 3,000 ஆண்டுகளுக்கு முன்பாகவே துவங்கியது; சாங் மன்னராட்சி (கி.மு. 1600–1046 ) முதல் சிங் அரசர்கள் (1644–1912) வரை இப்பழக்கம் நீடித்தது. சிறுது காலத்தில் இந்த வழிபாடு அலுவல்முறையான அரசச் சடங்காக மாறியது; பேரரசர் வானோர்களுக்கு சிகரத்திலும் புவியிலுள்ளோருக்கு அடிவாரத்திலும் அஞ்சலி செலுத்துமிடமாக ஆயிற்று. இவை \"பெங்\" () என்றும் \"ஷான்\" () என்றும் அறியப்பட்டன. இந்த இரு பலிகளும் கூட்டாக \"ஃபெங்ஷான்\" () எனவும் குறிப்பிடப்படுகின்றன. இச்சடங்கின் அங்கமாக கற்றளியில் பொறிப்பது \"பேரமைதி\" பெற்றதற்கான அடையாளமாக கருதப்பட்டது.\n\nசவு மன்னராட்சியில் (கி.மு 1046–256 ) உணவும் பச்சைக்கல் சடங்குகளும் படைக்கப்பட்டன. இவற்றைச் சரியானதொரு வடிவத்தில், சமயப் புத்தகங்களில் விவரித்தபடி,அமைத்து புதைக்கப்படும். மன்னரால் படைக்கப்படும் பலிகளை மட்டுமே டாய் மலை ஏற்றுக்கொள்ளும் என நம்பப்பட்டது; இதனை அடிப்படையாகக் கொண்டே அமைச்சர்கள் அதிகாரத்தைக் கைப்பற்றி படையல்களை வழங்குவதை தவறு என கன்பூசியஸ் தமது நூலில் குறிப்பிட்டுள்ளார். போரிடும் நாடுகள் காலத்தில் (கி.மு 475–221 ), படையெடுப்பிற்கு எதிராக தன்னைக் காத்துக்கொள்ள, கி அரசு நீளமுள்ள அரணை கட்டியது; இதன் இடிபாடுகளை இன்றும் காணலாம். அருகிலுள்ள நகரத்திற்கு \"டாய் மலை நிலைத்திருப்பது போல நாடும் நிலைத்திருக்கும்\" என பொருள்படும்படியாக \"டாய்'யன்\" எனப் பெயரிடப்பட்டுள்ளது. \n\nகி.மு 219 இல் சின் ஷி ஹுவாங், சீனாவின் முதல் பேரரசர் இம்மலைச் சிகரத்தில் சடங்கை நடத்தி தனது பேரரசின் ஒற்றுமையை நிலைநாட்டி பதித்த கற்றளி இங்குள்ளது. ஆன் மன்னராட்சியில் (கி.மு 206 –கி.பி 220 ), பெங்,ஷான் படையல்கள் மிகவும் உயர்ந்த படையல்களாக கருதப்பட்டன.\n\nகி.பி 666இல் கோசோங் பேரரசர் நடத்திய இச்சடங்குகளில் சப்பான், இந்தியா,பெர்சியா, கோகுர்யோ,பேக்யே, சில்லா,துருக்கி, கோடான், கெமர்,மற்றும் உமையா கலீபகம் நாட்டுச் சார்பாளர்கள் கலந்து கொண்டனர்.\n\n1987இல் ஐக்கிய நாடுகள் கல்வி, அறிவியல், பண்பாட்டு நிறுவனம் டாய் மலையை உலகப் பாரம்பரியக் களமாக அறிவித்தது. 2003இல் 6 மில்லியன் சுற்றுலாப் பயணிகள் இங்கு வந்து சென்றுள்ளனர். பண்பாட்டு நினைவகங்களையும் பண்பாட்டில் குறிப்பிடத்தக்க இடிபட்டக் கட்டிடங்களையும் புதுப்பித்தல் திட்டமொன்று அக்டோபர் 2005இல் நிறைவடைந்தது. இங்கு நடைபெறும் சிறப்புச் சடங்குகளுக்காக பெரிதும் அறியப்படும் டாய் மலைக்கு அகவெழுச்சி நாடி பல கவிஞர்களும் எழுத்தாளர்களும் வந்துள்ளனர். பல பெரிய கோவில்கள், கற்றளிகள், கல்வெட்டுக்கள் நிறைந்துள்ள இந்த மலை பௌத்தம் மற்றும் தாவோயிய சமயங்களின் வளர்ச்சிக்குப் பெரிதும் உதவியுள்ளது.\n\n"}
{"id": "269218", "url": "https://ta.wikipedia.org/wiki?curid=269218", "title": "ஆற்றுக்குருடு", "text": "ஆற்றுக்குருடு\n\nஆற்றுக்குருடு அல்லது ரோபில்ஸ் நோய் , என்பது \"ஒன்கொசிர்கா ஒல்வலஸ்\" எனும் ஒட்டுண்ணி புழுத் தொற்றினால் வரக்கூடிய ஒரு நோயாகும். கடுமையான அரிப்பு, தோலுக்குக் கீழே புடைப்பு, குருடாதல் ஆகியவை இதன் அறிகுறிகள். திராகோமா நோய்க்கு அடுத்து இதுவே தொற்றின் மூலம் குருடாவதற்கு இரண்டாவது பொதுக் காரணமாக இருக்கிறது.\n\nSection::::நோய்க்குறியறிதல்.\nஇந்த ஒட்டுண்ணிப் புழுவானது \"சிமுலியம் \"வகையைச் சார்ந்த கருப்பு ஈகடிப்பதால் பரவுகிறது. வழக்கமாகத் தொற்று ஏற்படுவதற்கு முன்பு பல முறை கடித்தால் மட்டுமே நோய் ஏற்படும். இந்த ஈக்கள் ஆற்றுக்கு அருகில் வாழ்கின்றன. ஆகவே இந்த நோய்க்கும் இப்பெயர் வந்துள்ளது. ஒருமுறை ஒரு நபரின் உடலுக்குள் சென்று விட்டால் லார்வா க்களை உருவாக்குகிறது. அது தோலை நோக்கிச் செல்ல ஆரம்பிக்கிறது. இங்கே அந்த நபரைக் கடிக்கும் ஈக்களுக்கும் தொற்று ஏற்படுகிறது .\n\nதோலின் ஒரு ஆய்வுதிசு வை சாதாரண உப்புநீர் இல் வைத்து லார்வா வெளிவருவதை கவனித்தல், லார்வா இருக்கிறதா எனக் கண்களைப் பரிசோதித்தல், தோலுக்கடியில் உள்ள புடைப்புகளுக்குள்ளே முதிர்ந்த புழுக்கள் உள்ளதா என்று பார்த்தல் உள்ளிட்டவை இந்த நோயை அறிவதற்குரிய பலவழிமுறைகள்.\n\nSection::::தடுப்பு முறைகளும் சிகிச்சையும்.\nஇந்த நோய்க்கான ஒரு தடுப்பு மருந்து இல்லை. தடுப்பு முறை என்பது ஈக்களால் கடிபடுவதை தவிர்த்துக் கொள்வதுதான். பூச்சி விலக்கி பயன்படுத்துதல் மற்றும் சரியான உடைகளை அணிதல் ஆகியவை உள்ளடக்கியதாகும். பூச்சிகொல்லி தெளித்தல் மூலம் ஈக்களின் தொகையைக் குறைப்பது முயற்சிகளில் அடங்கும். உலகத்தின் பல இடங்களிலும் வருடத்துக்கு இரண்டு முறை மொத்த மக்கள் தொகைக்கும் சிகிச்சையளிப்பது மூலம் இந்த நோயை அடியோடு ஒழிப்பதற்கு முயற்சிகள் நடைபெற்று வருகின்றன. தொற்றுக்கு ஆளானவர்களுக்கு சிகிச்சையானது இவேர்மேக்டின் மருந்துடன் ஒவ்வொரு ஆறு அல்லது பன்னிரண்டு மாதங்களுக்கு அளிக்கப் படுகிறது . இந்த சிகிச்சை லார்வாக்களை கொல்கிறது ஆனால் முதிர்ந்த புழுக்களை அல்ல. இணைப்புற்ற \"ஒல்பகியா\"என்ற பாக்டீரியாவைக் கொல்கின்ற , டாக்ஸிசைக்ளின் என்ற மருந்தானது புழுக்களை பலவீனப் படுத்துவதாக தோன்றுகிறது. மேலும் சிலரால் பரிந்துரைக்கப் படுகிறது. தோலுக்குக் கீழே இருக்கும் கட்டிகளை அறுவை சிகிச்சை மூலம் நீக்கவும் செய்யலாம் .\n\nSection::::நோய்த்தொற்றியலும் வரலாறும்.\nஏறத்தாழ 1.7 முதல் 2.5 கோடி மக்கள் வரை ஆற்றுநோய்த்தொற்றுக்கு ஆளாகிறார்கள் அதில் தோராயமாக 8 லட்சம் பேர் ஓரளவுக்கு பார்வைக் குறைவுடையவர்களாகிறார்கள். பெரும்பாலான தொற்றுக்கள் உப-சஹாரா ஆப்ரிக்காநாடுகளில் காணப்படுகிறது, இருப்பினும் யேமன் நாட்டிலும் நோயாளர்கள் அறிவிக்கப் பட்டுள்ளனர் மேலும் மத்திய மற்றும் [[தென் அமெரிக்கா ]வின் தனித்த சில பகுதிகளிலும் காணப் படுகின்றன . 1915 ஆம் ஆண்டு ,[[ருடால்போ ரோபில்ஸ்]] என்ற மருத்துவர் முதன்முறையாக இந்தப் புழுவை கண் நோயுடன் தொடர்பு படுத்தினார். இந்த நோய் [[உலக சுகாதார நிறுவனம்]] தயாரித்துள்ள [[புறக்கணிக்கப்பட்ட வெப்பமண்டல நோய்கள் ]]வரிசைப் பட்டியலில் உள்ளது.\n\nSection::::குறிப்புகள் மற்றும் ஒப்பீடுகள்.\n[[பகுப்பு:கண் நோய்கள்]]\n[[பகுப்பு:ஒட்டுண்ணி நோய்கள்]]\n[[பகுப்பு:தோல் நோய்கள்]]"}
{"id": "269220", "url": "https://ta.wikipedia.org/wiki?curid=269220", "title": "தெல் லாக்கீசு", "text": "தெல் லாக்கீசு\n\nதெல் லாக்கீசு (; ; ) என்பது, பழைய அண்மைக் கிழக்கு நகரம் ஒன்று இருந்த இடமும், இப்போது ஒரு தொல்லியல் களமும், இசுரேலிய தேசியப் பூங்காவும் ஆகும். லாக்கீசு, எப்ரோன் மலைக்கும், நடுநிலக் கடற்கரையோரத்துக்கும் இடையில் அமைந்துள்ள இசுரேலின் செபேலா பிரதேசத்தில் உள்ளது. இது முதன் முதலில் அமர்னா கடிதங்களில் லாக்கிசா-லாக்கிசா எனக் குறிப்பிடப்பட்டுள்ளது (EA 287, 288, 328, 329, 335). விவிலியத்தின்படி, கிவோனியர்களுக்கு எதிரான குழுவில் சேர்வதற்காக இசுரேலியர்கள் லாக்கீசைக் கைப்பற்றி அழித்தனர் (யோசுவா 10:31-33). பின்னர் இந்தப் பகுதி யூதா பழங்குடியினருக்கு (15:39) ஒதுக்கப்பட்டு இசுரேல் இராச்சியத்தின் பகுதியானது.\n\n"}
{"id": "269222", "url": "https://ta.wikipedia.org/wiki?curid=269222", "title": "தாலாட்டு கேக்குதம்மா", "text": "தாலாட்டு கேக்குதம்மா\n\nதாலாட்டு கேக்குதம்மா 1991ஆம் ஆண்டில் ராஜ்கபூர் இயக்கத்தில் வெளியான ஒரு தமிழ்த் திரைப்படமாகும். ராஜ்கபூர் இயக்கிய முதல் திரைப்படமான இப்படத்தில் பிரபு, கனகா, சில்க் சுமிதா ஆகியோர் முக்கிய வேடங்களில் நடித்திருந்தனர். விஜயலட்சுமி சீனிவாசன், காஞ்சனா சிவராமன் ஆகியோர் இணைந்து தயாரித்த இத்திரைப்படத்திற்கு இளையராஜா இசையமைத்திருந்தார். 1991 நவம்பர் 5 அன்று வெளியான இத்திரைப்படம் 100 நாட்களைக் கடந்து வெற்றிகரமாக ஓடியது. இத்திரைப்படம், தெலுங்கில் \"சித்தம்மா மொகுடு\" என்ற பெயரில் மறுஆக்கம் செய்யப்பட்டது.\n\nSection::::பாடல்கள்.\nஇளையராஜாவின் இசையமைப்பில் 1991ஆம் ஆண்டில் வெளியான இத்திரைப்படத்தில் இடம்பெற்ற ஆறு பாடல்களையும் வாலி எழுதியிருந்தார்.\n"}
{"id": "269231", "url": "https://ta.wikipedia.org/wiki?curid=269231", "title": "கும்பகோணம் சுந்தரமகா காளியம்மன் கோயில்", "text": "கும்பகோணம் சுந்தரமகா காளியம்மன் கோயில்\n\nகும்பகோணம் சுந்தரமகா காளியம்மன் கோயில் கும்பகோணத்தில் உள்ள காளியம்மன் கோயில்களில் ஒன்றாகும். \n\nSection::::இருப்பிடம்.\nஇக்கோயில் கும்பேஸ்வரர் கோயில் தெற்கு வீதியில் அமைந்துள்ளது.\n\nSection::::மூலவர்.\nஇக்கோயிலில் கருவறையில் சுந்தரமகாகாளியம்மன் மூலவராக உள்ளார். மூலவரின் வலது புறம் பச்சைக்காளியும், இடது புறம் பவளக்காளியும் உள்ளனர். மூலவரின் முன்பாக பலிபீடம், நந்தி உள்ளன. கருவறைக்கு முன்பாக வலது புறம் விநாயகரும், இடது புறம் முருகனும் உள்ளனர்.\nSection::::சிறப்பு.\nஇக்கோயிலில் நடைபெறும் படுகளம், பிறந்த வீட்டார் அழைப்பு, நகர்வலம் மிகவும் சிறப்பான விழாவாகும். ஒவ்வொரு ஆண்டும் இவ்விழா சிறப்பாக நடைபெறுகிறது. \n\nSection::::படுகளக்காட்சி நிகழ்வு.\nபச்சைக்காளிக்கு (அக்காவிற்கு) குழந்தைகள் இல்லாததால் பவளக்காளியின் (தன் தங்கையின்) குழந்தைகளையும், தங்கையையும் பார்ப்பதற்காக தின்பண்டங்களை வாங்கிச்செல்கிறார். தங்கையோ, அக்கா பொறாமைப்படுவாள் என்று குழந்தைகளை தன் புடவையால் போர்த்தி மறைக்கிறார். கோபப்பட்ட பச்சைக்காளி குழந்தைகள் கல்லாகும்படி சபித்துவிடுகிறார். தன் தவறை உணர்ந்த பவளக்காளி, பச்சைக்காளியிடம் மன்னிப்பு கேட்டு மீண்டும் வீட்டுக்கு அழைக்கிறார். பச்சைக்காளியான அக்கா, புனித நீர் தெளித்து தன் தங்கையான பவளக்காளியின் குழந்தைகளை உயிர்ப்பிக்கிறார். இதனை விளக்கும் வகையில் நடைபெறுவதே படுகளக்காட்சியாகும்.அப்போது கோயிலின் முன்பாக உள்ள பக்தர்கள் மீது புடவை போர்த்தப்பட்டு, அவர்கள் மேல் மஞ்சள் நீர் தெளித்து, அவர்களின் பாவங்களைப் போக்கும் நிகழ்வு நடைபெறும். அடுத்து ஊஞ்சல் உற்சவம், பிறந்த வீட்டுக்குச் செல்லும் நிகழ்வு, நகர்வலக்காட்சிகள் நடைபெறும். அடுத்த நாள் காவிரியாற்றிலிருந்து சக்தி கரகம், அக்னி கொப்பரைடன் பச்சைக்காளியும், பவளக்காளியும் வீதி உலா செல்வர். அடுத்த நாள் கோயிலுக்குத் திரும்புவர். அதனைத்தொடர்ந்து விடையாற்றி நடைபெறுகிறது. \n"}
{"id": "269240", "url": "https://ta.wikipedia.org/wiki?curid=269240", "title": "பண்ணத்தி", "text": "பண்ணத்தி\n\nபண்ணத்தி என்பது தொல்காப்பியம் பகுத்துக் காட்டும் ஏழு வகையான செய்யுள் பாங்குகளில் ஒன்று. \nஇது செய்யுளுக்குள் இருக்கும் விடுகதை போன்ற பொருள் குறிப்பு என விளக்கப்பட்டுள்ளது. இது பொருளை உய்த்துணர வைக்கும் பாட்டாக வரும். \n<poem>கொன்றை வேய்ந்த செல்வன் அடியினை\nஎன்றும் ஏத்தித் தொழுவோம் நாமே </poem> \nஎன்னும் பாடலை தொல்காப்பிய உரையாசிரியர் இளம்பூரணர் பண்ணத்தி வகைக்கு எடுத்துக்காட்டாகத் தருகிறார். இதில் ‘கொன்றை வேய்ந்த செல்வன்’ என்னும் தொடர் பாட்டிடை வைத்த குறிப்பு. இந்தத் தொடர் கொன்றைப் பூவைத் தலையில் சூடிக்கொண்டிருக்கும் சிவபெருமானைக் குறிக்கும். \nஇது பிசி என்னும் விடுகதை போல இருக்கும் என்று தொல்காப்பியம் விளக்குகிறது. \n\nபிசி, பண்ணத்தி ஆகியவற்றுக்கு இடையே உள்ள வேறுபாடு\nஇந்தப் பண்ணத்திப் பொருட்குறிப்பபு பன்னிரண்டு அடிக்கு மிகாத அடிகள் கொண்ட பாட்டில் வரும். அதற்கு பேற்பட்ட அடிகள் கொண்ட பாட்டில் வரினும் கடிந்து நீக்கப்படாது என்கிறது தொல்காப்பியம். \n"}
{"id": "269249", "url": "https://ta.wikipedia.org/wiki?curid=269249", "title": "புனித சோபியா பேராலயம், நொவ்கொரொட்", "text": "புனித சோபியா பேராலயம், நொவ்கொரொட்\n\nபுனித சோபியா பேராலயம் (\"The Cathedral of St. Sophia\") என்பது நொவ்கொரொட் பேராயரின் பேராலயக் கோவிலும் நொவ்கொரொட் திருச்சபையின் தாய்க் கோவிலும் ஆகும்.\n\nSection::::வரலாறு.\n38 மீட்டர் உயரம், ஐந்து குவிமாடங்கள் கொண்ட கல்லாலான பேராலயம் நொவ்கொரொட்டின் விளாடிமிரினார் 1045 இற்கும் 1050 இற்கும் இடைப்பட்ட காலத்தில், பத்தாம் நூற்றாண்டின் பிற்பகுதியில் கருவாலி மரத்தால் கட்டப்பட்ட பேராலயத்திற்குப் பதிலாகக் கட்டப்பட்டது. இது ஆயர் லூகா சிடியாடாவினால் (1035–1060) 1050 அல்லது 1052 செப்டம்பர் 14 அன்று சிலுவைத் திருவிழா அன்று அர்ப்பணிக்கப்பட்டது. இங்குள்ள சுவரோவியம் புனித கொன்ஸ்டான்டைனையும், நான்காம் நூற்றாண்டில் உண்மையான சிலுவையைக் கண்டுபிடித்த புனித கெலனையும் சித்தரிக்கிறது. இவ்வோவியம் பேராலயத்தில் உள்ள பழைய சித்திர வேலைப்பாடுகளில் ஒன்றாகவுள்ளது. பொதுவாகப் புனித சோபியா என அறியப்பட்டாலும், இப்பெயர் பெண் புனிதர்களான உரோமின் சோபியாவையோ அல்லது இரத்தசாட்சி சோபியாவையோ குறிக்காமல், ஞானம் என்பதைக் குறிக்கும் (Σoφíα, மெய்யியல் என்பதில் உள்ள \"philo\"sophia\"\" அல்லது மெய்யியல்—\"ஞானத்தின் அன்பு\") கிரேக்கச் சொல்லாகும். கொன்தாந்திநோபிளின் பேராலயம் ஹேகியா சோபியா போன்று, நொவ்கொரொட்டின் பேராலயம் கடவுளின் பரிசுத்த ஞானத்திற்கு அர்ப்பணிக்கப்பட்டது. இது நொவ்கொரொட்டின் முதலாவது ஆயர் இயோக்கிம் கொர்சுனியனினால் சுமார் 989 இல் கட்டப்பட்ட மிகப் பழைய மரத்தாலான 13 குவிமாடக் கோயில்களுடன் மாற்றியமைக்கப்பட்டது. பிரதான பொன் தூபிமாடம் 1409 இல் பேராயர் இயோனால் (1388–1415) பொன் முலாம் பூசப்பட்டது. ஆறாவது (பெரியதுமான) குவிமாடம் கோபுரத்தால் அலங்கரிக்கப்பட்டு, அது மேல் பேச்சு மேடைகளுக்குச் செல்வதற்கேற்ப அமைக்கப்பட்டுள்ளது. மத்திய காலத்தில், நொவ்கொரொட்டியர்களின் செல்வத்தைக் கொண்டிருந்ததாகவும், அங்கு வாசகசாலை ஒன்று காணப்பட்டதாகவும் சொல்லப்படுகிறது. 1859 இல் வாசகசாலை புனித பீட்டர்ஸ்பேர்க் ஆன்மீகக் கல்விக்கூடத்திற்கு நகர்த்தப்பட்டபோது, அங்கு 1,500 இற்கும் மேற்பட்ட, சில 13 ஆம் நூற்றாண்டு காலத்துக்குரிய தொகுதி நூல்கள் இருந்தன. தற்போதைய பேராயர் லெவ், பண்டைய பாரம்பரியத்தை வைத்திருப்பதற்காக அங்கு மீண்டும் வாசகசாலையை உருவாக்கினார். 2004 இல், அங்கு 5,000 தொகுதி நூல்கள் இருந்தன. மறைக்கல்வியும் அப்பகுதியில்தான் நடைபெறுகிறது.\n\nபேராலயம் தீயில் ஏற்பட்ட சேதத்தைப் புனரமைத்தபோது 1150 இல், தூபிமாடங்கள் தலைக்கவசம் போன்ற வடிவத்தைப் பெற்றன. உட்பகுதி 1108 இல் ஆயர் நிக்கிட்டா (1096–1108) உத்தரவுப்படி நிறந்தீட்டப்படது. ஆயினும் அவரது மரணத்தைத் தொடர்ந்து அத்திட்டம் கைவிடப்பட்டது. பேராயர் நிபொன்ட் (1130–1156) வெளிப்பக்கத்திற்கு வெள்ளையடிக்கச் செய்ததோடு, கட்டடத் தலைவாயிலையும் நிறந் தீட்டச் செய்தார். ஆனால் தொடர்ந்து ஏற்பட்ட தீயினால் அந்தச் சுவரோவியங்களை இப்போது பார்ப்பது கடினமாகவுள்ளது. 1860 களில், கட்டட உட்பகுதிகள் மீண்டும் நிறந்தீட்டப்பட்டன. இப்போதுள்ள சுவரோவியங்கள் பல 1890 காலத்துக்குரியவை. ஐந்து இடைவெளிகளில் உள்ள வெள்ளைக் கல் மணிக்கோபுரம் பேராயர் இரண்டாம் எவ்பிமியால் (1429–1458) கட்டப்பட்டது. அவருடைய காலத்தில் ஆரம்பக் கட்டமாக முடிக்கப்பட்ட மணிக்கோபுரம், 17 ஆம் நூற்றாண்டில் வீழ்ந்து பின்பு 1673 இல் மீளக் கட்டப்பட்டது.\n\n12 ஆம் நூற்றாண்டு முதல் 15 ஆம் நூற்றாண்டுவரை, பேராலயம் பால்டிக் கடல் முதல் உரால் மலைகள் வரையான பகுதியில் காணப்பட்ட நொவ்கொரொட் குடியரசின் சமய வழிபாட்டிடமாகவும் ஆன்மீக நிலையமாகவும் காணப்பட்டது. நொவ்கொரொட்டியர்கள் தங்கள் கோயில்மட்டில் மிகுந்த பெருமை கொண்டிருந்ததோடு, \"பரிசுத்த ஞானத்திற்கு தலை வணங்கவும்\" அல்லது \"பரிசுத்த ஞானத்திற்கான நேர்மையாய் உயிர் விடவும்\" அவர்கள் தற்புகழ்ச்சி காணப்பட்டது. அவர்கள்மீது இளவரசர் ஒருவர் கோபம் கொண்டபோது, அவர்கள் \"எங்களுக்கு இளவரசர் இல்லை, ஆனால் கடவுளுவும் உண்மையும் பரிசுத்த ஞானமும் உள்ளன எனப் பதில் அளித்தனர். இன்னொரு சந்தர்ப்பத்தில், அவர்கள் பேராலயத்தை நகரத்தின் சின்னமாக மாற்றி, \"பரிசுத்த ஞானம் எங்கேயோ அங்கேயே நொவ்கொரொட் உள்ளது\" என்றனர்.\n\n"}
{"id": "269259", "url": "https://ta.wikipedia.org/wiki?curid=269259", "title": "முழு நீதிப்பீடம்", "text": "முழு நீதிப்பீடம்\n\nமுழு நீதிப்பீடம் (Full Court, full bench) என்பது ஒரு வழக்கில் இரண்டுவிதமான தீர்ப்புகள் வரும்போது அந்த வழக்கை விசாரிப்பதற்காக இரண்டுக்கும் மேற்பட்ட நீதிபதிகள் நியமிக்கப்படுகிறார்கள், இவர்களை \"முழு நீதிப்பீடம்\" என்று கூறப்படுகிறது. பொதுவாக எந்த வழக்கையும் ஒரு தனி நீதிபதி மட்டுமே விசாரிப்பது வழக்கம், ஆனால் \"முழு நீதிப்பீடம்\" அமைவது ஒருசில வழக்குகளுக்கு மட்டுமே. தமிழகத்தில் நடந்த வழக்கு ஒன்றில் இந்த முறை பயன்படுத்தப்பட்டது. \n"}
{"id": "269363", "url": "https://ta.wikipedia.org/wiki?curid=269363", "title": "ஆந்திரேயசு அவுசான்சு", "text": "ஆந்திரேயசு அவுசான்சு\n\nஆந்திரேயசு அவுசான்சு (\"Andrejs Auzāns\", 1871 – 1953) ஓர் இலாத்துவியப் படைத் தளபதியும் நிலக்கிடப்பியலாளரும் ஆவார்.\n\nஅவுசான்சு உருசியப் பேரரசு இராணுவத்தில் படைத்தளபதியாவார். 7 ஆம் பவுசுகா துப்பாக்கிப் படைப் பிரிவின் கட்டளையாளராகவும் 2 ஆம் துப்பாக்கி வீர்ர் அணியில் கட்டளையாளராகவும் பங்கேற்றதற்காகவும் பெயர்பெற்றவர். மேலும் இவர் செம்படையின் உருசியப் படைத்தளபதிப்பணியில் நிலக்கிடக்கையியல் பிரிவின் தலைவராகவும் இருந்துள்ளார்.\n\nSection::::இளம்பருவம்.\nஇவர் 1872 ஏப்பிரல் 4 இல் \"போர்மனி\" ஓம்சுடெடில் உள்ள பிளவினாசு நகராட்சி சார்ந்த பிளவினு பாரிழ்சில் பிறந்தார். இவர் கொக்னேசியில் இருந்த பாரிழ்சுப் பள்ளியிலும் வியத்தால்வா பாரிழ்சுப் பள்ளியிலும் கல்வி பயின்றார். இவர் 1893 இல் நில அளக்கையராக உருசிய நகரான பிசுகோவில் பட்டம் பெற்றார்.\n\nSection::::முதல் உலகப் போருக்கு முன்.\nபட்டம் முடித்த்தும் அவுசான்சு இராணுவ நிலக்கிடப்பியல் பள்ளியில் சேர்ந்து 1895 இல் அத்துறையில் பட்டம் பெற்றார். பின்னர் பின்லாந்தில் படைத்துறையின் துணைத்தலைவராகப் பணிபுரிந்தார்.இவர் 1896 முதல் புனித பீட்டர்சு பர்கில் இருந்த நிலக்கிடப்பியல் அலகில் அலுவலராகப் பணிபுரிந்தார்.\n\nஇவர் 1900இல் உருசியப் படைத்தளபதிப்பண் கல்வ்க்கழகத்தில் சேர்ந்து 1903இல் இராணுவத் தலைவராகப் பட்டம் பெற்றார்.\n\nஅவுசான்சு 1905 இல் நிலவடிவ அளத்தலிலும் வானியலிலும் நடைமுறைப் பாடங்களைப் புல்கோவோ வான்காணகத்தில் பயின்றதும், இவர் உருசியத் தளபதிப்பணியில் சேர்த்துக் கொள்ளப்பட்டார். இவர் உருசிய - ஜப்பானியப் போரில் பங்கேற்றார்.\n\nபிறகு எசுத்தோனியா, பின்லாந்து, மஞ்சூரியா, துருக்குமேனித்தான் ஆகிய இடங்களில் அலுவலராகவும் நிலக்கிடப்பியலாளராகவும் பணி செய்துள்ளார்.\n\nஇவர் 1907இல் படைத்துறைத் துணைத் தலைவரானார்.\n\nஇவர் 1907முதல் 1910 வரையில் வானியலாளராகப் பணிபுரிந்தார்.\n\nஇவர் 1911இல் படைத்துறைத் தலைவரானார்.\n\nஇவர் 1911முதல் 1916வரையில் தாழ்சுகண்ட் வான்கானக இயக்குநராக விளங்கினார்.\n\nSection::::முதல் உலகப் போர்.\nஇலத்துவியத் துப்பாக்கிப்படை 1915இல் உருவாக்கப்பட்ட்து. அப்போது அவுசான்சு உசுபெகித்தானில் இருந்தார். இவர் 1916இல் இலத்துவியாவுக்கு மீண்டு அப்படைப்பிரிவில் சேர்ந்தார். பிறகு இறுதியாக 7ஆம் பவுசுகா துப்பாக்கீப் படைப்பிரிவி கட்டளையாளராக உயர்ந்தார். மேலும் பெயர்பெற்ற கிறித்துமசுப் போர்களுக்கு முன்பே இவர் 2ஆம் இலத்துவியத் துப்பாக்கிப் படையின் கட்டளையாளராகப் பதவி அமர்த்தப்பட்டார். இவர் 1917இல் [[படை மேலராகவும் உருசியப் படைத்தளபதிப்பணிசார் நிலக்கிடப்பியல் பிரிவிந்தலைவராகவும் பதவி பெற்றார். இவர் இப்பதவியில் [[அக்டோபர் புரட்சி]]க்குப் பிறகு 1920 வரையில் இருந்தார். இவர் 1921இல் சோவியத் இராணுவக் கல்விக்கழகத்தில் விரிவுரையாளராகப் பணிபுரிந்தார்.\n\nSection::::இலத்துவியக் குடியரசில் வாழ்க்கை.\nஅவுசான்சு 1923 இல் இலத்துவியாக்குத் திரும்பி இலத்துவியப் படையில் சேர்ந்தார். இவர் பொதுமேலர் பதவி வரை பதவி உயர்வு பெற்றுள்ளார். மேலும் இலத்துவியப் போர் அமைச்சகத்தின் இராணுவ மன்றத்திலும் உறுப்பினரானார்.\n\nஇவர் 1927 இல் இலத்துவிய இராணுவத் தலைமையக நிலக்கிடப்பியல் பிரிவின் தலைவரானார். மேலும் இலத்துவிய இராணுவக் கல்விக்கழகத்தில் விரிவுரையாளராகவும் பணிபுரிந்தார். துப்பாக்கியாளர் கழகத்தின் தலைவராவார். இவர் 1933இல் முழு ஓய்வு அகவையை எட்டியதும் ஓய்வுபெற்றார். பிற்காலத்தில் இவர் நிலக்கிடப்பியல் பற்றியும் இராணுவ வரலாறு பற்றியும் பல நூல்களை எழுதி வெளியிட்டார்.\n\nSection::::இறுதி ஆண்டுகள்.\n1940 இல் இலத்துவியாவைச் சோவியத் கைப்பற்றும்போதும் பிறகும் இவர் அடக்கப்படவில்லை. என்றாலும் இவர் சோவியத்துடனோ நாசிப் படைகளுடனோ ஒத்துழைக்காமல் நடுநிலை வகித்தார்.\nஇவர் 1944 இலையுதிர்காலத்தில் குடும்பத்துடன் செருமனிக்குப் புலம்பெயர்ந்தார். பிறகு 1948 இல் பிரித்தானியப் பெருநாட்டில் வாழலானார்..\nஇவர் 1953 மார்ச் 23 இல் பிரித்தானியப் பெருநாட்டு சுட்டாக்பொர்ட்டில் இறந்தார்.\n\nSection::::மேற்கோள்கள்.\n[[பகுப்பு:உருசிய வானியலாளர்கள்]]\n[[பகுப்பு:1871 பிறப்புகள்]]\n[[பகுப்பு:1953 இறப்புகள்]]\n[[பகுப்பு:ஆசிய மாதக் கட்டுரைகள் நவம்பர் 2015]]"}
{"id": "269367", "url": "https://ta.wikipedia.org/wiki?curid=269367", "title": "எம். கே. நாராயணன்", "text": "எம். கே. நாராயணன்\n\nமாயன்கொட்டி கேளதில் நாராயணன் அல்லது எம். கே. நாராயணன் (\"Mayankote Kelath Narayanan\", பிறப்பு: 10 மார்ச் 1934) இந்திய காவல் பணியிலிருந்து, பின்னர் இந்திய பாதுகாப்பு ஆலோசகராகவும் (2005–2010), மேற்கு வங்காளத்தின் 24வது ஆளுநராகவும் பதவி வகித்தவர் ஆவார். இவரது சேவைக்காக இந்திய அரசு 1992 ஆம் ஆண்டு பத்மஸ்ரீ விருதினை வழங்கியது.\n\nSection::::வாழ்க்கைக் குறிப்பு.\nஇவர் இந்திய நாட்டில் கேரளா மாநிலத்தில் பாலக்காடு மாவட்டத்தில் உள்ள ஒற்றப்பாலம் என்ற ஊரில் பிறந்தார். சென்னை லயோலா கல்லூரியில் தனது படிப்பை முடித்தார். இவரின் மனைவியின் பெயர் பத்மினி, இவரின் மகன் பெயர் விஜய், மகள் பெயர் மேனா ஆகும். இவரது பேரன் அஜித் நம்பியார் பீபில் (BPL Group) நிறுவனத்தில் தலைவர் மற்றும் நிர்வாக இயக்குனராக உள்ளார்.\n\nSection::::தாக்குதல்.\n2015 ஆம் ஆண்டு நவம்பர் 04 ஆம் திகதி அன்று சென்னை மியூசிக் அகாதமியில் நடந்த கருத்தரங்கில் \"இலங்கை தமிழ் அகதிகளின் எதிர்காலம்\" பற்றி உரையாற்றிவிட்டு வந்தவர் தாக்கப்பட்டார். தமிழர்களுக்கு எதிரான இலங்கைப் போரின் போது தமிழர்களுக்கு எதிராக செயல்பட்டார் என்று சில அமைப்புகள் வெளியில் போராட்டம் செய்து கொண்டிருந்தபோது இந்த நிகழ்வு நடந்தது.\n\n"}
{"id": "269397", "url": "https://ta.wikipedia.org/wiki?curid=269397", "title": "வெள்ளி தெலூரைடு", "text": "வெள்ளி தெலூரைடு\n\nவெள்ளி தெலூரைடு \"(Silver telluride)\" என்பது Ag2Te என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். வெள்ளியினுடைய தெலூரைடு சேர்மமான இச்சேர்மத்தை இருவெள்ளி தெலூரைடு அல்லது வெள்ளி (I) தெலூரைடு என்றும் அழைக்கிறார்கள். இச்சேர்மம் ஒற்றைச் சரிவு படிக வடிவில் படிகமாகிறது. பெரும்பாலும் இச்சேர்மம் வெள்ளி(II) தெலூரைடு அல்லது Ag5Te என்ற சிற்றுறுதி சேர்மத்தைக் குறிப்பிடவே பயன்படுத்தப்படுகிறது.\n\nவெள்ளி I) தெலூரைடு சேர்ம்ம் பெரும்பாலும் இயற்கையில் எச்சைட் என்ற கனிமமாகக் கிடைக்கிறது. அதே நேரத்தில் வெள்ளி (II) தெலூரைடு எம்பிரசைட் என்ற பெயரால் அழைக்கப்படுகிறது.\n\nவெள்ளி தெலூரைடு ஒரு குறைக்கடத்தியாகும். இதை n-வகை மற்றும் p-வகை குறைகடத்திகள் இரண்டிலும் சேர்த்து பயன்படுத்த முடியும். விகிதவியல் முறையில் காணப்படும். Ag2Te n-வகை கடத்தல் பண்பைக் கொண்டுள்ளது. இச்சேர்மத்தைச் சூடுபடுத்தும் போது இச்சேர்மம் வெள்ளியை இழக்கிறது.\n\nவிகிதவியல் அளவுகளில் அமையாத வெள்ளி தெலூரைடு அதிகபட்சமான காந்தத் தடையை வெளிப்படுத்துகிறது.\n\n"}
{"id": "269411", "url": "https://ta.wikipedia.org/wiki?curid=269411", "title": "தேசிய போட்டி கொள்கை", "text": "தேசிய போட்டி கொள்கை\n\nதேசிய போட்டி கொள்கையானது\"( National Competition Policy)\" இந்தியாவில் மேம்பட்ட பொருளாதாரம்,புதிய தொழில்கள்,வேலைவாய்ப்பு, மக்களின் மேம்பட்ட வாழ்கைதரம்,நியாமான சமமான பொருளாதார பாதுகாப்பு, ஒருகினைந்த சமுதாய பொருளாதார வளர்ச்சி மற்றும் ஜனநாயக பொருளாதாரம், பொருளாதார முடக்கத்தை கட்டுபடுத்தும் நல்ல நிர்வாகம் ஆகியவற்றை கொண்டுவருவதற்காக உருவாக்கப்பட்டது\n"}
{"id": "269435", "url": "https://ta.wikipedia.org/wiki?curid=269435", "title": "ஆலங்காயம் பேரூராட்சி", "text": "ஆலங்காயம் பேரூராட்சி\n\nஆலங்காயம் பேரூராட்சி \"(ALANGYAM TOWN PANCHAYAT )\" தமிழ்நாட்டின் வேலூர் மாவட்டம், வாணியம்பாடி வட்டத்தில் அமைந்த ஆலங்காயம் ஊராட்சி ஒன்றியத்தின் நிர்வாகத் தலைமையிடமும், பேரூராட்சியும் ஆகும். இது வாணியம்பாடியிலிருந்து 18 கி.மீ தொலைவில் உள்ளது. \n\nSection::::மக்கள்தொகை பரம்பல்.\n8 சகிமீ பரப்பு கொண்ட ஆலங்காயம் பேரூராட்சி 15 வார்டுகளையும், 105 தெருக்களையும் கொண்டது. ஆலங்காயம் பேரூராட்சி 4601 வீடுகளும், 17,400 மக்கள்தொகையும் கொண்டது. \n\nSection::::சிறப்புகள்.\nஉலகின் இரண்டாவதும், ஆசியா கண்டத்திலேயே மிகவும் பெரியதுமான வைணு பாப்பு வானாய்வகம், ஆலங்காயத்திலிருந்து 8 கி.மீ தொலைவில் அமைந்துள்ளது.\nஆலங்காயம் பகுதியைச் சுற்றி சவ்வாது மலை அமைந்துள்ளதால் இப்பகுதியில் மிதமான வெப்பநிலை ஆண்டு முழுவதும் நிலவுகிறது.\n\nஆலங்காயத்திலிருந்து தமிழகத்தின் பெரும்பாலான நகரங்களுக்கு, குறிப்பாகச் சென்னை சேலம் ,திருப்பத்தூா், வேலூா் போன்ற நகரங்களுக்கு நேரடியாக பேருந்து வசதி உள்ளது குறிப்பிடத்தக்கது..\n\nகலைக்கோயில், பெத்தூா், நரசிங்கபுரம், படகுப்பம், புலவா்பள்ளி, கல்லரப்பட்டி, பங்கூர், இராசாபாளையம், கொங்கியுா் போன்ற கிராம பகுதிகள் ஆலங்காயத்தை சுற்றி உள்ளன\n"}
{"id": "269436", "url": "https://ta.wikipedia.org/wiki?curid=269436", "title": "அமர்நாத் துயரச்சம்பவம் 1996", "text": "அமர்நாத் துயரச்சம்பவம் 1996\n\n1966 அமர்நாத் துயரச்சம்பவம் \"( 1996 Amarnath Yatra tragedy)\" என்பது 250 புனிதப் பயணிகளை பலிகொண்ட ஒரு துயரச்சம்பவமாகும். இச்சம்பவம் இந்திய நாட்டிலுள்ள சம்மு காசுமீரில் 1996 ஆம் ஆண்டில் நிகழ்ந்தது. புனிதப் பயணிகளின் அமர்நாத் யாத்திரை செல்லும் ஆண்டுப் புனிதப்பயணத்தின் போது இச்சம்பவம் நிகழ்ந்தது. \n\nசண்டை அச்சுறுத்தல் காரணமாக அரசாங்கம் 1991 முதல் 1995 வரையிலான காலத்திற்கு அமர்நாத் யாத்திரையை தடை செய்து வைத்திருந்தது. 1996 இல் புனித யாத்திரையில் தாங்கள் தலையிடுவதில்லை என்று போராளிகள் உறுதிமொழி கொடுத்ததைத் தொடர்ந்து யாத்திரை அனுமதிக்கப்பட்டு வழக்கத்தைவிட அதிகமான பயனிகள் யாத்திரையில் பங்கேற்றனர். 1996 ஆகத்து 21 மற்றும் 25 நாட்களுக்கு இடையில் மட்டும் சுமார் 1,00,000 யாத்திரிகர்கள் சம்முவுக்கும் அமர்நாத்துக்கும் இடையில் மேலே சென்று கொண்டோ கீழே இறங்கிக் கொண்டோ இருந்தார்கள். வழக்கமாக ஆகத்து மாதக் காலத்தில் யாத்திரிகை செல்லும் பாதையில் அதிகமான பனிப்புயலுடன் கூடிய பனிப்பொழிவு இருக்கும். கிட்டத்தட்ட 242 ஆன்மீகப் பயணிகள் இந்தப் பனிப்பொழிவு மற்றும் குளிரின் தாக்கத்தால் உறைந்து இறந்தார்கள்.\nஅரசாங்கம் தேசிய மாநாட்டுக் குழு ஒன்றை இந்தியக் குடிமைப் பணி அலுவலரான டாக்டர் நித்திசு சென்குப்தா தலைமையில் அமைத்தது. இத்துயரச் சம்பவம் குறித்து விசாரனை செய்து காரணங்கள் மற்றும் தீர்வுகளை அறிக்கையாகச் சமர்ப்பிக்க கேட்டுக் கொண்டது. எதிர்வரும் காலத்தில் இவ்வாறான துயரச் சம்பவங்களில் இருந்து தப்பிக்க இவ்வறிக்கை உதவும் என்றும் அரசாங்கம் கருதியது\n"}
{"id": "269497", "url": "https://ta.wikipedia.org/wiki?curid=269497", "title": "இந்தியாவில் தேங்காய் உற்பத்தி", "text": "இந்தியாவில் தேங்காய் உற்பத்தி\n\nஇந்தியாவில் தேங்காய் உற்பத்தி (\"Coconut production in India\") இந்தியப்பொருளாதாரத்தில் ஒரு முக்கிய பங்கு வகிக்கிறது. உலக அளவில் இந்தியா தேங்காய் உற்பத்தியில் மூன்றாம் இடத்தில் உள்ளது. 2009ல் அதனுடைய உற்பத்தி 10,894,000 டன்களாக இருந்தது என ஐக்கிய நாடுகளின் உணவு மற்றும் வேளாண்மை அமைப்பு வெளியிட்டுள்ள அறிக்கையில் தெரிவித்துள்ளது.\n"}
{"id": "269520", "url": "https://ta.wikipedia.org/wiki?curid=269520", "title": "அணிலாடி", "text": "அணிலாடி\n\nஅணிலாடி கிராமம், இந்தியாவில், தமிழ்நாட்டில், விழுப்புரம் மாவட்டம், செஞ்சி வட்டத்தில் அமைந்துள்ளது. செஞ்சி மற்றும் திண்டிவனத்திற்கு மிக அருகில் அமைந்துள்ளது. இந்த கிராமத்தில் இந்து மற்றும் கிறித்தவ மதத்தைச் சார்ந்த மக்கள் வசிக்கின்றனர். இவர்கள் தமிழ் மொழி பேசுகின்றனர். இந்த ஊரில் புகழ் பெற்ற தூய இதய ஆண்டவர் ஆலயம் அமைந்துள்ளது. அணிலாடி கிராமம் எரம்பட்டு, கொட்டாரம் மற்றும் அணிலாடியை உள்ளடக்கியதாகும். பல்வேறு சமூகத்தைச் சேர்ந்த மக்கள் ஒற்றுமையுடன் இவ்வூரில் வசித்து வருகின்றனர்.\n\nSection::::பள்ளி மற்றும் மருத்துவமனைகள்.\nஇந்த ஊரில் ஒரு ஆரம்பப் பள்ளியும், தூய இதய மேனிலைப்பள்ளியும் (\"Sacred Heart Higher Secondary School\") அமைந்துள்ளன. ஒரு அரசு சுகாதார நிலையமும், தனியார் மருத்துவமனையும் உள்ளன.\n\nSection::::போக்குவரத்து.\nஅணிலாடி கிராமத்திற்கு செஞ்சி, திண்டிவனம் மற்றும் விழுப்புரத்தில் இருந்து நேரடிப் பேருந்து போக்குவரத்து உள்ளது. அரசு மற்றும் தனியார் பேருந்துகள் இயக்கப்படுகின்றன. அருகிலுள்ள தொடர் வண்டி நிலையம் திண்டிவனம் மற்றும் விழுப்புரம் ஆகும். அருகிலுள்ள விமான நிலையம் சென்னை ஆகும்.\n\nSection::::தொழில்.\nஇங்குள்ள மக்கள் விவசாயத்தை முக்கிய தொழிலாகக் கொண்டுள்ளனர். இவ்வூரில் ஆசிரியர்களும், ராணுவத்தினரும் குறிப்பிடத்தக்க அளவில் உள்ளனர்.\n"}
{"id": "269554", "url": "https://ta.wikipedia.org/wiki?curid=269554", "title": "நியூசிலாந்து துடுப்பாட்ட அணியின் ஆத்திரேலிய சுற்றுப் பயணம், 2015", "text": "நியூசிலாந்து துடுப்பாட்ட அணியின் ஆத்திரேலிய சுற்றுப் பயணம், 2015\n\nநியூசிலாந்து துடுப்பாட்ட அணியின் ஆத்திரேலிய சுற்றுப் பயணம், 2015 என்பது, 2015ம் ஆண்டில் நியூசிலாந்து அணியினர் ஆசுத்திரேலியாவில் சுற்றுப்பயணம் செய்து துடுப்பாட்டப் போட்டிகளில் கலந்துகொண்டது குறித்ததாகும்.\nநியூசிலாந்து துடுப்பாட்ட அணி ஆத்திரேலியாவில் 2015 அக்டோபர் 23 முதல் டிசம்பர் 1 வரை அந்நாட்டு அணிக்கு எதிராக மூன்று தேர்வுப் போட்டிகளிலும், நான்கு முதல் தரப் போட்டிகளிலும் கலந்து கொண்டது. அடிலெய்டு ஓவலில் நடைபெறும் மூன்றாவது தேர்வு ஆட்டம் முதல் தடவையாக பகல்-இரவு நேர ஆட்டமாக நடைபெறுகிறது. பகல்-இரவு ஆட்டத்திற்காக இளஞ்சிவப்பு நிறப் பந்து விளையாடுவதற்குத் தேர்ந்தெடுக்கப்பட்டுள்ளது.\n\nஆத்திரேலிய அணி 2–0 என்ற கணக்கில் தொடரை வென்றது.\n\n"}
{"id": "269558", "url": "https://ta.wikipedia.org/wiki?curid=269558", "title": "வைத்திலிங்கபுரம்", "text": "வைத்திலிங்கபுரம்\n\nவைத்திலிங்கபுரம் திருநெல்வேலி மாவட்டத்தில் உள்ள ஒரு சிறிய கிராமம். \n\nஆலங்குளம் வட்டம், \n\nநல்லூர் பஞ்சாயத்து \n\nPin code 627853\n\nஆலங்குளத்தில் இருந்து 3 கிலோ மீட்டர் தூரத்தில் உள்ளது, \n\nவைத்திலிங்க சுவாமி திருக்கோவில் உள்ளதால் இந்த கிராமத்துக்கு வைத்திலிங்கபுரம் என்று பெயர் வைத்துள்ளனர். \n\nவைத்திலிங்கபுரம் கிராமத்தின் முக்கிய தொழில் விவசாயம் மற்றும் பீடி சுற்றுதல், மற்றும் ரைஸ் மில். பத்துக்கும் மேற்பட்ட ரைஸ் மில் உள்ளது, \n\nஇந்த கிராமத்தில் செல்வ விநாயகர் கோவில், பன்றி மாட சுவாமி கோவில் மற்றும் முத்தாரம்மன் கோவில் உள்ளது, \n\nபன்றி மாடனுக்கு ஆனி மாதம் கடைசி வெள்ளியும், முத்தாரம்மனுக்கு ஐப்பசி மாதம் இரண்டாவது செவ்வாயும் திருவிழா நடைபெறும், \n\nவைத்திலிங்கபுரம் கிராமத்தில் உள்ள மக்கள் மாட்டுடையார் குடும்பத்தினர். \n\nஇந்த வைத்திலிங்கபுரம் ஊரில் \"ராயல் கிங்ஸ் என்ற குழு ஒன்று உள்ளது.\" \n\nஇந்த குழுவினர் பொங்கள் பண்டிகையில் விளையாட்டு போட்டியும், பன்றி மாட சுவாமி கோவில் கொடையில் அண்ணதானமும், முத்தாரம்மன் கோவில் கொடையில் கேரள மேளமும் நடத்துகின்றனர்."}
{"id": "269560", "url": "https://ta.wikipedia.org/wiki?curid=269560", "title": "வழக்கறிஞர் தினம்", "text": "வழக்கறிஞர் தினம்\n\nவழக்கறிஞர் தினம் (\"Lawyers' Day)\" என்பது இந்தியாவின் கிழக்குப் பகுதியில் காணப்படும் மாநிலமான ஒரிசாவில் கொண்டாடப்படும் ஒரு நாளாகும். இம்மாநிலத்தில் மதுசூதன் தாசு என்ற புகழ்பெற்ற வழக்கறிஞரின் பிறந்த தினமான ஏப்ரல் 28 ஆம் நாளில் வழக்கறிஞரின் தினமாகக் கொண்டாடப்படுகிறது. ஆங்லேயர் ஆட்சிக் காலத்தில் மதுபாபு அல்லது மது பாரிஸ்டர் எனப் பிரபலமான ஒரியாவின் வழக்கறிஞராகக் கருதபட்டவர். இவர் ஒரியாவின் சட்டக்கல்வியின் முதல் பட்டதாரி ஆவார். மாநிலத்தின் பல வழக்கறிஞர்களுக்கு நல்ல முன்னுதாரணமாக விளங்குபவர், அவர் திறமையை வெளிபடுத்தும் நிகழ்வு பூரிம்கந்தா வழக்கில் ராயட் என்ற ஏழைக்கு ஆதரவாக வாதிட்டு பலமான எதிர் தரப்பினரை பணியவைத்தவர். இரண்டாவது வழக்கான பூரி சகநாதர் ஆலயம் தொடர்புடைய வழக்கிலும் தன் திறமை வெளிப்படுத்தும் தீர்ப்பாக அமைந்தது. சட்டத் துறையில் பல பெண்கள் வருவதற்கு முன்னுதாரணமாகத் திகழ்ந்தவர். இத்தினம் சுவாமிமான் திவஸ் எனவும் பின்பற்றப்படுகிறது.\n"}
{"id": "269574", "url": "https://ta.wikipedia.org/wiki?curid=269574", "title": "மாசற்ற கருத்தரித்தல் பேராலயம் (மாஸ்கோ)", "text": "மாசற்ற கருத்தரித்தல் பேராலயம் (மாஸ்கோ)\n\nமாசற்ற கருத்தரித்தல் பேராலயம்அல்லது புனித கன்னி மரியாளின் மாசற்ற கருத்தரித்தல் பேராலயம் (\"Cathedral of the Immaculate Conception of the Holy Virgin Mary\") என்பது மாஸ்கோ உரோமன் கத்தோலிக்க உயர்மறை மாவட்டத்தின் பேராலயமாகவும் புதிய கோதிக் கிறித்தவ தேவாலயமாகவும் உள்ளது. இரசியாவின் மைய ஆட்சி ஒக்ருக் அல்லது மாவட்டப்பகுதியில் அமைந்துள்ள இது மாஸ்கோவிலுள்ள இரண்டு கத்தோலிக்கத் திருச்சபையின் தேவாலயங்களில் ஒன்றும், இரசியாவில் பெரியதும் ஆகும்.\n\nபேராலயக் கட்டுமானம் 1894 இல் சார் அரசாங்கத்தினால் முன்னெடுக்கப்பட்டது. 1899 இல் அடிக்கல்நாட்டப்பட்டு, 1901 இல் கட்டுமான வேலைகள் தொடங்கின, பத்து ஆண்டுகளுக்குப்பின் அவ்வேலைகள் நிறைவடைந்தன. சிவப்புச் - செங்கல்லினால் மூன்று சுற்றுகளைக் கொண்டதாகக் கட்டப்பட்ட இப்பேராலயக் கட்டமைப்பு வடிவம் கட்டடக்கலைஞரான தோமஸ் பக்தனோவிச் துவர்ஷெட்ஸ்கியால் மேற்கொள்ளப்பட்டது. இதன் வடிவமைப்பு வெஸ்ட்மின்ஸ்டர் மடம், மிலான் பேராலயம் ஆகியவற்றின் பாங்குக்கேற்ப அமைந்துள்ளது. உருசியாவின் கத்தோலிக்க மற்றும் அயல்நாடுகளின் நிதி உதவியுடன் உருவான இக்கோயில் மாஸ்கோவின் போலாந்துப் பங்குக்காக சிற்றாலயமாக 1911 இல் அர்ப்பணிக்கப்பட்டது.\n\n1917 உருசியப் புரட்சியின் விளைவாக, போல்செவிக்குகளால் உருசிய இடைக்கால அரசு நீக்கப்பட்டு உருசியா புதிதாக உருவாக்கப்பட்ட சோவியத் ஒன்றியப் பகுதியாக மாறியது. மார்க்சிச-லெனினியக் கருத்தியல் வழிவந்த புதியஅரசு நாத்திகத்தை ஊக்குவிக்கும் வகையில் பல கோயில்களை மூடுமாறு கட்டளையிட்டது. அதனடிப்படையில் இப்பேராலயம் 1938 இல் மூடப்பட்டது. இரண்டாம் உலகப்போர் காலத்தில் இப்பேராலயம் தகர்க்கப்படுவதற்கான அச்சுறுத்தல் இருந்தது. போருக்குப்பின் மக்கள் தேவைக்காகச் சேமிப்பிடமாகவும், பின் தங்குமிடமாகவும் பயன்படுத்தப்பட்டது. 1991 இல் பொதுவுடைமைக் கொள்கை வீழ்ச்சியைத் தொடர்ந்து, 1996 இல் கோயிலாக மாற்றப்பட்டது. 2002 இல் பேராலயம் என்ற நிலைக்கு உயர்த்தப்பட்டது. விரிவான மற்றும் பெரும் செலவிலான புனரமைப்பு மற்றும் மறுகட்டுமானப் பணிகளைத் தொடர்ந்து இப்பேராலயம் 2005 இல் மீண்டும் அர்ப்பணிக்கபபட்டது.\n\n58 ஆண்டுகள் சமயமற்ற தேவைகளுக்குப் பயன்படுத்தப்பட்ட இப்பேராலயம் , மீண்டும் 21 ஆம் நூற்றாண்டில் உருசியம், போலிய மொழி, கொரிய மொழி, ஆங்கிலம், பிரெஞ்சு மொழி, எசுப்பானியம், அருமேனிய மொழி, இலத்தீன் ஆகிய பல மொழிகளில் வழமையான கோயில் திருப்பணிகளையும், ஆர்கன் மற்றும் தேவாலய இசை வாத்தியங்களைக் கொண்டு ஈகைக் கச்சேரிகளையும் செய்துவருகின்றது. பேராலயம் கட்டப்பட்டதிலிருந்து மூன்றாவதாக தற்போது இங்குள்ள ஆர்கன் இசைக்கருவி சுவிட்சர்லாந்தின் பாசல் நகரப்பேராலயத்தால் கொடையாக வழங்கப்பட்டது. மாசற்ற கருத்தரித்தல் பேராலயம் உருசியாவின் பாரம்பரியக் கட்டடமாகவும், பாதுகாக்கப்பட்ட நினைவுச் சின்னமாகவும் பட்டியலிடப்பட்டுள்ளது.\n\nSection::::கட்டடக்கலையும் வசதிகளும்.\nபுதிய கோதிக் வடிவில் கட்டப்பட்ட பேராலயம் மூன்று சுற்றுக்களுடன் சிலுவை அமைப்புடனான பெருங்கோவில் தோற்றத்துடன், மூன்று நடுக்கூடங்களையும் ஒரு அரைவட்ட முகப்பையும் கொண்டுள்ளது. இது முழுவதும் செஞ்செங்கற்களினாலும், வெளியே சீமெந்து வேலையற்றும் கட்டப்பட்டுள்ளது. ஐந்து தூண்களைக் கொண்ட முதன்மைச்சுற்று வரை பரந்துள்ளது. ஒவ்வொன்றும் பக்கவாட்டாக நீளம் கொண்டுள்ளது. எண்கோண ஒளிக்கூண்டுக் கோபுரம் குறுக்கு அமைப்புக்கு மேலாக உயரத்தில் உள்ளது. புறத்தோற்றம் வெஸ்ட்மின்ஸ்டர் மட வடிவத்தை அடிப்படையாகக் கொண்டும், கோபுரம் அமைப்பு மிலான் பேராலயத்தைப் போன்றும் உள்ளன.\n\nபெரும் நுழைவாயிலுக்கான முதல் பத்துப் படிகளும் பத்துக்கட்டளைகளை அடையாளப்படுத்த, பதினோராவது இயேசு கிறித்துவை அடையாளப்படுத்துகிறது. இந்த பெரும் நுழைவாயில் பரலோகக் கதவை அடையாளப்படுத்துவதோடு, இயேசுவின் படிப்பிணைகளுக்கும் கட்டளைகளுக்கும் கீழ்படிவதன் மூலம் அதனை அடைய முடியும் எனவும் அடையாளப்படுத்துகிறது. பெரும் நுழைவாயில் தூண்களால் சூழப்பட்டு முக்கோண வடிவத்தால் அலங்கரிக்கப்பட்டுள்ளது. முக்கோண வடிவச்சுவர் புடைப்புச் சிற்ப வேலைப்பாடுகளால் அழகுபடுத்தப்பட்டு, மத்தியில் உள்ள பொன் முதல் எழுத்துக்கள் \"VMIC\" என அலங்கரிக்கப்பட்டுள்ளது. \"VMIC\" என்பது \"Virgo Maria Immaculata Concepta\" என்பதன் சுருக்கம் ஆகும். இதன் பொருள் \"மாசற்றுக் கருத்தரித்த கன்னி மரியாள்\" (\"Virgin Mary, conceived unblemished\") என்பதாகும். மூலக்கட்டட வடிவமைப்பில் முதல் எழுத்துக்களுக்குப் பதில், மரியாளின் யூத விசுவாசத்தைக் குறிக்கும் தாவீதின் நட்சத்திரம் இருந்தது. மேலேயுள்ள முக்கோண வடிவச் சுவர் உயர சன்னலாக வெளிர்நிறத்தைக் கொண்டு ஒளி ஊடுருவும் கல்லால் கட்டப்பட்டது.\n\n"}
{"id": "269578", "url": "https://ta.wikipedia.org/wiki?curid=269578", "title": "கிசி பொகொஸ்ட்", "text": "கிசி பொகொஸ்ட்\n\nகிசி பொகொஸ்ட் (\"Kizhi Pogost\"; ) என்பது கிசி தீவில் அமைந்துள்ள 17 ஆம் நூற்றாண்டுக்குரிய வரலாற்று இடமாகும். இத்தீவு உருசியாவின் கரேலியாவிலுள்ள ஓனேகா ஏரியில் அமைந்துள்ளது. பொகொஸ்ட் எனப்படும் பகுதியில் மரத்தாலான இரண்டு பெரிய கிறித்தவ தேவாலயங்களையும் (22 குவிமாட உருமாற்றத் தேவாலயம், 9 குவிமாட பரிந்துபேசும் தேவாலயம்) மற்றும் ஒரு மணிக் கோபுரத்தையும் கொண்டுள்ளது. பொகொஸ்ட் அதனுடைய அழகிற்கும் நீண்ட கால இருப்புக்கும் முக்கியத்துவம் பெற்றதெனினும், அது மரத்தினால் கட்டப்பட்டது. 1990 இல் ஐக்கிய நாடுகள் கல்வி, அறிவியல், பண்பாட்டு நிறுவனத்தின் உலகப் பாரம்பரியக் கள இடமாக உள்வாங்கப்பட்டது. 1993 இல் உரசிய கலாச்சார பாரம்பரியக் களமாகப் பட்டியலிடப்பட்டது.\n\nSection::::பொதுத் தகவல்.\nகிசித் தீவின் தென் பகுதியில், ஒனேகா ஏரிமட்டத்திலிருந்து 4 மீட்டர் உயரத்தில் பொகொஸ்ட் கட்டப்பட்டது. இதன் பிரதான அடிப்படைக் கட்டமைப்பு கிட்டத்தட்ட 30 செ.மீ. விட்டமும், 3 – 5 மீட்டர் உயரமும் கொண்ட ஸ்கொட் ஊசியிலை (\"Pinus sylvestris\") மரக்கட்டைகளால் கட்டப்பட்டது. கிசி பொகொஸ்ட் ஒரு ஆணியும் பயன்படுத்தாமல் கட்டப்பட்டது. அக்காலத்தில் இருந்த சிக்கலான பொருள் விநியோக நிலைமையிலும், கட்டுமானத்திற்காகப் பிரதான நிலப்பகுதியில் இருந்து அங்கு பல ஆயிரம் மரக்கட்டைகள் கொண்டு வரப்பட்டன.\n\nSection::::உருமாற்றத் தேவாலயம்.\nஉருமாற்றத் தேவாலயம் பொகொஸ்ட்டின் மிகவும் குறிப்பிடத்தக்க பகுதியாகும். இது சூடாக்கப்பட்ட அமைப்புக் கொண்டதல்ல. எனவே இங்கு குளிர்காலத்தில் ஆராதனைகள் நடைபெறுவதில்லை. அதனால் இது கோடை காலத் தேவாலயம் என அழைக்கப்படுகிறது. தேவாலயத்தில் உள்ள சிலுவை ஒன்றில் பொறிக்கப்பட்டுள்ளதன்படி, இதன் பீடம் 6 சூன் 1714 அன்று கட்டப்பட்டது. மின்னலால் எரிந்துபோன பழைய தேலாலயத்தின் அமைவிடத்தில் மறுபடியும் இத்தேவாலயம் கட்டப்பட்டது. இதனைக் கட்டியவர் யாரென்று தெரியாது. அங்குள்ள கதையின்படி, பிரதானக் கட்டடவியலாளர் முழுக் கட்டுமானத்திற்கும் ஒரு கோடாரியைப் பாவித்தார் என்றும், வேலை முடிந்ததும் \"இதற்கு இணையாக ஒன்று இருந்ததுமில்லை, இனி இருக்கப்போவதுமில்லை\" என்று குறிப்பிட்டுக் கோடாரியை ஏரியில் எறிந்தார் என்றும் சொல்லப்படுகிறது.\n\nஇத்தேவாலயம் 22 குவிமாடங்களை 37 மீட்டர் உயரத்தில் கொண்டு, வட உருசியாவில் உள்ள உயரமான மரத்தாலான தேவாலயங்களில் ஒன்றாகவுள்ளது. இதனுடைய சுற்றளவு 20×29 மீட்டர்கள் ஆகும். இது ஒனேகா ஏரியின் தென் கரையில் 1708 இல் கட்டப்பட்டு 1963 இல் நெருப்பினால் அழிந்துபோன, 18 குவிமாடங்களைக் கொண்டிருந்த தேவாலயத்தை முன்மாதிரியாகக் கொண்டது எனக் கருதப்படுகிறது. அக்கால உருசியாவில் இருந்த தச்சு வேலைப் பாரம்பரியத்தின்படி, உருமாற்றத் தேவாலயம் ஆணியற்று, மரத்தினால் உருவாக்கப்பட்டது. எல்லாக் கட்டமைப்புகளும் குறியீடு-பொருத்தப்பட்ட கிடையான மரக்கட்டைகளினால் உருவாக்கப்பட்டன. அவை மூலை இணைப்பு உள்ளகப் பூட்டு, வட்ட வடிவ வெட்டுத்தடம் அல்லது கோடாரியால் வெட்டப்பட்ட இணைப்புக் கூர் பொருத்தம் அமையப்பெற்றிருந்தன. கட்டமைப்பின் அடிப்படை நான்கு இரு-படி பக்க இணைப்புடனான எண்முகச் சட்டத்தைக் கொண்டது. கிழக்கில் தட்டையாக நீட்டிக் கொண்டிருக்கும் பகுதி ஐங்கோண வடிவம் கொண்டதும், பீடத்தை உடையதும் ஆகும். இரு சிறிய எண்கோணங்களையொத்த வடிவங்கள் பிரதான எண்கோணத்தின் மேல் பூட்டப்பட்டது. இதன் கட்டமைப்பைச் சுற்றி 22 வேறுபட்ட அளவிலும் வடிவத்திலும் குவிமாடங்கள் மேலிருந்து பக்கமாகச் செல்கின்றன. உணவுக்கூடம் மூன்று-சாய்வுக் கூரையினால் மூடப்பட்டது. 19 ஆம் நூற்றாண்டில், தேவாலயம் மரப்பலகையினால் அலங்கரிக்கப்பட்டும், சில பகுதிகள் உருக்கினால் மூடப்பட்டும் இருந்தன. 1950 களில் இதனுடைய மூல வடிவத்திற்கு மீளமைக்கப்பட்டது.\n\n1870 இல் கட்டப்பட்ட அடித்தளத்திற்கான மேற்குத் திருச்சுற்று தவிர்ந்த தேவாலய பணிச்சட்டம், ஆழமான அடித்தளமின்றி கல் தளம் மீது சார்ந்து இருந்தது. தட்டையான கூரை மீது உள்ள பல மரங்கள் ஊசியலை மரப்பலகையினால் ஆனவை. குவிமாடம் காட்டரசுமரத்தினால் மூடப்பட்டது.\n\nதிரைத்தட்டிகள் நான்கு மட்டங்களையுடன் 102 உருவப்படங்களைக் கொண்டது. இவை 18 ஆம் நூற்றாண்டின் இரண்டாம் அரைப் பகுதி முதல் ஆரம்ப 19 ஆம் நூற்றாண்டு வரையான காலத்துக்குரியன. உருவப்படங்கள் மூன்று காலத்திற்குரியவை. இரு பழைய உருவப்படங்கள் (\"உருமாற்றம்\", \"பாதுகாப்பு\") 17 ஆம் நூற்றாண்டுக்குரியவையும் வடக்கு வகை தனிச்சிறப்பும் கொண்டன. மத்திய உருவப்படங்கள் 18 ஆம் நூற்றாண்டின் இரண்டாம் அரைப் பகுதிக்குரியனவையும் உள்ளூர் வகையும் ஆகும். மூன்று மேற் வரிசையின் பல உருவப்படங்கள் 18 ஆம் நூற்றாண்டின் பிற்பகுதிக்குரியதும், உருசியாவின் பல பகுதிகளிலிலிருந்தும் கொண்டு வரப்பட்டன.\n\n"}
{"id": "269586", "url": "https://ta.wikipedia.org/wiki?curid=269586", "title": "உருசிய மரபுவழித் திருச்சபை", "text": "உருசிய மரபுவழித் திருச்சபை\n\nஉருசிய மரபுவழித் திருச்சபை (\"Russian Orthodox Church\" [\"ROC\"]; ), மாஸ்கோ திருச்சபை உறைவிடம் எனவும் சட்டப்படி மாற்றீடாக அறியப்படும் (\"Moscow Patriarchate\"; ), என்பது தானே தலைமை வகிக்கும் கிழக்கு மரபுவழி திருச்சபைகளில் ஒன்றும் ஏனைய கிழக்கு மரபுவழி திருச்சபைகளுடன் முழு உறவு ஒன்றிப்பு கொண்டுள்ள திருச்சபை ஆகும்.\n\nஉருசிய மரபுவழித் திருச்சபை தற்போது சியார்சியா, ஆர்மீனியா நீங்கலான முன்னைய சோவியத் ஒன்றியத்தில் நீண்ட காலமாக இருந்தவர்களினதும், அவர்களின் இனப் பின்புலத்தை கருத்திற் கொள்ளாது, மரபுவழிக் கிறித்தவர்கள் மீது அதன் பிரத்தியேக அதிகார வரம்பைக் கொண்டுள்ளது. ஆயினும், இந்நிலைப்பாடு எசுத்தோனியா, மல்தோவா போன்ற நாடுகள் மட்டில் சர்ச்சைக்குரியதும், அதன் விளைவாக மரபுவழித் திருச்சபையின் அதிகார வரம்புகள் எசுத்தோனியா அப்போஸ்தலிக்க மரபுவழித் திருச்சபை, பெஸ்சரேபியவின் குருக்களின் தலைமைப்பீடம் ஆகியவற்றில் சமாந்தரமாகக் காணப்படுகின்றது. இது சீன மக்கள் குடியரசில் உள்ள மரபுவழிக் கிறித்தவர்கள், சப்பானிய மரபுவழித் திருச்சபை என்பனவற்றின் மீது சமய அதிகார உரிமையைச் செலுத்துகிறது. பெலருஸ், எசுத்தோனியா, லாத்வியா, மல்தோவா, உக்ரைன் ஆகியவற்றிலுள்ள உருசிய மரபுவழித் திருச்சபைக் கிளைகள் 1990 முதல் பல்வேறு அளவிலான சுய ஆட்சியைக் கொண்டுள்ளன.\n\nஉருசிய மரபுவழித் திருச்சபையும் அமெரிக்காவிலுள்ள மரபுவழித் திருச்சபையும் ஒன்றாகக் கருத முடியாது. உருசிய மறைபரப்புனர்கள் அலாஸ்காவில் (உருசியப் பேரரசின் பகுதியாக இருந்தபோது) 18 ஆம் நூற்றாண்டின் பிற்பகுதியில் சேவையாற்றியபோது வட அமெரிக்காவில் அமெரிக்காவிலுள்ள மரபுவழித் திருச்சபை இருந்தது.\n\nஅதேபோல், ஐக்கிய அமெரிக்காவின் நியூயார்க் நகரத்தை தலைமையகமாகக் கொண்ட உருசியாவிற்கு வெளியேயுள்ள உருசிய மரபுவழித் திருச்சபையும் (வெளிநாட்டு உருசிய மரபுவழித் திருச்சபை எனவும் அழைக்கப்படுகிறது) உருசிய மரபுவழித் திருச்சபையும் ஒன்றாகக் கருத முடியாது. மாஸ்கோ திருச்சபை உறைவிடத்தை பொதுவுடமைவாத உருசியா அங்கிகரிக்க மறுத்த காரணத்தினால், வெளியே இருந்த உருசிய சமுகத்தினர்களால் 1920 களில் உருசியாவிற்கு வெளியேயுள்ள உருசிய மரபுவழித் திருச்சபை நிறுவப்பட்டது. இரண்டு திருச்சபைகளும் மே 17, 2007 அன்று அங்கீகரிக்கப்பட்டன. தற்போது, உருசியாவிற்கு வெளியேயுள்ள உருசிய மரபுவழித் திருச்சபை சுய ஆட்சியுள்ளதாகவுள்ளது.\n\nSection::::வரவாறு.\nSection::::கீவ்வன் காலம்.\nஇப்போது உருசிய மரபுவழித் திருச்சபை என வளர்ந்துள்ள கிறித்தவ சமூகம், கருங்கடலின் வடக்கு கரையையொட்டிய கிரேக்க குடியேற்றங்கள், சீத்தியா (மத்திய ஐரோவாசியா பகுதிகள்) ஆகிய பகுதிகளுக்கு சென்றதாக நம்பப்படும் திருத்தூதர் அந்திரேயாவினால் நிறுவப்பட்டதாக பாரம்பரியமாக கூறப்பட்டு வருகிறது. பாரம்பரியக் கதை ஒன்றின்படி, கீவ்வின் மேலதிக பகுதி வரைக்கும் சென்று பாரிய கிறித்தவ நகரத்தின் உருவாக்கம் பற்றி முன்னறிவித்தார் என்று சொல்லப்படுகிறது. கீவ்விலுள்ள புனித அந்திரேயா பேராலயம் அமைந்துள்ள இடத்தில்தான் அவர் சிலுவையில் அறையப்பட்டார் எனப்படுகிறது.\n\nகி.பி முதலாம் நூற்றாண்டின் இறுதியில், கிழக்கு சிலாவிக் நிலங்கள் பைசாந்தியப் பேரரசின் கலாச்சார செல்வாக்கின் கீழ் வந்தது. 863–869 இல், பைசாந்தியத் துறவிகளும் கிரேக்க மசிதோனியாவிலிருந்தவர்களுமான புனித சிறிலும் புனித மெதோடியசும், முதன்முறையாக விவிலியத்தின் பகுதிகளை பண்டைய மசிதோனிய மொழிக்கு மொழிபெயர்த்தனர். இது கிழக்கு ஐரோப்பா, பால்கன் குடா, தென் உருசிய சிலாவிக் மக்களின் கிறித்தவ மயமாக்கலுக்கு பங்களிப்புச் செய்தது. முதலாவது கிறித்தவ ஆயர் கொண்தாந்திநோபிளிலிருந்து நொவ்கொரொட்டுக்கு இறைமுதுவர் போத்தியுஸ் அல்லது இறைமுதுவர் இக்னாட்டியஸ் மூலம் கி.பி. 866-867 காலப்பகுதியில் அனுப்பப்பட்டார்.\n\n10 ஆம் நூற்றாண்டின் மத்தியில் கிறித்தவ சமூகம் கிவ் மக்களிடம் பைசாந்திய கிரேக்க குருக்களின் தலைமையின் கீழ் இருந்தபோது அஞ்ஞானி மதம் அப்பகுதிகளில் செல்வாக்குச் செலுத்தியது. முதலாவது கிவ்வின் ஆட்சியாளர் ஒல்கா 945 அல்லது 957 காலப்பகுதியில் கிறித்தவத்திற்கு மாறினார். அவருடைய பேரன் பெரிய விளாடிமிர் கீவ்வியன் ரூசை கிறித்தவ நாடாக மாற்றினார்.\n\nஇதன் விளைவாக கீவ்வின் முதலாம் விளாடிமிர் பைசாந்திய கிரேக்க முறை கிறித்தவத்தை அலுவலக ரீதியாக 988 இல் உள்வாங்கினார். இதுவே உத்தியோகபூர்வ உருசிய மரபுவழித் திருச்சபையின் பிறந்த நாளாகக் கருதப்படுகிறது. 1988 இல் திருச்சபை இதன் மில்லேனிய விழாவைக் கொண்டாடியது.\n\n\n"}
{"id": "269590", "url": "https://ta.wikipedia.org/wiki?curid=269590", "title": "பொக்காரா", "text": "பொக்காரா\n\nபொக்காரா (Pokhara) (நேபாள்|पोखरा), காத்மாண்டுவிற்கு அடுத்து, நேபாள நாட்டின் இரண்டாவது பெரிய நகரமாகும். விலைவாசி அதிகமாக உள்ள நகரங்களில் பொக்காராவும் ஒன்று. பொக்காரா, காஸ்கி மாவட்டத்தின் தலைமையிடமாக உள்ளது. தலைநகர் காத்மாண்டிலிருந்து மேற்கே 200 கிலோ மீட்டர் தொலைவில் பொக்காரா மாநகரம் அமைந்துள்ளது. பெரும்பாலான கூர்க்கா படை வீரர்களின் தாயகமாக பொக்காரா உள்ளது.\n\nஇமயமலைத் தொடரில் 827 முதல் 1740 அடி உயரத்தில் அமைந்துள்ளது. பொக்காரா நகரத்திலிருந்து 50 கிலோ மீட்டர் தொலைவில், சுமார் 8000 மீட்டர்களுக்கு மேல் உயரம் கொண்ட அன்னபூர்ணா 1, தவுளகிரி மற்றும் மனசுலு என மூன்று கொடிமுடிகள் அமைந்துள்ளன. \n\nகாத்மாண்டிலிருந்த்து முக்திநாத் யாத்திரை செல்பவர்கள் பொக்காரா வழியாகச் செல்ல வேண்டும்.\nSection::::புவியியல்.\nபொகாரா பள்ளத்தாக்கில் வடமேற்கில் பொக்காரா நகரம் அமைந்துள்ளது. பொக்காரா, இமயமலைத் தொடரில் 827 மீட்டர் முதல் 1,7400 மீட்டர் உயரத்தில் அமைந்துள்ளது. ஆண்டிற்கு சராசரியாக 131 முதல் 222 அங்குலம் அல்லது 3350 முதல் 5600 மில்லி மீட்டர் மழை பொழிகிறது.\nசேதி கண்டகி ஆறு பொக்காரா நகரத்தில் பாய்கிறது. .பொக்காராவிலிருந்து தெற்கே 4. 4 கிலோ மீட்டர் தொலைவில் \"பெவா ஏரி\" அமைந்துள்ளது. \nபொக்காரா நகரத்திலிருந்து 50 கிலோ மீட்டர் தொலைவில், 8000 மீட்டர்களுக்கு மேல் உயரம் கொண்ட அன்னபூர்ணா 1, தவுளகிரி மற்றும் மனசுலு என மூன்று கொடிமுடிகள் அமைந்துள்ளன.<\n\nSection::::தட்ப வெப்பம்.\nகோடைக் காலத்தில் அதிக பட்சம் 25 முதல் 33 பாகை செல்சியல் வெப்பமும், குளிர் காலத்தில் 2 முதல் 15 பாகை வெப்பமும் காணப்படுகிறது. ஆண்டிற்கு சராசரியாக 131 முதல் 222 இன்ச் அல்லது 3350 முதல் 5600 மில்லி மீட்டர் மழை பொழிகிறது.\n\nSection::::வரலாறு.\nமத்தியகாலத்தில், சீனாவிற்கும் இந்தியாவிற்கு இடையே வணிகத்திற்கு பொக்காரா நகரம் முக்கிய வழியாக விளங்கியது.\n17ஆம் நூற்றாண்டில், ஷா வம்சத்தின் நேபாள இராச்சியத்தில், கஸ்கி குறுநில மன்னராட்சியில் ஒரு பகுதியாக பொக்காரே இருந்தது.\n\nSection::::வழிபாட்டுத் தலங்கள்.\nபொக்காராவில் இந்து கோயில்களும் மற்றும் பௌத்த மடாலயங்களும் அருஅருகே காணப்படுகிறது. சில முக்கிய கோயில்கள்;\n\nSection::::சுற்றுலா & பொருளாதாரம்.\nதிபெத்தை 1950இல் சீனா ஆக்கிரமிப்பு செய்த பிறகு மற்றும் 1962இல் நடந்த இந்திய-சீனப் போருக்கு பிறகு, சீனாவிலிருந்து பொக்காரா வழியாக இந்தியாவிற்கான வணிகம் முழுவதும் குறைந்து விட்டது. தற்போது நேபாளத்தின் மிகப்பெரும் பன்னாட்டுச் சுற்றுலாத் தலமாக பொக்காரா விளங்குகிறது. மலையேற்றச் சுற்றுலாவும், மருத்துவச் சேவையும் பொக்காராவின் பொருளாதாரதிற்கான மூலமாக உள்ளது. பொக்காரா நகரத்தில் 305 தங்கும் விடுதிகளில், இரண்டு ஐந்து நட்சத்திர விடுதிகளும், ஐந்து மூன்று நட்சத்திர விடுதிகளும், 15 இரண்டு நட்சத்திர விடுதிகளும் உள்ளன. மத்திய காலத்தில் கட்டப்பட்ட வராகி கோயில், விந்தியவாசினி கோயில், சிதாதேவி கோயில் முதலிய இந்து வழிபாட்டுத் தலங்கள், இந்திய ஆன்மிக சுற்றுலா பயணிகளை ஈர்க்கிறது. \n\nSection::::உணவகங்கள் & தங்குமிடங்கள்.\nபொக்காராவில் 250க்கும் மேற்பட்ட உணவகங்கள் மற்றும் தங்குமிடங்கள் கொண்டுள்ளது. பொக்காராவில் இரண்டு ஐந்து நட்சத்திர விடுதிகள் உள்ளது.\n\nSection::::மலையேற்றப் பயிற்சிக் களங்கள்.\nநேபாள நாட்டில் பொக்காரா முக்கிய சுற்றுலா தலமாக உள்ளது. இங்கு மலையேற்ற பயிற்சி நிலையங்கள் உள்ளது. இந்நிலையத்தின் மூலம் அன்னபூர்ணா 1, தவுளகிரி மற்றும் மனசுலு மலைகளில் மலையேற்ற பயிற்சி அளிக்கப்படுகிறது.\n\nSection::::போக்குவரத்து வசதிகள்.\nSection::::நகரப் போக்குவரத்து வசதிகள்.\nநகரம், நகர்புறங்களில் மற்றும் அருகில் அமைந்த கிராமப்புறங்களில் அரசு பேருந்துகளும், சிற்றுந்து வசதிகள் உள்ளது.\n\nSection::::மற்ற நகரங்களிடையே.\nநேபாளத்தின் மற்ற காத்மாண்டூ உட்பட பல நகரங்களை இணைக்க பொக்காரவிலிருந்து, பேருந்து மற்றும் விமான சேவைகள் உள்ளது. பொக்காராவில் புதிய பன்னாட்டு விமான நிலையம் கட்டப்பட்டு வருகிறது.\n\nSection::::ஆறுகளும் ஏரிகளும்.\n \n\nபொக்காரா நீர் வளம் கொண்டது. முக்கிய நீர் நிலைகள்;\n\n\n\n\n"}
{"id": "269594", "url": "https://ta.wikipedia.org/wiki?curid=269594", "title": "அரிசுடார்க் பெலோபோல்சுகி", "text": "அரிசுடார்க் பெலோபோல்சுகி\n\nஅரிசுடார்க் அப்பொல்லொனோவிச் பெலோபோல்சுகி (\"Aristarkh Apollonovich Belopolsky\"; Аристарх Аполлонович Белопольский) (), மாஸ்கோ – 16 மே 1934, புல்கோவோ, இலெனின்கிராது) ஓர் உருசிய வானியலாளர். இவர் மாஸ்கோவில் பிறந்தார். ஆனால் இவரது தந்தையின் முன்னோர்கள் செர்பிய நகரமான பெலோபோல்யேவை சேர்ந்தவர்கள் ஆவர்.\n\nSection::::வாழ்க்கை.\nபெலோபோல்சுகி 1876 இல் மாஸ்கோ பல்கலைக்கழகத்தில் பட்டம் பெற்றார். இவர் 1878 இல் மாஸ்கோ வான்காணகத்தில் பியோதோர் அலெக்சாந்திரோவிச் பிரெதிக்கின் அவர்களின் உதவியாளராகப் பணியில் சேர்ந்தார். பின்னர், புல்கோவ் வான்காணகத்தில் 1888 இல் பணியாளராக வேலையில் சேர்ந்தார்.\n\nஇவர் கதிர்நிரலியலில் பணிபுரிந்து, பல கதிர்வீச்சு இரும விண்மீன்களைக் கண்டறிந்தார். இவற்றில் இவர் கண்டுபிடித்த காச்டர் B என்பது 2.92 ஒளிநாட்கள் தொலைவில் உள்ள ஒரு கட்புல இரும விண்மீனாகும். இது இரட்டை (ஜெமினி) விண்மீன்களில் ஒன்று. மேலும் இது பீட்டா ஜெமினோரம் எனவும் அழைக்கப்படுகிறது.\n\nபெலோபோல்சுகி கருவிகள் செய்வதில் வல்லவர். இவர் 1900 இல் கதிர்நிரல்களின் டாப்பிளர் பெயர்ச்சியை அளக்கும் கருவியமைப்பை உருவாக்கினார். இவர் தொலைவில் உள்ள வான்பொருட்களின் சுழற்சி வீதத்தை அளக்க, ஒளியியல் டாப்பிளர் பெயர்ச்சிமுறையின் பயன்பாட்டை அறிமுகப் படுத்தினார். இவர் வியாழனின் நடுவரையானது, உயர் அகலாங்குகளைவிட வேகமாக இயங்குவதைக் கண்டறிந்தார். மேலும் காரிக்கோளின் வலயங்கள் திண்மம்போல. ஒருங்கே சுற்றுவதில்லை எனவும் அதனால் அவை தனித்த சிறுசிறு பொருட்களால் ஆகியவை என்பதையும் நிறுவினார்.\n\nஅக்காலத்தில் வெள்ளியின் ஒரு நாளுக்கான பொழுதைக் கணக்கிட முடியாமல் திணறினர். இவர் 1990 இல் 24 மணிநேரம் எனவும் 1911 இல் 35 மணிநேரம் எனவும் முன்மொழிந்தார்.\n\nஇவர் அசுகார் பாக்லந்தின் நல்ல நண்பர். அவர் 1916 இல் இறந்த்தும் புல்கோவ் வான்காணகத்தின் இயக்குநரானார். என்றாலும் அதன் நிறுவாகச் சுமையை விரும்பாததால் அப்பதவியை விட்டு 1918 இல் விலகினார்.\n\nநிலவில் ஒரு குழிப்பள்ளம் இவர் பெயரால் பெலோபோல்சுகி குழிப்பள்ளம் எனவும், ஒரு சிறுகோள் 1004 பெலோபோல்சுகியா எனவும் வழங்குகின்றன. பெயரிட்டு வழங்கும் உருசிய அறிவியல் கல்விக்கழகத்தின் பல விருதுகளில் ஒன்று இவரது பெயரால் அழைக்கப்படுகிறது.\n\n\n"}
{"id": "269599", "url": "https://ta.wikipedia.org/wiki?curid=269599", "title": "தோம்சுக் மாகாணம்", "text": "தோம்சுக் மாகாணம்\n\nதோம்சுக் மாகாணம் (\"Tomsk Oblast\", , தோம்ஸ்கயா ஓப்லஸ்த்) என்பது உருசியாவின் நடுவண் அலகும், ஒரு உருசிய மாகாணமும் ஆகும். இது மேற்கு சைபீரிய சமவெளியின் தெற்கில் உள்ளது. இது சைபீரிய நடுவண் மாவட்டத்தின் தென்மேற்கில் உள்ள பகுதியாகும். இதன் நிர்வாக மையம் தோம்சுக் ஆகும். மக்கள் தொகை: 1,047,394 (2010 கணக்கெடுப்பு)\n\nஇம்மாகாணத்தின் வளர்ச்சி 17 ஆம் நூற்றாண்டின் முற்பகுதியில் தொடங்கியது. இப்பகுதி 1604இல் நிறுவப்பட்டது. தோம்ஸ்க் மாகாணம் 316.900 சதுர கிலோமீட்டர் (122,400 சதுர கிலோ மீட்டர்) கொண்டது என்றாலும், பெரும்பாலான பகுதிகள் நெருங்க இயலாதவாறு அடைபட்டதாக இருந்தது. ஏனெனில் இப்பிரதேசத்தின் எல்லைப் பகுதிகளில் தைகா காடுகள், சதுப்பு நிலம் போன்றவை சூழ்ந்து இருந்தன. இந்த ஒப்ளாஸ்ட் கிராஸ்னயார்சுக் பிரதேசம், தியூமென் ஒப்லாஸ்து, ஓம்ஸ்க், நோவசைபிர்ஸ்க் ஓப்லாஸ்து, கெமரோவோ ஓப்லாஸ்து போன்றவை எல்லைகளாக உள்ளன.\n\nSection::::வரலாறு.\nநீண்ட காலத்துக்கு முன்பே சைபீரியா ரஷ்யாவின் ஒரு பகுதியாக ஆகிவிட்டது. நவீன டாம்ஸ்க் ஒப்லாஸ்து பிரதேசத்தில் சேர்ந்த மக்கள் தைகா பகுதியைச் சேர்ந்தவர்கள் எனக்கருதப்படுகிறது. \nஇந்த பிரதேசத்தின் வளர்ச்சி என்பது 16 ஆம் மற்றும் 17 ஆம் நூற்றாண்டுகளின் இறுதியில் தொடங்கியது. இப்பகுதியின் மிகப் பழமையான கிராமமான நர்யம் 1596 ஆம் ஆண்டு நிறுவப்பட்டது.\nமாகாணத்தின் நிர்வாக மையம், டாம்ஸ்க் நகரில் 1604 ஆம் ஆண்டில் நிறுவப்பட்டது. \n\nSection::::பொருளாதாரம்.\nடாம்ஸ்க் ஒப்லாஸ்து கச்சா எண்ணெய் , இயற்கை எரிவாயு , இரும்பு, நிலக்கரி , வனவளம் போன்றவற்றைக் கொண்டுள்ளது. மேற்கு சைபீரியன் காட்டு வளங்களில் சுமார் 20% டாம்ஸ்க் ஒப்லாஸ்தில் அமைந்துள்ளது. மொத்த உள்நாட்டு உற்பத்தியில் பாதியை தொழில் துறையும், வேளாண்மை 19%, கட்டுமானத்துறை 13% பங்களிக்கிறது. வேதிப்பொருள் மற்றும் எண்ணெய் தொழில்கள் இந்த பகுதியில் நன்கு வளர்ந்துள்ளது. இந்த ஒப்ளாஸ்ட்டின் முதன்மை ஏற்றுமதி பொருட்கள் : எண்ணெய் (62.1%), மெத்தனால் (30.2%), மற்றும் இயந்திரங்கள் மற்றும் உபகரணங்கள் (4.8%).\n\nSection::::மக்கள் வகைப்பாடு.\nஇந்த பகுதியின் மக்கள் தொகை: 1,047,394 ஆகும். ( 2010 கணக்கெடுப்பின்படி ); 1,046,039 ( 2002 மக்கள் தொகை கணக்கெடுப்பின்படி ); 1,001,613 ( 1989 மக்கள் தொகை கணக்கெடுப்பின்படி .) [10]\nஒப்ளாஸ்ட் பகுதியில் வாழும் முக்கியாமான இனக்குழுக்கள் ரஷ்யர்கள் (92.1%), உக்ரேனியர -பெலோருசியர் (1.4%), சைபீரிய தடார்கள் (1.7%) வோல்கா ஜெர்மன் . (0.9%) இவர்களல்லாது ஸ்லேவ்கள் , பின்லாந்துக்காரர்கள், ஜேர்மனியர்கள் போன்ற இனக்குழுவினரும் உள்ளனர்.\n1990 களில் ஏற்பட்ட ஆபத்தான நிலைமைக்கு பிறகு, டாம்ஸ்க் ஒப்லாஸ்து தன்னை நிலைநிறுத்திக்கொண்டது. 2009 இன் முதல் மூன்று மாதங்களில், 3,337 பிறப்புகள் (2008 விட 2.4% அதிகமாக) மற்றும் 3,339 இறப்புகள் (2008 விட 6.7% குறைவாக) இருந்தன.\n\n\n2008 க்கான பிறப்பு விகிதம் 2007 விட 7.97% அதிகம்.\n\n2012 இன் முக்கிய புள்ளிவிவரங்கள்\nமொத்த கருத்தரிப்பு விகிதம்: \n2009 - 1.54 | 2010 - 1.49 | 2011 - 1.48 | 2012 - 1.55 | 2013 - 1.59 | 2014 - 1.59 (இ)\n\nSection::::சமயம்.\n2012 இன் அதிகாரப்பூர்வ கணக்கெடுப்பின்படி டாம்ஸ்க் ஒப்லாஸ்து மக்கள் தொகையில் 33.3% உருசிய மரபுவழித் திருச்சபையை பின்பற்றுகின்றனர், 4% பொதுவான கிருத்துவர் , 2%கிழக்கு மரபுவழி திருச்சபை கிருத்துவர்கள், 1% பின்பற்றுகிறது ஸ்லாவிக் நாட்டுப்பற சமயம், 1% இஸ்லாமியர், 0.62% திபெத்திய புத்த மதம் , மற்றும் 0.4% கத்தோலிக்க திருச்சபை . கூடுதலாக, மக்கள் தொகையில் 29% \"ஆன்மீக நாட்டம் இல்லாதவர்களாக தங்களை கருதுபவர்கள், 15% நாத்திகர் , மற்றும் 13,68% மற்ற மதங்களைச் சேர்ந்தவர்கள் அல்லது ஒரு கேள்விக்கு பதில் தராதவர்கள்.\n"}
{"id": "269603", "url": "https://ta.wikipedia.org/wiki?curid=269603", "title": "போரிசு அலெக்சாந்திரோவிச் வொரந்த்சோவ்-வெல்யமினோவ்", "text": "போரிசு அலெக்சாந்திரோவிச் வொரந்த்சோவ்-வெல்யமினோவ்\n\nபரீசு அலெக்சாந்திரவிச் வரண்சோவ்-வெல்யமீனவ் ( ) (பிப்ரவரி 14, 1904 - ஜனவரி 27, 1994) ஒரு சோவியத்/உருசியரும் வானியற்பியலாளரும் ஆவார். இவரது பெயர் சிலவேளைகளில் வரண்சோவ்-வெல்யமீனவ் எனவும் வழங்கப்படும்.\n\nஉடுக்கண வெளித் தூசுகள் ஒளியை உட்கவர்தலைத் தனித்துக் கண்டுபிடித்தார். இதையே இராபெர்ட் ஜூலியசு திரம்பிலர் என்பவரும் தனித்துக் கண்டறிந்தார். இவர் இப்போது வரண்சோவ்-வெல்யமீனவ் பால்வெளிகள் (இது \"ஊடாட்டப் பால்வெளிகளின் வான்படமாகும்\") என வழங்கும் பால்வெளிகளின் அட்டவணையைத் தொகுத்தார். மேலும் இவர் இதைவிட மிகப்பெரியதும் பொதுவானதுமான பால்வெளிகளின் பொது அட்டவணையையும் (இது \"பால்வெளிகளின் புறவடிவியல் அட்டவணை\") தொகுத்தார். இவர் கோளியல் ஒண்முகில்களை ஆய்வு செய்து அவற்றைத் தனிவகையாகப் பிரித்தார். இவர் உருசிய மொழியில் தொடக்கநிலைப் பள்ளிக்கும் உயர்நிலைப் பள்ளிக்கும் தரமான வானியல் பாட நூல்களை எழுதியுள்ளார்.\n\n\n"}
{"id": "269607", "url": "https://ta.wikipedia.org/wiki?curid=269607", "title": "உறுதிமொழி (திரைப்படம்)", "text": "உறுதிமொழி (திரைப்படம்)\n\nஉறுதிமொழி ஆர். வி. உதயகுமார் இயக்கத்தில் 1990ஆவது ஆண்டில் வெளியான ஒரு இந்தியத் தமிழ்த் திரைப்படமாகும். பிரபு, சாந்தினி, கீதா, சிவகுமார், பாரதி ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு இளையராஜா இசையமைத்திருந்தார்.\n\n\nSection::::பாடல்கள்.\nஇத்திரைப்படம் இளையராஜாவின் இசையமைப்பில் வெளியானது.\n"}
{"id": "269617", "url": "https://ta.wikipedia.org/wiki?curid=269617", "title": "முக்திநாத்", "text": "முக்திநாத்\n\nமுக்திநாத் (Muktinath), நேபாள நாட்டின், முஸ்தாங் மாவட்டம் அமைந்த இமயமலையில், முக்திநாத் பள்ளத்தாக்கில், 3,710 மீட்டர் உயரத்தில் அமைந்த, இந்து மற்றும் பௌத்தர்களின் புனித தலமாகும். \n\nவைணவர்கள் போற்றும் 108 திவ்ய தேசங்களில், முக்திநாத் 105வது திவ்ய தேசமாகும். திருமங்கையாழ்வார் மற்றும் பெரியாழ்வார் ஆகியவர்கள் முக்திநாதரை போற்றிப் பாடி மங்கள்சாசனம் செய்துள்ளனர். ஆண்டின் மார்ச் மாதம் முதல் சூன் மாதம் முடிய முக்திநாத் தரிசனம் செய்ய ஏற்ற காலமாகும்.\n\nமுக்திநாத்தில் பாயும் கண்டகி ஆற்றில் கிடைக்கும் சாளக்கிராமத்தை, வைணவர்கள் நாரயாணனின் அம்சமாக கருதி வீட்டின் பூஜை அறையில் வைத்து வழிபடுகிறார்கள். \n\nமுக்திநாத் இருப்பிடத்தை 51 சக்தி பீடங்களில் ஒன்றாக சாக்தர்கள் கருதுகின்றனர். திபெத்திய பௌத்தர்கள் முக்திநாத்தை \"நூறு புனித நீர் நிலைகள்\" எனப் போற்று வழிபடுகிறார்கள். தாந்திரீக திபெத்திய பௌத்தர்கள், முக்திநாத்தில் உள்ள \"டாகினி\" என்ற பெண் தெய்வத்தின் இருப்பிடமாக கருதுகின்றனர்.\nSection::::பயண காலம் & வழி.\nஆண்டின் மார்ச் மாதம் முதல் சூன் மாதம் முடிய முக்திநாதரை தர்சனம் செய்ய ஏற்ற காலமாகும்.\nகடும் குளிர் மற்றும் மேக மூட்டத்தால் முக்திநாத் பயணம் கடுமையானது. எனவே முதலில் காட்மாண்டிலிருந்து, பொக்காராவை அடைந்து, அங்கிருந்து வான் வழியாக ஹெலிகாப்டர் அல்லது சிற்றுந்து மூலம் முக்திநாதரை தரிசிக்கலாம். பொக்காராவிலிருந்து முக்திநாத் செல்லும் வழியில் ராணிபௌவா, ஜோர்கோட், ஜார்கோட், சோங்கூர், காக்பெனி அல்லது ஜோம்சோம் ஆகிய இடங்களில் தங்க வசதியுள்ளது. சிற்றுந்து மூலம் காத்மாண்டிலிருந்து 377 கிலோ மீட்டர் தொலைவில் உள்ள முக்திநாத் கோயிலை அடைய 10 மணி நேரமாகும். காத்மாண்டிலிருந்து வான் வழியாக 194 கிலோமீட்டர் தொலைவில் அமைந்துள்ளது.\n\n\nகூகுள் மேப்பில் முக்திநாத் கோயிலின் அமைவிடம்\n\nSection::::வெளி இணைப்புகள்.\n<noinclude>\n"}
{"id": "269623", "url": "https://ta.wikipedia.org/wiki?curid=269623", "title": "பேரரசி மிளகுக் குடுவை", "text": "பேரரசி மிளகுக் குடுவை\n\nபேரரசி மிளகுக் குடுவை என்று பொதுவாக அறியப்படும் ஒக்சுனே மிளகுக் குடுவை ஒரு வெள்ளியாலான மிளகுக் குடுவை ஆகும். பகுதியாகப் பொன்முலாம் பூசப்பட்ட இது ஏறத்தாழ கிபி 400 ஆண்டைச் சேர்ந்தது. ஓக்சுனே புதையலின் ஒரு பகுதியாக நவம்பர் 1992ல் கண்டெடுக்கப்பட்ட இது தற்போது பிரித்தானிய அருங்காட்சியகத்தில் உள்ளது. இக்குடுவை ஒரு பெண்ணின் உடலின் மேலரைப் பகுதியைக் காட்டும் உள்ளீடற்ற சிலை வடிவிலானது. அடிப்பகுதியைத் திறந்து அதற்குள் மிளகுத்தூள் அல்லது வேறு தூள்களை உள்ளிடுவதற்கு ஏற்ற வகையில் இது அமைக்கப்பட்டுள்ளது. இதன் அடிபகுதியில் மூன்று நிலைகளைக் கொண்ட ஒரு சுழலும் வட்டு பொருத்தப்பட்டுள்ளது. ஒரு நிலை தூள்களை உள்ளிடுவதற்கு வழியேற்படுத்துகிறது. அடுத்த நிலையில் தூளை வெளியே எடுப்பதற்கான சிறு துளைகளோடு அமைந்தது. மூன்றாவது நிலை குடுவையை முற்றாக மூடுவதற்கானது. 2010ல் பிபிசி வானொலி 4 இன் \"100 பொருட்களில் உலக வரலாறு\" என்னும் தொடரில் 40 ஆவது பொருளாக இடம்பெற்றது.\n\nSection::::பெயர்.\nகிழக்கு உரோமப் பேரரசின் பிற்காலத்தில் பயன்பட்ட எஃகுவேலைத்தலத் தராசில் பயன்படுத்தப்பட்ட எடைக் கற்கள் ஒக்னேயில் கண்டெடுக்கப்பட்ட இந்த மிளகுக் குடுவையின் வடிவத்தை ஒத்திருந்தன. இம்மிளகுக்குடுவை கண்டெடுக்கப்பட்ட காலத்தில் மேற்குறிப்பிட்ட எடைக்கற்கள் ஒரு பேரரசியின் உருவத்தைக் கொண்டது எனக் கருதப்பட்டது. இதனால், அதைப் போல் இருந்த மிளகுக் குடுவையையும் பேரரசி மிளகுக்குடுவை என அழைத்தனர். பிற்காலத்தில் குறித்த வெண்கல எடைக்கற்கள் ஒரு பேரரசியையோ அல்லது ஒரு உரோமக் கடவுளையோ குறிக்கவில்லை என்ற கருத்து வலுப்பெற்றது. உருவத்தின் கையில் இருக்கும் சுருள் கல்வியையும், செல்வத்தையும் குறிக்கிறது என்றும், உருவத்தின் முடி பேரரசிக்கு உரியதாகக் காணப்படவில்லை என்றும் சுட்டிக்காட்டப்பட்டது. மிளகுக் குடுவையை ஆராய்ந்தவர்கள் \"பேரரசி\" என்பதற்குப் பதிலாக \"பெண்\" என்னும் பெயரே பொருத்தமானது என்கின்றனர். இருந்தாலும், மிளகுக்குடுவை ஏற்கெனவே \"பேரரசி\"யின் பெயரில் பரவலாக அறியப்பட்டுவிட்டதால் அப்பெயரே தொடர்கிறது.\n\n"}
{"id": "269626", "url": "https://ta.wikipedia.org/wiki?curid=269626", "title": "குகுசீலி", "text": "குகுசீலி\n\nகுகுசீலி அல்லது குகுஸீலி அல்லது கெகெஸீலி அல்லது ஹோ ஸீல் (( மங்கோலியன் நீல மலைமுகடு, (() திபெத்தியம் பத்தாயிரம் மலைகளின் தலைவன், ) என்பது சீனாவில் சிங்காய்-திபெத் மேட்டுநிலத்தின் வடமேற்குப் பகுதியில் ஒரு ஒதுக்குப்புறமான பகுதி. சீனாவில் குறைந்த மக்கள்தொகை கொண்ட பகுதியான இது உலகின் மூன்றாவது குறைந்த மக்கள்தொகை கொண்ட பகுதியாக உள்ளது.\n\nSection::::புவியியல்.\nகடல் மட்டத்திலிருந்து 4,800 மீட்டர் சராசரி உயரத்தில் 83,000 சதுர கிலோமீட்டர் பரப்பளவு கொண்டு தங்குலு மற்றும் குன்லுன் மலைத்தொடர்களிடையே கிழக்கு-மேற்காக நெடுவரையில் சீனாவின் தென்மேற்கு எல்லைப் பகுதியில் திபெத் தன்னாட்சிப் பகுதி, வடமேற்கு சீனாவின் கின்ஹாய் பகுதி ஸிண்ஜியாங் உய்குர் தன்னாட்சிப் பிராந்தியம் வரை நீண்டுள்ளது. ஹோ ஸீலின் தென்கிழக்கு பகுதியில் பாயும் சுமர் ஆறு வடியுமிடம் மஞ்சள் ஆற்றின் தலையாய ஊற்றுக்களில் ஒன்றாகும். இப்பகுதியிலிருக்கும் ஏனைய பல ஆறுகள் கடலில் கலக்காமல் இங்குள்ள பல ஏரிகளில் வடிகின்றன. எனவே ஹோ ஸீலை ஏரிகள் மாவட்டம் என நீரியல் நிபுணர்கள் அழைக்கின்றனர். 1995ம் ஆண்டு சீன நாட்டின் பாதுகாக்கப்பட்ட இயற்கைப் பகுதி என இங்கு 4,600 மீட்டர் சராசரி உயரத்திலிருக்கும் 45,000 சதுர கிலோ மீட்டர் பரப்பு வரையறுக்கப்பட்டது\n\nSection::::புவியமைப்பியல்.\nஹோ ஸீல் பல எரிமலைகளைக் கொண்ட பகுதி. ஹவாயில் இருப்பதைப் போன்ற எரிமலைகள் இந்த பகுதியில் உள்ளன. இப்பகுதியைச் சுற்றியுள்ள பெயரிடப்படாத எரிமலைப் புலங்களில் புத்துயிர் ஊழிக்கால () எரிமலைகள் பல உள்ளன.\n300 சதுர கிமீ பரப்பளவு கொண்ட பமாவோச்சீயோங்ஸோங் என்ற எரிமலை உச்சியின் வடகிழக்கில் கச்சிதமாகப் பாதுகாக்கப்பட்டுள்ள மாளிகை உள்ளது. மேலும் நாலாம்பகுதியுக () காலத்தைச் சேர்ந்த ஏரிப்படிமங்களின் மேலோடிய எரிமலைக்குழம்பின் படிமங்களும் உள்ளன. \nசீயாங்பாசீயன் என்ற எரிமலை குன்லுன் மலைத்தொடரின் தெற்கு எல்லையில் பரவியுள்ளது. 1973 இல் எடுக்கப்பட்ட ஒரு செயற்கைக்கோள் புகைப்படத்தின்படி எரிமலை வெடிப்பினால் உண்டானது என எண்ணப்பட்ட குகுசீலி கால்டிரா என்ற எரிமலையிலுள்ள ஒரு கூம்பு இப்பொழுது செயல்நிலையில் இல்லை என்று கருதப்படுகின்றது.\n\nSection::::வனவளம்.\nகடுமையான காலநிலை இருந்தபோதிலும் ஹோ ஸீல் பகுதியில் 230-க்கும் மேற்பட்ட உயிரினங்கள் வாழ்கின்றன. \nஇவற்றுள் காட்டு யாக், காட்டுக் கழுதை, வெள்ளை உதட்டு மான், பழுப்பு கரடி அழிந்து வரும் திபெத்திய மான் அல்லது சிரு என 20 வகையான காட்டு விலங்குகள் சீன அரசு பாதுகாப்பில் இருக்கின்றன,\nபிராந்தியத்தின் பழுப்புநிறக் கரடிகளின் தலையாய உணவு இப்பகுதியில் ஏராளமாக வாழும் மேட்டுநிலத்தின் பிகா எனப்படும் ஒரு சிறிய கொறிணி வகை விலங்கு. யாக் மற்றும் மான்களையும் கரடிகள் உண்டு வாழும்.\nகுறைந்த அளவிலேயே அறியப்பட்ட இந்த பிராந்தியமும், அவ்வாறேயான திபெத்திய மானினமும் 2004 ல் குகுசீலி படம் வெளிவந்தபின் மாற்றம் கண்டன.\n\nSection::::போக்குவரத்து.\nபாதுகாக்கப்பட்ட இயற்கைப் பகுதியின் கிழக்கு எல்லை நெடுகிலும் சிங்ஸாங் தொடருந்தும் சீனா தேசிய நெடுஞ்சாலை 109ம் செல்கின்றது. தற்போது உலகின் மிக உயர்ந்த தொடருந்து சுரங்கப்பாதையான, கடல் மட்டத்திலிருந்து 4905 மீட்டர் உயரத்தில் நுழைவாயில்களும் 1338 மீ நீளமும் கொண்ட, ஃபெங்குஷான் சுரங்கப்பாதை இப்பகுதியில் உள்ளது. \n\n"}
{"id": "269627", "url": "https://ta.wikipedia.org/wiki?curid=269627", "title": "கும்பு", "text": "கும்பு\n\nகும்பு (Khumbu) (இது எவெரெசுட்டுப் பகுதி என்றும் அழைக்கப்படும்) என்பது இமயமலைப்பகுதியில் எவரெசுட்டு முகடும் மலையும் இருக்கும் நேப்பாளத்தின் வடகிழக்குப் பகுதி ஆகும். இது நேப்பாளத்தின் சோலுகும்பு மாவட்டத்தின் ஒரு பகுதி. இது சாகர்மாதா இயற்கைப் புரவகத்தின் ஒரு பகுதியும் ஆகும். கும்புப் பகுதி இமயமலைப்பகுதியில் செர்ப்பா இன மக்கள் வாழும் முக்கியமான மூன்று பகுதிகளில் துலுங்கு அல்லது கம்பு என்னும் பகுதியாகும். மற்ற இரண்டு பகுதிகள் சோலு, பரக்கு ஆகியவை ஆகும். இந்தக் கும்புப் பகுதியில் நாமிச்சே பசார் (இதன் பழைய பெயர் \"பெரிய காடு\" என்று பொருள்படும் \"நாவுச்சே\" என்பதாகும்) என்னும் ஊரும் தாமே, குமுஞ்சுங்கு, பங்குபுச்சே, பெரிச்சே, குண்டே ஆகிய ஊர்களும் அடங்கும். தெங்குபுச்சே என்னும் இடத்தில் அமைந்துள்ள புகழ்பெற்ற புத்தத்துறவியர் மடமும் கும்புப் பகுதியில் அடங்கும்.\n\nகும்பின் உயரவலயம் 3,300 மீட்டர் (11,000 அடி) முதல் 8,848 மீட்டர் (29,029 அடி) ஆகிய எவரெசுட்டு உச்சி வரை அமையும். \nகும்புப்பகுதியானது சாகர்மாதா நாட்டுப் புரவகமும் (மாஞ்சு எனப்படும் ஊருக்கு வடக்கே உள்ள பகுதி), சாகர்மாதா புரவகத்துகத்தின் இடையரண் பகுதியாகிய (buffer zone) இலுக்குலாவுக்கும் மாஞ்சு பகுதிக்கும் இடைப்பட்ட பகுதியும் அடங்கும்.\n\nகும்பு என்னும் பனிப்பையாறு (Glacier) கடைசிப் பெரிய பனியூழியின் விளைவால் ~500,000 ஆண்டுகளுக்கு முன்பு தோன்றியதாகக் கருதப்படுகின்றது, \n\nஇலோன்லி பிளானட்டு (Lonely Planet) என்னும் சுற்றுலா பதிப்பகம் கும்புப் பகுதியை உலகின் ஆறாவது மிகச்சிறந்த இடம் எனக் குறிக்கின்றது.\n\n"}
{"id": "269640", "url": "https://ta.wikipedia.org/wiki?curid=269640", "title": "திங்குபுச்சே", "text": "திங்குபுச்சே\n\nதிங்குபுச்சே (Dingboche, दिङबोचे) என்னும் ஊர் நேபாள நாட்டில் இமய மலைப்பகுதியில் வடகிழக்கே உள்ள கும்புப் பகுதியில் சுக்குக்குங்கு பள்ளத்தாக்கில் உள்ளது. இவ்வூரின் மக்கள் தொகை ஏறத்தாழ 200 பேர் என 2011 ஆண்டுக்கான கணக்கெடுப்பு குறிக்கின்றது. இவ்வூர் கடல்மட்டத்திலிருந்து 4,530 மீட்டர் (14,800 அடி) உயரத்தில் அமைந்துள்ளது.\n\nSection::::சுற்றுலா.\nதிங்குபுச்சே கரட்டுநடை உலாவுநர்களுக்கும் மலையேறிகளுக்கும் பிடித்தமான இடம். எவரெசுட்டு முகட்டிற்கும், அமா தபலாம், இமுஞ்சாட்ஃசே (Imja Tse; Tse என்றால் முகடு அல்லது சிகரம் எனப்பொருள்) ஆகிய மலைமுகட்டை நோக்கிப் போவோருக்கு இவ்விடம் உகந்த தங்குமிடம். உயரச்சூழலுக்கு பழக்கப்படுத்திக்கொள்ள பெரும்பாலும் இரண்டு இரவு இங்கே தங்குவார்கள் \n\nஇவ்வூர் சுற்றுலா வருகையர்களை நம்பி இருக்கின்றது. மலையேறிகள் விடுதிகளில் தங்குவதும், கூடாரமடித்துத் தங்குவதும் பரக்கக் காணக்கூடியது. இமுஞ்சா ஆறு (Imja River) இவ்வூருக்குக் கிழக்காகப் பாய்கின்றது.\n\nஓர் உலங்கு வானூர்தி (எலிக்காட்டர்) இறங்கு தளம் இமுஞ்சா ஆற்றுக்கு மேற்கே அமைந்துள்ளது. உலகின் மிக உயரத்தில் அமைந்த பில்லியர்டு விளையாட்டு அரங்கங்களில் ஒன்றும் இங்குள்ளது. \n\nதிங்குபுச்சேயின் சிறப்பான அமைப்புகளில் ஒன்று பல கிலோமீட்டர் தொலைவுக்கு வெவ்வேறு அளவிலான கல்லால் ஆன சுவர் அமைக்கப்பட்டிருத்தல். இது பள்ளத்தாக்கு முழுவதையும் உள்ளடக்கியதாகவிருக்கின்றது. நிலத்தை உழ இந்தக் கல்லால ஆன சுவரில் இருந்து கல்லை எடுத்து குவித்து இருக்கின்றார்கள். \n\nSection::::போக்குவரத்து.\nநாமிச்சே பசார் அல்லது தெங்குபுச்சேயில் இருந்து வரும்பொழுது திங்குபுச்சேயே பெரிச்சேயைவிட நல்ல தேர்வு. இங்கு நல்ல கதிரொளியிருப்பதும், கும்புப்பள்ளத்தாக்கிலிருந்து குளிர்க்காற்றில்லாமல் இருப்பதும் சிறப்பானது. ஊரின் தேவைக்கு ஏற்ற பொருள்களை எடுத்து வருவதற்கும், ஊரின் விளைபொருள்களை எடுத்துச்செல்வதற்கும் பெரும்பாலான போக்குவரத்துகள் கவரிமா (yak), அல்லது கோவேறு கழுதை அல்லது கால்நடையாகச் சுமந்து செல்வதுதான்\n\nSection::::தட்பவெப்பநிலை.\nதிங்குபுச்சே மழையும் குளிர்ந்த கோடையும், உலர்ந்த குளிர்ந்த குளிர்காலமும் கொண்டது. இவ்விடத்தின் உயரமும் கோடையில் பருவ மழையும் தட்பவெப்பநிலையைக் கட்டுப்படுத்துகின்றது.\nஇளவேனில் காலத்திலும் (மார்ச்சு-ஏப்பிரல்), இலையுதிர்காலத்திலும் (அக்டோபர்-நவம்பர்) ஏறுவது சிறந்த்து, ஏனெனில் நல்ல வெப்பநிலையும், மலைப்பகுதியில் காணுந்தொலைவும் நன்றாகவிருக்கும். குளிர்காலத்தில் பல விடுதிகள் மூடியிருக்கும். மிகுந்த குளிராகவும் இருக்கும். நீர் உறையும் வெப்பநிலைக்குக் கீழாகவே பெரும்பாலும் இருக்கும். ஆகவே மலையேற்றத்துக்குச் சிறந்த காலம் அன்று. \n\nSection::::வெளியிணைப்புகள்.\n Travelpod Dingboche\n"}
{"id": "269690", "url": "https://ta.wikipedia.org/wiki?curid=269690", "title": "மக்காவ்வின் வரலாற்று மையம்", "text": "மக்காவ்வின் வரலாற்று மையம்\n\nமக்காவ்வின் வரலாற்று மையம் (\"Historic Centre of Macao\") (; ) என்பது முன்னாள் போர்த்துக்கேய குடியேற்றப் பகுதியாகவிருந்த மக்காவ்விலுள்ள இருபதிற்கும் மேற்பட்ட, சீனத்துப் பண்பாட்டையும் போர்த்துக்கேய பண்பாட்டையும்]] ஒருங்கிணைத்த, கட்டிடங்கள் உள்ள நகரப்பகுதியாகும். இவை இந்த நகரின் கட்டிடப் பாரம்பரியத்தைப் பறை சாற்றுவனவாக அமைந்துள்ளன. இவற்றில் , நகர சதுக்கங்கள், சாலையமைப்புகள், தேவாலயங்கள், கோவில்கள் அடங்கியுள்ளன. \n\n2005இல் இவற்றை ஐக்கிய நாடுகள் கல்வி, அறிவியல், பண்பாட்டு நிறுவனம் உலகப் பாரம்பரியக் களப் பட்டியலில் ஏற்றது; சீன மக்கள் குடியரசில் உள்ள உலகப் பாரம்பரியக் களங்களில் இது 31வது களமாகும். யுனெசுக்கோ இவற்றைப் பற்றிக் குறிப்பிடுகையில்: \"வரலாற்றுச் சிறப்பு மிக்க சாலைகள், வீடுகள், சீன/போர்த்துக்கேய சமய, அரசுக் கட்டிடங்கள் அடங்கிய மக்காவ்வின் வரலாற்று மையம், பண்பாடு, கட்டிடப் பாணி, தொழினுட்பம், அழகியல் ஆகியவற்றில் கிழக்கத்திய, மேற்கத்திய பண்பாடுகளின் தாக்கத்திற்கு சான்றாக விளங்குகின்றது.\" என்றும் \"...பன்னாட்டு வணிகத்தின் உந்துகையால் சீனாவிற்கும் மேற்கு நாடுகளுக்கும் இடையேயான மிகத் தொன்மையான, நீண்ட கால உறவை வெளிப்படுத்துவனவாக உள்ளன.\" என்றும் கூறியுள்ளது.\nSection::::வரலாற்று மையத்திலுள்ள இடங்கள்.\nமக்காவு மூவலந்தீவில் நகர மையத்திலுள்ள மக்காவ்வின் வரலாற்று மையம் இரண்டு வலயங்களாகப் பிரிக்கப்பட்டுள்ளது; ஒவ்வொரு வலயமும் இடையகப் பகுதியால் சூழப்பட்டுள்ளது. \n\nSection::::வலயம் 1.\nமுதலாம் வலயம் மவுண்ட் ஹில்லிற்கும் பர்ரா ஹில்லிற்கும் இடைப்பட்ட குறுகிய நிலப்பகுதியில் அமைந்துள்ளது.\n\nSection::::வலயம் 2.\nபூங்காவும் நகரியப் பகுதிகளும் உள்ளடங்கிய இடைநிலப் பகுதியால் இந்த வலயம் சூழப்பட்டுள்ளது.\nSection::::மேலாண்மை.\nமக்காவு வரலாற்று மையத்தில் உள்ள பெரும்பான்மையானக் கட்டிடங்கள் சீன மக்கள் குடியரசின் சிறப்பு நிர்வாகப் பகுதிக்குச் சொந்தமானவை. இந்த நிர்வாக அமைப்பின் பல்வேறு துறைகள்/ஆணையங்கள் இவற்றை பராமரித்து வருகின்றன. சிறப்பு நிர்வாகப் பகுதி அரசின் பண்பாட்டுக் கழகம் மண்டாரின் மாளிகை, புனித பவுல் தேவாலயத்தின் இடிபாடுகள், பழையச் சுவரின் பகுதிகள், மலைக்கோட்டை, குய்யா கோட்டை ஆகியவற்றை மேற்பார்க்கின்றது. \n\nலீல் செனடோ கட்டிடத்தை மக்காவு பிராந்திய நகராட்சி மன்றமும், அ-மா கோவிலை அ-மா கோவில் அறக்கொடை சங்கமும் ந ட்ச்சா கோவிலை அக்கோவிலின் மேலாண்மை வாரியமும் மேற்பார்க்கின்றன. மூரிஷ் பாரக்சை மக்காவு துறைமுக நிர்வாகம் பராமரிக்கின்றது.\n\nமற்றவற்றை அவற்றிற்குரிய அமைப்புக்கள் மேலாண்மை செய்கின்றன. புனித. ஜோசப் குருமடமும் தேவாலயமும் அந்த மடாலயத்திற்கு உரியன; மக்காவு கத்தோலிக்க மறைமாவட்டம் இவற்றை மேற்பார்வையிடுகின்றது. மெர்சி புனித மாளிகையை ஹோலி அவுஸ் ஆப் மெர்சி அறக்கட்டளை நிர்வகிக்கின்றது. டொம் பெத்ரோ V அரங்கை அதற்குரிய மேலாண்மை வாரியம் நிர்வகிக்கின்றது.\n\nவரலாற்று மையத்தில் நியமிக்கப்பட்டுள்ள கட்டிடங்கள் பல்வேறுச் சட்டங்களால் பாதுகாக்கப்படுகின்றன; இவற்றில் முதன்மையானது மக்காவு அடிப்படைச் சட்டம் ஆகும்.\n\n"}
{"id": "269730", "url": "https://ta.wikipedia.org/wiki?curid=269730", "title": "ஆரணி சேலை", "text": "ஆரணி சேலை\n\nஆரணி சேலை\"(Arani sarees)\" என்பது இந்திய நாட்டில் உள்ள தமிழ்நாட்டின் ஆரணி நகரில் உருவாக்கப்படும் ஒரு பாரம்பரிய பட்டுச் சேலை ஆகும்.\n\n\n\n\n\n\n"}
{"id": "269739", "url": "https://ta.wikipedia.org/wiki?curid=269739", "title": "கதிரிமங்கலம் கிராமம்", "text": "கதிரிமங்கலம் கிராமம்\n\nகதிரிமங்கலம் தமிழ்நாடு, வேலூர் மாவட்டம், திருப்பத்தூர் வட்டாரத்திலுள்ள ஒரு ஊராட்சியாகும். திருப்பதூரிலிருந்து 5 கிமீ.தொலைவில் உள்ளது. இங்கு நூறுவருட பழங்காலக் கோயில்கள் உள்ளன. சுமார் 5000 மக்கள் வசிக்கின்றனர். இங்குள்ள பள்ளி 1927ஆம் ஆண்டு தொடங்கப்பட்டது.\n"}
{"id": "269766", "url": "https://ta.wikipedia.org/wiki?curid=269766", "title": "ஜெ. பட்டி கிராமம்", "text": "ஜெ. பட்டி கிராமம்\n\nஜெ.பட்டி கிராமம், திருவண்ணாமலை மாவட்டம், சேத்பட் வட்டம், பெரணமல்லூர் ஒன்றியதில் உள்ள மிகவும் ஓர் அழகிய கிராமம். இங்கு ஏழுநூறுக்கும் மேற்பட்ட மக்கள் வாழ்கின்றனர். இக்கிராமத்தை சுற்றிலும் பல கிரமாங்கள் உள்ளன.குறிப்பாக கோட்டுபாக்கம் கிராமத்தில் உள்ள பரதேசி ஆறுமுக சுவாமிகளின் ஜீவா சமாதிக்கு ஒவ்வொரு வருடமும் ஆடி அமாவாசை அன்று சிறப்பானது.இத்தினத்தில் குழந்தை பேறு இல்லாத பெண்கள் மண்சோறு சாப்பிட்டால்.குழந்தை பிறக்கும் என்கிற உண்மை நிலவுகிறது. இக்கிராமத்தில் விவசாயம் அடிப்படை தொழிலாகும். இக்கிராமத்தின் தோற்றம் சிறிய ஊட்டி போன்று காணப்படும்.\n"}
{"id": "269771", "url": "https://ta.wikipedia.org/wiki?curid=269771", "title": "மும்பை நிலச்சரிவு 2000", "text": "மும்பை நிலச்சரிவு 2000\n\nமும்பை நிலச்சரிவு 2000 \"(MUMBAI LANDSLIDE 2000) 2000\" ஆம் ஆண்டு ஜூலை 12 ல் மும்பை புற நகர் பகுதியான கத்கோபர் என்ற இடத்தில் நிலச்சரிவு ஏற்பட்டது. அந்நிலச்சரிவில் 27 ஆண்கள், 15 பெண்கள் மற்றும் 15 குழ்தைகள் உட்பட 67 பேர் உயிரிழந்தனர்.மேலும், 50 க்கும் மேற்பட்டோர் படுகாயம் அடைந்தனர்.சுமார் 100 க்கும் மேற்பட்ட குடிசை வீடுகள் மண்ணில் புதையுண்டன. 150 தீயணைப்புப் படையினர் மீட்புப் பணியில் ஈடுபட்டனர் . மண் அரிப்பு மற்றும் தொடர் மழையின் காரணமாக இந் நிலச்சரிவு ஏற்பட்டது. இதன் பிறகு தொடங்கப்பட்ட ஆய்வில் மும்பையில் 49 நகரப் பகுதிகள்,278 புற நகர் பகுதிகள் என மொத்தம் 327 பகுதிகளில் நிலச்சரிவு அபாயம் உள்ளதாக மும்பை மாநகராடசி நிர்வாகம் கண்டறிந்துள்ளது\n"}
{"id": "269773", "url": "https://ta.wikipedia.org/wiki?curid=269773", "title": "காக்கிநாடா துறைமுகம்", "text": "காக்கிநாடா துறைமுகம்\n\nகாக்கிநாடா துறைமுகம் \"(Kakinada port)\" என்பது இந்தியாவின் கிழக்குக் கடற்கரையில் உள்ள காக்கிநாடாவில் அமைந்துள்ளது. இது விசாகப்பட்டினம் துறைமுகத்திற்குத் தெற்கே 170 கி.மீ தொலைவில் உள்ளது.\nSection::::தகவல்கள்.\nகாக்கிநாடா துறைமுகம், பரப்பளவில் ஒரு மிகப்பெரிய நங்கூரத் துறைமுகமமாக விளங்குகிறது. காக்கிநாடா ஆழ்கடல் துறைமுகம், காக்கிநாடா மீன்பிடித் துறைமுகம் மற்றும் கப்பல் கட்டும் தளம் போன்றவற்றையும் இத்துறைமுகம் உள்ளடக்கியுள்ளது.\nSection::::சிறப்புகள்.\nகாக்கிநாடா நங்கூரத் துறைமுகம் ஒரு நூற்றாண்டு பழமையான மரபைக் கொண்டது. காக்கிநாடா ஆழ்கடல் துறைமுகம் என்பது ஒரு அனைத்து வகையான தட்பவெப்ப நிலைகளுக்கும் ஏற்ற ஆழ்கடல் துறைமுகம் ஆகும். மேலும், 12 மீட்டர் ஆழமுள்ள கால்வாயைக் கொண்டு உள்ளது. இத்துறைமுகம் 50,000 மெட்ரிக் டன் எடையுள்ள கலன்களை கையாளும் திறன் கொண்டது. 2010-2011 ஆம் ஆண்டில் 10.81 மில்லியன் டன் எடையை கையாண்டு உள்ளது.\nSection::::அரசுதவி.\nசமீபத்தில் ஆந்திர அரசு காக்கிநாடா கடற்கரையை 100 ஏக்கர் அளவிற்கு துறைமுகத்திற்காக விரிவுபடுத்தியுள்ளது.\n\n"}
{"id": "269779", "url": "https://ta.wikipedia.org/wiki?curid=269779", "title": "நல்ல காலம் பொறந்தாச்சு", "text": "நல்ல காலம் பொறந்தாச்சு\n\nநல்லகாலம் பொறந்தாச்சு 1990ஆவது ஆண்டில் டி. பி. கஜேந்திரன் இயக்கத்தில் வெளியான ஒரு இந்தியத் தமிழ்த் திரைப்படமாகும். எஸ். கௌரி, எஸ். ராமமூர்த்தி ஆகிய இருவரும் இணைந்து தயாரித்திருந்தனர். இப்படத்தில் பிரபு, ராஜேஷ், ரம்யா கிருஷ்ணன், சுஜாதா ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு சங்கர் கணேஷ் இசையமைத்திருந்தனர்.\n"}
{"id": "269785", "url": "https://ta.wikipedia.org/wiki?curid=269785", "title": "1643", "text": "1643\n\n1643 (MDCXLIII) கிரெகொரியின் நாட்காட்டியில் ஒரு வியாழக்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் ஞாயிற்றுக்கிழமையில் ஆரம்பமான சாதாரண ஆண்டு ஆகும்.\n\n\n\nSection::::மேற்கோள்கள்.\n[[பகுப்பு:1643| ]]"}
{"id": "269795", "url": "https://ta.wikipedia.org/wiki?curid=269795", "title": "ஆரணி அரிசி", "text": "ஆரணி அரிசி\n\nஆரணி அரிசி \"(Arni Rice)\" என்பது இந்திய மாநிலமான தமிழ்நாட்டைச் சேர்த்த ஆரணியில் தயாரிக்கப்படும் தரமான அரிசி ஆகும். இந்நகரில் நூற்றுக்கணக்கான ஆலைகள் உள்ளன. மேலும் இந்நகரில் இருந்து நாட்டின் பல்வேறு பகுதிகளுக்கு மற்றும் அண்டை நாடுகளுக்கும் இவ்வரிசி விற்பனைக்கு செல்கிறது. இவை தவிர மாநிலத்தின் பல்வேறு பகுதிகளில் இருந்து வரும் நெல் வகைகள் இங்கிருக்கும் அரிசி ஆலைகளில் அரைக்கப்படுகிறது. \n\nஆரணி பகுதியில் விளையும் நெல்லுக்கு நீராதாரமாக விளங்குவது செய்யாறு ஆறும், கமண்டல நாகநதி ஆறும் ஆகும். இவ்விருநதிகளும் ஜவ்வாது மலையில் உற்பத்தி ஆகி ஆரணி அருகே செல்கிறது. இந்த ஆற்றுப்படுகையில் விளைவிக்கப்படும் நெல்லுக்கு கிடைக்கும் நீர் ஜவ்வாது மலையிலுள்ள காடுகளிலும், கனிமவளங்களிலிருந்தும் நுண் ஊட்டச் சத்துகள் கொண்டு வருவதும் ஒரு காரணமாக குறிப்பிடப்படுகிறது. இந்தப் பகுதியில் கிடைக்கும் நன்னீரில் அரிசி வேகவைக்கப்படுவதால் தமிழகத்தில் எங்கிருந்து நெல்லைப் பெற்றாலும் சுவை கூடி விடுகிறது என்பது தான் ஆரணி அரிசியின் சிறப்பாகும். எனவேதான் சென்னை போன்ற பெருநகரங்களில் எங்கு கிடைக்கும் ஆரணி அரிசி என்று விளம்பரப்படுத்துகின்றன.\n\nதற்போது தமிழ்நாட்டில் அரிசி உற்பத்தியில் திருவண்ணாமலை மாவட்டம் தான் முன்னனியில் உள்ளது. அரிசி உற்பத்தியில் முன்னணி பெற்றதால் ஆரணி அரிசிக்கு ஜிம் விருதும் மற்றும் தேசிய அளவில் தேசிய விருதும் 2018 ஆம் ஆண்டு இந்திய அரசால் வழங்கப்பட்டது.\n"}
{"id": "269797", "url": "https://ta.wikipedia.org/wiki?curid=269797", "title": "எத்தீல் பினைல் ஈதர்", "text": "எத்தீல் பினைல் ஈதர்\n\nஎத்தீல் பினைல் ஈதர் அல்லது பீனடொல் (Ethyl phenyl ether) இது ஒரு கரிமச் சேர்மம். பிற ஈதர்களைப் போல, எத்தீல் பினைல் ஈதரரும் ஆவியாதல், வெடித்து ஆவியாதல், பெரக்சைடு உருவாக்கும் திறன் ஆகிய பண்புகளைக் கொண்டிருகும். எதனால், ஈதர் போன்ற முனைவற்ற கரைப்பான்களில் கரையும், ஆனால் தண்ணீர் போன்ற முனைவுள்ள கரைப்பான்களில் கரையாது.\n"}
{"id": "269819", "url": "https://ta.wikipedia.org/wiki?curid=269819", "title": "பிரித்திகா யாசினி", "text": "பிரித்திகா யாசினி\n\nபிரித்திகா யாசினி (சேலம் மாவட்டம், தமிழ்நாடு, இந்தியா) காவல்துறை அதிகாரி தேர்வுக்காக விண்ணப்பித்த முதல் திருநங்கை ஆவார். இவர் ஆணாக பிறந்தாலும் பின்னர் உடலில் ஏற்பட்ட பெண்மை உணர்வு காரணமாக, அறுவை சிகிச்சை செய்து கொண்டு பெண்ணாக மாறியவர். சான்றிதழ்களில் இருந்த பிரதீப் குமார் என்ற பெயரை பிரித்திகா யாஷினி என்று மாற்றிக் கொண்டவர்.\n\nSection::::எழுத்துத்தேர்வு.\nசில மாதங்களுக்கு முன் தமிழக காவல்துறையில் சப்–இன்ஸ்பெக்டர் பணிக்கு அறிவிப்பு வெளியானபோது பிரித்திகா அதற்கு விண்ணப்பித்தார். திருநங்கை என்ற காரணத்துக்காக அவருடைய விண்ணப்பம் நிராகரிக்கப்பட்டது. தொடர்ந்து சென்னை உயர் நீதிமன்றத்தில், ரிட் மனு தாக்கல் செய்தார். மனுவை விசாரித்த நீதிமன்றம், எழுத்துத்தேர்வில் பிரித்திகாவை அனுமதிக்க உத்தரவிட்டது. அந்த தேர்வில் கலந்து பிரித்திகா தேர்ச்சி பெற்றார்.\n\nSection::::உடல்தகுதித்தேர்வு.\nஎழுத்துத்தேர்வைத் தொடர்ந்து நடாத்தப்பட்ட உடல் தகுதி தேர்வில் 400 மீ. நீளம் தாண்டுதல், எறி பந்து ஆகிய போட்டிகளில் தேர்ச்சி பெற்றார். இறுதியாக 100 மீற்றர் ஓட்டப்பந்தயத்தில் 17.5 நொடிகளில் கடக்க வேண்டிய தூரத்தை 18.5 நொடிகளில் கடந்து ஒரு நொடி காலதாமதமாக வந்ததாகக் கூறி சீருடை பணியாளர் தேர்வாணையத்தால் தோல்வியுற்றதாக அறிவிக்கப்பட்டார். தகுதி நீக்கமும் செய்யப்பட்டார். இதை எதிர்த்து பிரித்திகா மீண்டும் நீதிமன்றத்திடம் மனு செய்தார். வழக்கு விசாரணையில் இந்த தேர்வு முடிவின் வீடியோ ஆதாரங்களை வைத்து, மறுபரிசோதனை செய்யுமாறு நீதிமன்றத்தில் கோரிய மனுவின் காரணமாக, மனிதாபிமான அடிப்படையில் மீண்டும் நடத்தப்பட்ட 100 மீ ஓட்டத்தில் வெற்றி பெற்றார்.\n\n"}
{"id": "269834", "url": "https://ta.wikipedia.org/wiki?curid=269834", "title": "வில்வநாதேசுவரர் கோயில் எ. சித்தூர்", "text": "வில்வநாதேசுவரர் கோயில் எ. சித்தூர்\n\nவில்வநாதேசுவரர் கோயில் திருமுதுகுன்றம்(எ)விருத்தாசலம் – சேலம் சாலையில் 12 கி.மீ வடமேற்கு திசையில் வில்வாரண்யம் என்று பஞ்சபாண்டவர்களால் பூஜிக்கப்பட்ட நல்லூருக்கு தென்கிழக்கே 3 கல் தொலைவில் சித்தர் ஒருவர் வாழ்ந்த இடமாக கருதப்படும் சித்தூர் கிராமத்தில்,ஊரின் சனிமூலையில் ஒரு லிங்கம் கண்டெடுக்கப்பட்டு சுமார் 300 ஆண்டுகளுக்கு முன்பு கட்டப்பட்ட பழமைவாய்ந்த கோவில் இதுவாகும்.\nஇங்கு வில்வநாத ஈஸ்வரர்,நல்லநாயகி என இறைவனும் இறைவியும் அருள்பாலிக்கின்றனர்.சித்தர் ஒருவர் இங்கு ஈஸ்வரனை வழிபட்டு வந்து ஐக்கியமானதால் சித்து + ஊர் =சித்தூர் என பெயர் பெற்றது.இக்கோவில் சுமார் 300 ஆண்டுகள் பழமைவாய்ந்ததாகும். மேலும் சித்தர் ஒருவர் சன்னாசியாக இருந்து இவ்விடத்தில் சமாதி அடைந்ததாகவும் இவ்வூரில் வாழ்ந்த பெரியவர் சன்னாசியப்பர் அருளால் நினைத்த மாத்திரத்தில் விபூதி,சாப்பாடு வரவழைத்து கொடுத்ததாக முன்னோர்களின் செவிவழிச்செய்தியாகும்.\nசித்தூர் கிராமத்தின் தென் திசையில் அமைந்திருக்கும் சக்தி வாய்ந்த செல்லியம்மன்(எ) பிடாரி கோவில் சிறப்புடைய தலம் ஆகும். இங்கு மூலவர் மகிஷாசுரமர்த்தினி அமைந்துள்ள நிலையை வனதுர்க்கை என்று சிவச்சாரியார்கள் கூறுகின்றனர். எல்லோர்க்கும் எல்லாம் நல்கும் அம்பாள் இப்பகுதி மக்களுக்கு மட்டுமல்லாது சேலம் மாவட்ட மக்களுக்கும் குலதெய்வமாக அருள்பாலித்து வருகிறாள். இக்கோவில் சுமார் 300 ஆண்டுகள் பழமைவாய்ந்ததோடு ஏவல்,பில்லி,சூணியம் மாந்திரீகம் கற்றவர்கள் ஒரு இரவு கூட இவ்வூரில் தங்கமுடியாது என்பது முன்னோரின் செவிவழிச்செய்தியாகும்.\n"}
{"id": "269835", "url": "https://ta.wikipedia.org/wiki?curid=269835", "title": "காந்தாரத்தில் புத்தர் சிலை", "text": "காந்தாரத்தில் புத்தர் சிலை\n\nகாந்தார புத்தர் சிலை, இன்றைய பாகிசுத்தானில் இருப்பதும், பண்டைய காந்தாரத்தைச் சேர்ந்ததுமான சமால் கார்கி என்னும் களத்தில் எடுக்கப்பட்ட ஒரு தொடக்ககாலப் புத்தர் சிலை ஆகும். இது கிபி இரண்டாம் அல்லது மூன்றாம் நூற்றாண்டைச் சேர்ந்தது. இது இப்போது பிரித்தானிய அருங்காட்சியகத்தில் 33ம் எண் அறையில் உள்ளது. கிபி முதலாம் நூற்றாண்டு வரை ஞானம் பெற்ற நிலையில் உள்ள புத்தர் சிலைகள் உருவாக்கப்படவில்லை. இக்காலத்துக்கு முன்னர் புத்தரை உயிரின உருவில் அமையாத காலடி போன்ற அனிகோனிக் குறியீடுகளால் பிரதிநிதித்துவம் பெற்றார். இப்பகுதி, பேரரசன் அலெக்சாண்டரால் உருவாக்கப்பட்ட கிரேக்க-பக்ட்ரிய இராச்சியத்தின் ஒரு பகுதியாக இருந்ததால், பிற காந்தார, கிரேக்க- பௌத்த கலைகளைப் போலவே இந்தச் சிலையும் பண்டைய கிரேக்கக் கலையின் செல்வாக்கைக் கொண்டுள்ளது.காந்தாரம், மாமன்னர் அலெக்சாண்டரின் ஆளுகைக்கு உட்பட்ட கிரேக்க-பாக்டீரிய ஆட்சிப்பரப்பின் ஒரு பகுதியாக இருந்தது.\n\nSection::::விபரங்கள்.\nஇச்சிலை இளகல் தீப்பாறையில் செதுக்கப்பட்டதனால், விரல் நகங்கள் வரையான நுணுக்கமாகச் செதுக்க முடிந்தது. நியம நிலைகளுள் ஒன்றாகக் கருதப்படும் இச்சிலையில் நிலை தர்மச்சக்கர முத்திரையையைக் காட்டுகிறது. ஞானம் பெற்று, உத்தரப் பிரதேசத்தின் வாரணாசிக்கு அருகில் சாரநாத்தில் தனது முதலாவது உபதேசத்தை வழங்கிய பின்னரே புத்தர் இத்தகைய ஒரு நிலையை மேற்கொண்டார்.புத்தர் கிமு 4ம் நூற்றாண்டில் வாழ்ந்திருந்தாலும், கிபி இரண்டாம் அல்லது மூன்றாம் நூற்றாண்டில் செய்யப்பட்ட இச்சிலை தொடக்ககாலச் சிலையாகும். இவ்வாறான சிலைகள் கிபி முதலாம் நூற்றாண்டு வரை உருவாக்கப்படவில்லை. புத்தர் இறந்து முதல் நான்கு நூற்றாண்டுகள் புத்தர் அவரது காலடி போன்ற குறியீடுகளாலேயே காட்டப்பட்டார்.\n\nஇப்புத்தர் அரசிருக்கை அல்லது ஒரு மேடையில் இடப்பட்ட மெத்தையில் இருப்பதாகக் காட்டப்பட்டுள்ளது. இருக்கைக்கு முன்னால் தலையில் முடியும் ஒளிவட்டமும் பொருந்திய போதிசத்வர்களும், இரு புறமும் முழந்தாழிட்ட நிலையில் ஆணும் பெண்ணுமான இரு உருவங்களும் உள்ளன. இவ்விருவரும், இச்சிலையை உருவாக்குவதற்கான நிதியை வழங்கியவர்களாக இருக்கலாம் எனக் கருதப்படுகிறது.\n\nபிபிசி வானொலி 4ன் 100 பொருட்களில் உலக வரலாறு என்னும் நிகழ்ச்சித் தொடரில் ஒரு பொருளாக இச்சிலை பயன்படுத்தப்பட்டது. குறியீடுகளால் காட்டப்பட்ட புத்தர் உருவச் சிலைகளாக வடிக்கப்படும் நிலை உருவாகியது தொடர்பான மாற்றங்களை இந்நிகழ்ச்சி விளக்கியது.\n\n"}
{"id": "269840", "url": "https://ta.wikipedia.org/wiki?curid=269840", "title": "ஊராட்சி ஒன்றிய நடுநிலைப் பள்ளி, காமக்கூர்", "text": "ஊராட்சி ஒன்றிய நடுநிலைப் பள்ளி, காமக்கூர்\n\nகாமக்கூர் ஊராட்சி ஒன்றிய நடுநிலைப்பள்ளி, தமிழ்நாடு, திருவண்ணாமலை மாவட்டம், ஆரணி தாலுக்காவில் உள்ள காமக்கூரில் அமைந்துள்ளது. இப்பள்ளியில் 2014-2015 கல்வியாண்டில்165 மாணவ மாணவிகள் பயில்கின்றனர். தமிழ், ஆங்கிலம், கணிதம், அறிவியல் பட்டதாரி ஆசிரியர்கள் மற்றும் இடைநிலை ஆசிரியர்கள் பணிபுரிகின்றனர். இப்பள்ளியில் அனைத்து மன்றங்களும் செயல்படுகின்றன. சுற்றுச்சூழல் மன்றம், செஞ்சிலுவை மன்றமும் செயல் படுகின்றன. காமனை எரித்த சிவன் கோவில் உள்ள ஊரில் உள்ள பள்ளி என்றும் கூறுவர். இப்பள்ளி மாணவர்கள் மாவட்ட அளவில் ஓவியப்போட்டியிலும், புத்தாக்க அறிவியல் விருதும், சதுரங்க போட்டியிலும் வெற்றி பெற்று உள்ளனர்.\n\n"}
{"id": "269841", "url": "https://ta.wikipedia.org/wiki?curid=269841", "title": "வாணியம்பாடி பள்ளிப்பட்டு", "text": "வாணியம்பாடி பள்ளிப்பட்டு\n\nவாணியம்பாடி பள்ளிப்பட்டு:"}
{"id": "269842", "url": "https://ta.wikipedia.org/wiki?curid=269842", "title": "சகாலின் மாகாணம்", "text": "சகாலின் மாகாணம்\n\nசகாலின் மாகாணம் (\"Sakhalin Oblast\", , சகலீன்சுக்கயா ஓபிலஸ்த்) என்பது உருசியாவின் நடுவண் அலகும், ஒரு உருசிய மாகாணமும் ஆகும். இது சகாலின் தீவு மற்றும் கூரில் தீவுகளை உள்ளடக்கியது. இந்த மாகாணம் 87.100 சதுர கிலோமீட்டர் (33,600 சதுர மைல்) பரப்பளவு கொண்டது. இதன் நிர்வாக மையம் மற்றும் பெரிய நகரம் தெற்கு-சகாலின்சுக் ஆகும். இம்மாகாணத்தின் மக்கள்தொகை: 497,973 ( 2010 கணக்கெடுப்பு .)\n\nஇதன் மக்களில் கணிசமானவர்கள் முன்னாள், சோவியத் ஒன்றியத்தின் பிறபகுதியில் இருந்து வந்தவர்கள் ஆவர், இந்த மாகாணத்தைத் தாயகமாக கொண்டவர்கள் நிவாகர் மற்றும் ஐனு இனக்குழுக்கள் ஆவர். ஐனுக்கள் தாய்மொழியை இழந்தவர்களாக உள்ளனர். \n\nSection::::மக்கள் வகைப்பாடு.\nஇப்பிராந்தியத்தின் மக்கள் தொகை: 497,973 ( 2010 கணக்கெடுப்பு ); 546,695 ( 2002 மக்கள் தொகை கணக்கெடுப்பு ); 709,629 ( 1989 மக்கள் தொகை கணக்கெடுப்பு .) \n2012 முக்கிய புள்ளிவிவரம்\nமொத்த கருத்தரிப்பு விகிதம்: \n2009 - 1.59 | 2010 - 1.56 | 2011 - 1.57 | 2012 - 1.71 | 2013 - 1.81 | 2014 - 1.95 (இ)\nஇன குழுக்கள்: 409.786 எண்ணிக்கையில் உள்ள உருசியர்களே பெரிய இனக்குழுவினர். 24.993 கொரியர்கள், 12.136 உக்ரேனியர்கள் உட்பட சிறிய குழுக்களைச் சேர்தவர்கள் உட்பட, 219 பேர் ஜப்பானியர் (0.05%). 2010 இல் எடுத்த கணக்கெடுப்பின்படி ஒப்ளாஸ்ட்டில் பின்வறுமாறு இன கலவை இள்ளது:\n\n\n24.035 பேர்களின் இனத்தை நிர்வாக தரவுத்தளங்கள் இருந்து அறிய முடியவில்லை. காரணம் தங்கள் இனக்குழுவை குறிப்பிடாததுவே காரணம் ஆகும்.\n\nSection::::சமயம்.\n2012 ஆண்டைய உத்தியோகபூர்வ கணக்கெடுப்பின் படி சாகாலின் ஒப்லாஸ்து மக்கள் தொகையில் 21.6% உருசிய மரபுவழித் திருச்சபையை பின்பற்றுகின்றனர் , 4% பொதுவாக இருக்கும் கிருத்துவர் , 2% கிழக்கு மரபுவழி திருச்சபை கிருத்தவர்கள், மக்கள் தொகையில் 1% ஸ்லாவிக் நாட்டுப்பற மதத்தவர், 1% பிராட்டஸ்டண்ட் .ஆவர். 37% \"ஆன்மீக, மத நாட்டம் அற்றவர்களாக தங்களை கருதுபவர்கள், 15% நாத்திகர் , 18.4% மதத்தைப்பற்றி குறிப்பிடாதவர்கள்.\n\nSection::::எண்ணெய், எரிவாயு, நிலக்கரி.\nபல ரசிய, பிரஞ்சு, தென் கொரிய, பிரித்தானிய, கனடிய, அமெரிக்க எண்ணெய் மற்றும் எரிவாயு நிறுவனங்கள் 1990 களின் நடுப்பகுதியில் இருந்து தீவில் எண்ணெய் மற்றும் எரிவாயு எடுப்பதற்கு தோண்டியுள்ளன. 1920 களுக்குப் பின்னர் சோவியத் காலத்தில் நிலக்கரி மற்றும் மாங்கனீசு போன்றவற்றை வெட்டியெடுக்கப்பட்டது.\n"}
{"id": "269857", "url": "https://ta.wikipedia.org/wiki?curid=269857", "title": "நிம்மியம்பட்டு", "text": "நிம்மியம்பட்டு\n\nநிம்மியம்பட்டு, வேலூர் மாவட்டம் வாணியம்பாடி நகரத்தில் இருந்து கிழக்கே 12கி.மீ. தொலைவில் உள்ள கிராமம். \nஇது அனைத்து சமுக மக்கள் வாழும் பெரிய கிராமம். இங்கு பெத்தபுலியம்மன் என்ற பழம்பெருமை வாய்ந்த கோயில் உள்ளது. 7 வருடத்திற்கு ஒரு முறை நடக்கும் கோயில்திருவிழா மிகச் சிறப்பு வாயந்த திருவிழா. இங்கு வாரா வாரம் செவ்வாய்கிழமை வாரச்சந்தை கூடுகிறது. தமிழ் நாட்டின் சிறப்பு வாய்ந்த ஆட்டுச்சந்தைகளுள் இதுவும் ஒன்று. பொங்கலையொட்டி நடைபெறும் எருது விடும் திருவிழா, பன்னெடுங்காலந்தொட்டு நடைபெற்று வரும் பாரம்பரியம்மிக்க திருவிழா. இது தமிழரின் வீரத்தையும், பண்பாட்டையும் வெளிப்படுத்துகிறது.\n"}
{"id": "269860", "url": "https://ta.wikipedia.org/wiki?curid=269860", "title": "சமால் கார்கி", "text": "சமால் கார்கி\n\nசமால் கார்கி (Jamal Garhai) என்பது வடக்கு பாக்கிசுத்தானின் மாகாணமான கைபர் பக்துன்குவாவில் உள்ள மர்தானில் இருந்து 13 கிலோமீட்டர் தொலைவில் உள்ள ஒரு பண்டைய காந்தாரப் பண்பாட்டுக்குரிய களம் ஆகும். இந்தியத் துணைக்கண்டத்தின் இப்பகுதியில் புத்த மதம் செழிப்புற்றிருந்த காலத்தில், கிபி முதலாம் நூற்றாண்டு முதல் ஐந்தாம் நூற்றாண்டு வரை சமால் கார்கி, பௌத்த விகாரையாக இருந்தது. இங்கே ஒரு அழகிய துறவி மடமும், முதன்மைத் தாதுகோபமும் அதைச் சூழச் சிறிய சைத்தியங்களும் நெருக்கமாக அமைந்திருந்தன.\n\nSection::::கண்டுபிடிப்பு.\nசமால் கார்கியின் அழிபாடுகள் 1848ம் ஆண்டில், பிரித்தானியத் தொல்லியலாளரான அலெக்சாண்டர் கன்னிங்காம் என்பவரால் முதன்முதலாகக் கண்டுபிடிக்கப்பட்டது. தாது கோபுரம், கர்னல் லும்சுடன் என்பவரால் வெளிப்படுத்தப்பட்டது. ஆனாலும் அக்காலத்தில் பெறுமதியான எதுவும் கிடைக்கவில்லை. 1871ல் இக்களம் லெப்டினன்ட் குரொம்டன் என்பவரால் அகழ்வாய்வு செய்யப்பட்டபோது, பெருந்தொகையான புத்தர் சிலைகள் கிடைத்தன. இவை இப்போது பிரித்தானிய அருங்காட்சியகத்திலும், கொல்கத்தாவில் உள்ள அருங்காட்சியகத்திலும் உள்ளன. இக்களத்தில் கரோசுட்டி மொழிக் கல்வெட்டு ஒன்றும் கிடைத்தது. இது இப்போது பெசாவர் அருங்காட்சியகத்தில் வைக்கப்பட்டுள்ளது.\n\n"}
{"id": "269865", "url": "https://ta.wikipedia.org/wiki?curid=269865", "title": "சத்தியவாக்கு (திரைப்படம்)", "text": "சத்தியவாக்கு (திரைப்படம்)\n\nசத்தியவாக்கு 1990ஆவது ஆண்டில் ஆர். அரவிந்த்ராஜ் இயக்கத்தில் வெளியான ஒரு இந்தியத் தமிழ்த் திரைப்படமாகும். ராமவாசுதேவன் தயாரித்த இத்திரைப்படத்தில் பிரபு, சோபனா, நாசர், வினு சக்ரவர்த்தி ஆகியோர் முக்கிய வேடங்களில் நடித்திருந்தனர். இப்படத்திற்கு கியான் வர்மா இசையமைத்திருந்தார்.\n\n\nSection::::பாடல்கள்.\nஇத்திரைப்படத்தின் பின்னணி இசை மற்றும் பாடல்களுக்கு கியான் வர்மா இசையமைத்திருந்தார். \n"}
{"id": "269867", "url": "https://ta.wikipedia.org/wiki?curid=269867", "title": "கே. பாலமுருகன்", "text": "கே. பாலமுருகன்\n\nகே. பாலமுருகன் (பினாங்கு மலேசியா) இளம்தலைமுறை எழுத்தாளர்களில் குறிப்பிடத்தக்க ஒரு மலேசியத் தமிழ் எழுத்தாளர். தற்கால சமூக வாழ்க்கைச் சூழல்களை புதிய உத்திகளிலும், புதிய முறைகளிலும் சொல்லி வரும் நவீன, தீவிர எழுத்தாளர். மலேசியத் தமிழிலக்கியச் சூழலில் சிறுகதைகள், நாவல்கள், கவிதைகள் மூலம் நன்கு அறியப்பட்டவர். அநங்கம் \nஎன்ற சிற்றிதழை நடத்துபவர். தமிழ்மொழிக்கான திறன்மிகு ஆசிரியர். \n\nSection::::வாழ்க்கை.\nதற்சமயம் மலேசியா கெடா மாநிலத்தின் குடும்பத்துடன் வாழ்ந்து வருகிறார். மலேசியா முழுவதும் சென்று சிறுவர்களுக்கான இலக்கியத்தை வளர்ப்பதில் தன் வாழ்வைச் செலவழித்து வருகிறார்\n\nSection::::எழுத்துலகில்.\nஇவர் 2006 ஆம் ஆண்டில், தனது 23ஆவது வயதில் மக்கள் ஓசை பத்திரிகையில் எழுதத் தொடங்கிய 'ஒரு வீடும் சில மனிதர்களும்' எனும் கட்டுரைத் தொடர் மூலம் எழுத்துலக்கு அறிமுகமானவர். \n\n\n\n"}
{"id": "269869", "url": "https://ta.wikipedia.org/wiki?curid=269869", "title": "சுவத் மாவட்டம்", "text": "சுவத் மாவட்டம்\n\nசுவத் (\"Swat\"), பாகிஸ்தான் நாட்டின் கைபர் பக்துன்வா மாகாணத்தில் மலைகள் சூழ்ந்த, சுவத் ஆற்றுச் சமவெளியில் அமைந்த மாவட்டமாகும். இதன் தலைமையிட நகரம் \"சையது செரீப்\" ஆகும். ஆனால் பெரிய நகரமாக மிங்கோரா விளங்குகிறது.சுவத் மாவட்டத்தைக் கிழக்கின் சுவிட்சர்லாந்து என்பர்.சுவத் மாவட்டத்தில் பஷ்தூன் பழங்குடி மக்கள், குஜ்ஜர் எனும் கால்நடை மேய்க்கும் மக்கள் மற்றும் கோகிஸ்தானி இன மக்கள் அதிகம் வாழ்கின்றனர். பஷ்தூன் மொழி, கோஜ்ரி, \"தோர்வாலி\" மற்றும் \"கலாமி\" மொழிகள் இப்பகுதிகளில் அதிகம் பேசப்படுகிறது.\n\nSection::::அமைவிடம்.\nசுவத் மாவட்டம், இஸ்லாமாபாத் நகரத்திலிருந்து வடமேற்கே 394 கிலோ மீட்டர் தொலைவில் அமைந்துள்ளது.\n\nSection::::எல்லைகள்.\nமேற்கில் சித்ரால், மேல் திர் மற்றும் கீழ் திர் மாவட்டங்களையும், கிழக்கிலும், தென் கிழக்கிலும் கோகிஸ்தான், புனேர் மற்றும் சாங்க்லா மாவட்டங்களையும், மேற்கே ஆசாத் காஷ்மீரின் சில்ஜிட்-பால்டிஸ்தான் பகுதிகளையும் எல்லைகளாகக் கொண்டுள்ளது சுவத் மாவட்டம்.\n\nSection::::பெயர்க் காரணம்.\nரிக் வேதத்தில் இம்மாவட்டத்தில் பாயும் சுவஸ்து ஆறு குறிப்பிடப்பட்டுள்ளது. எனவே இப்பகுதி, சுவத் என்று அழைக்கப்படுகிறது.\n\nSection::::வரலாறு.\nசுவத் பகுதியில் 2500 ஆண்டுகளுக்கு முன்பே மக்கள் திட்டமிட்ட நகர வாழ்க்கை வாழ்ந்து வந்தனர். கி மு 327-இல் பேரரசர் அலெக்சாந்தர் கிரேக்கத்திலிருந்து சுவத் வழியாக இந்தியாவிற்குள் நுழைந்தார். கி. மு. இரண்டாம் நூற்றாண்டில் பௌத்தர்கள்சுவத் பகுதியில் பௌத்த மடாலயங்களையும், நினைவுத் தூபிகளையும் எழுப்பினர். பௌத்தக் கட்டிடக் கலை மற்றும் இலக்கியங்கள் வளர்ந்தன. காபூல் சாகி இந்து மன்னர்களின் அரசில் சுவத் மாவட்டம் இருந்தது. பின்னர் இசுலாமிய சாகி அரச வம்ச மன்னர்களின் கட்டுப்பாட்டிற்குள் சென்றது.\n19ஆம் நூற்றாண்டின் நடுவில் துரானிப் பேரரசில் சுவத் மாவட்டம் சேர்க்கப்பட்டது.\n\nSection::::பௌத்த கலாசாரம்.\nகி. பி. ஒன்பதாம் நூற்றாண்டில், மன்னர் இந்திரபூதி காலத்தில், சுவத் பகுதியில் திபெத்தியத் தாந்திரீக பௌத்த சமயம் வளர்ச்சியடைந்திருந்தது. இந்திரபூதி, இரண்டாம் புத்தர் எனப் புகழப்பட்டார்.\n\nகி. மு. மூன்றாம் நூற்றாண்டில், அசோகரின் மௌரியப் பேரரசின் காலத்தில், காந்தாரம், சுவத் சமவெளி, மற்றும் சுவத் மாவட்டத்தைச் சுற்றியுள்ள மலைப் பகுதிகளில் பௌத்த சமயம் நன்கு பரவி இருந்தது. புத்தரின் நினைவைப் போற்றும் விதமாக, அசோகர் காலத்தில் எழுப்பப்பட்ட, ஹர்மகராஜிகா தூண் (தக்சசீலா]), புட்கரா (சுவத்) தூண்கள் காந்தாரச் சிற்பக் கலை நயத்துடன் எழுப்பப்ட்டுள்ளன.\nகாந்தரம் என்ற பகுதியின் பெயர் முதன் முதலாக ரிக் வேதத்தில் குறிக்கப்பட்டுள்ளது.\nசுவத் அருங்காட்சியகத்தில் புத்தர் தொடர்பான குறிப்புகள் காணக்கிடைக்கின்றன.\n\nSection::::இந்து சாகி ஆட்சியாளர்களும் சமசுகிருதமும்.\nசுவத் பகுதியை இந்து சாகி வம்ச மன்னர்கள் ஆண்டனர். ஷாகி மன்னர்கள் காலத்தில் சமசுகிருதம் ஆட்சி மொழியாக இருந்தது.\n\nSection::::கஜினி முகமதுடன் இசுலாம் அறிமுகம்.\nமௌரியப் பேரரசின் இறுதிக் காலத்தில் (கி மு 324–185) சுவத் மற்றும் அதனை சுற்றியுள்ள பகுதிகளில் பௌத்த சமயம் பரவி, சுவத் பகுதி புகழ் பெற்ற பௌத்த சமய மையமாக திகழ்ந்தது.\n\nபின்னர் காபூல் சாகி இந்து மன்னர்கள் இப்பகுதியை ஆண்டனர். கி பி 1000 இல் இசுலாமிய படையெடுப்புகளின் போது, சுவத் மாவட்டத்தில் இந்து சமய மக்கள் நிறைந்திருந்தனர்.\n\nகி பி 1023 இல் கஜினி முகமது சுவத் பகுதியில் படையெடுத்து, இந்து, பௌத்த நினைவுச் சின்னங்களை அழித்து, இசுலாமிய கலாசாரத்தை அறிமுகப்படுத்தினார்.\n\nSection::::புவியியல்.\nசுவத் சமவெளி, வடமேற்கு எல்லைப்புற மாகாணத்தில், இமயமலைத் தொடரில், உயர்ந்த மலைகளுக்கிடையே அமைந்துள்ளது.\n\nவடக்கில் சித்ரால் மற்றும் ஜில்ஜிட் பகுதிகளும், மேற்கில் திர், தெற்கில் மார்தன், கிழக்கே சிந்து ஆற்றின் மறு கரையில் ஹசாரா பகுதியும் அமைந்துள்ளது. சுவத் மாவட்டம், மலைத் தொடர்கள் மற்றும் சமவெளிகள் கொண்டது.\n\nSection::::மக்கள் பரம்பல்.\n2011 ஆம் மக்கட்தொகை கணக்கெடுப்பின்படி, சுவத் மாவட்ட மக்கட்தொகை 2,40,000 ஆகும்.\n\nSection::::பொருளாதாரம்.\nசுவத் மாவட்டத்தின் பொருளாதாரம், அதன் சுற்றுலா தலங்கள் மற்றும் தேனீ வளர்த்தல், கைவினைப் பொருட்கள் உற்பத்தியைச் சார்ந்துள்ளது.\n\nSection::::சுற்றுலா மையங்கள்.\nகிழக்கின் சுவிட்சர்லாந்து என்று சுவத் மாவட்டத்தை அழைப்பதற்கு காரணம், சுவத்தில் உள்ள சுற்றுலா தலங்கள், சுவிட்சர்லாந்து சுற்றுலா தலங்களுக்கு நிகராக இருப்பதே.\n\nசுவத் பள்ளத்தாக்கில் உள்ள சிறந்த சுற்றுலா மையங்கள்;\n\nSection::::கைத்தொழில்கள்.\nதேனீ வளர்த்தல், கையால் பின்னப்படும் கம்பிளி துணி வகைகள், மரகத கற்களை பாலிஷ் செய்தல், சீனா களிமண்னில் செய்த மட்பாண்டங்கள், மர நாற்காலி போன்ற தளவாட தொழில்கள் சிறப்பாக உள்ளது.\n\n\n"}
{"id": "269870", "url": "https://ta.wikipedia.org/wiki?curid=269870", "title": "பியோதோர் அலெக்சாந்திரோவிச் பிரெதிகின்", "text": "பியோதோர் அலெக்சாந்திரோவிச் பிரெதிகின்\n\nபியோதோர் அலெக்சாந்திரோவிச் பிரெதிகின் (Fyodor Aleksandrovich Bredikhin) (, 8 திசம்பர்r 1831 – 14 மே 1904 (O.S.: 1 மே)) ஓர் உருசிய வானியலாளர் ஆவார். பிரெதிகின், பிரெதிசின் எனவும் வழங்கும். அயல்மொழிகளில் பியோதோர் என்பது தியோடோர் என மாற்றி கூறப்படுகிறது.\n\nSection::::வாழ்க்கைப்பணி.\nமாஸ்கோ பலகலைக்கழகத்தில் உள்ள வான்காணகத்தில் இவர் 1857 இல் பணியளராகச் சேர்ந்து, 1873இல் அதன் இயக்குநரானார். இவர் 1890 இல் புல்கோவ் வான்காணகத்தின் இயக்குநரானார். அங்கு 1894 வரை தொடர்ந்து பணியாற்றினார். அதே ஆண்டில் உருசிய அறிவியல் கல்விக்கழகத்தின் ஆய்வுறுப்பினர் ஆனார்.\n\nஇவர் வால்வெள்ளிகளின் வால்பற்றிய கோட்பாடு, விண்கற்கள், விண்கள் பொழிவுகள் ஆகியவை பற்றி ஆய்வு செய்தார்.\n\n786 பிரெதிகினா எனும் சிறுகோளும் நிலாவில் இருக்கும் பிரெதிகின் (குழிப்பள்ளம்) எனும் குழிப்பள்ளமும் இவரது பெயரால் வழங்கப்படுகின்றன.\n\n"}
{"id": "269884", "url": "https://ta.wikipedia.org/wiki?curid=269884", "title": "நாம் ஆற்றுப் போர்", "text": "நாம் ஆற்றுப் போர்\n\nநாம் ஆற்றுப் போர் (\"Battle of Nam River\") என்பது தென்கொரியாவில் உள்ள நாம் ஆற்றுக்கும் நாக்தாங் ஆற்றுக்கும் அருகில் நடந்த தொடக்க நிலை கொரியப் போராகும். இது ஐ.நா படைகளுக்கும் வட கொரியப் படைகளுக்கும் இடையில் 1950 இல் ஆகத்து 31 முதல் செப்டம்பர் 19 வரை நடந்தது. இது புசான் எல்லையோரப் போரின் ஒரு பகுதியாகும். மேலும் இது அப்போது நடந்த பல பெரும்போர்களில் ஒன்றாகும். அமெரிக்கப் படைகளும் கொரியக் குடியரசுப் படைகளும் இணைந்து, ஆற்றின் குறுக்கே வட கொரியப் படை தொடர்ந்த முற்றுகையை முறியடித்ததும், இது ஐநா தரப்புப் படைகளின் வெற்றியில் முடிந்தது.\n\nபுசானின் தென்பாங்கில் உள்ள நாக்தாங் ஆற்றின் கிளையாறுகளில் ஒன்றான நாம் ஆற்றின்கரை நெடுக, மாசான் போர்க்களத்தில் மாசானைக் காக்க, அமெரிக்கப்படைசார்ந்த 35 ஆம் காலாட்படையணியும் 25 ஆம் காலாட்படையணியும் அணிவகுத்து நின்றன. வட கொரியாவின் மக்கள்படையின் 7 ஆம் பிரிவு ஆகத்து 31 ஆம் நாளன்று நாம் ஆற்றின் குறுக்கேபுகுந்து ஆற்றைக் கடந்துவரலானது. இதை இடைமறித்து வெற்றியுடன் 35 ஆம் காலாட்படையணி வட கொரிய முன்னேறுவதைக் கடுமையாக எதிர்த்து தடுத்து நிறுத்தியது. என்றாலும் பல ஆயிரம் வடகொரியர்கள் ஆற்றுப்போக்கில் இருந்த ஒரு துளையூடாகத் திரண்டுவந்து அமெரிக்கப் படையைச் சுற்றிவளைத்தனர். இதனால் அமெரிக்கப் படையணிகளுக்கும் வடகொரியப் படைக்கும் இடையே கும் ஆற்றின் நெடுகிலும் பின்புறமும் கடும்போர் மூண்டது. இறுதியில் வடகொரியப் படை முற்றிலுமாக அமெரிக்கப் படைவீர்ர்களால் முறியடிக்கப்பட்டது.\n\nபோரில் புசானைக் கைப்பற்ற முன்னேறிவந்த வடகொரியப் படையைப் பின்னேறச் செய்ததில் 35 ஆம் காலாட்படை பெரும்பங்கு வகித்தது. இதனால் கிடைத்த கால இடைவெளி இன்சான் எதிர்த்தாக்குதலால் எதிரியின் முறியடிப்பை மேற்கொள்ள, அமெரிக்கப்படையணிகள் நன்றாக ஆயத்தமாக உதவியது. இதனால் புசானில் வடகொரியப் படையை முற்றிலுமாகத் தோல்வியுறச்செய்தல் எளிதாக முடிந்தது. இது 35 ஆம் காலாட்படைக்கு அமெரிக்கக் குடியரசுத் தலைவரின் பாராட்டுரையைப் பெற்றுத் தந்தது.\n\nSection::::பின்னணி.\nSection::::போர் வெடிப்பு.\nகொரியக் குடியரசை அதன் வடபுல நாடான கொரிய மக்கள் சனநாயகக் குடியரசு 1950 சூன் 25 ஆம் நாள் முற்றுகையிட்டுப் போர்வெடித்ததும் ஐநா அப்போரை எதிர்கொள்ள, தென்கொரியாவின் உதவிக்குப் படையனுப்ப முடிவு செய்தது. வடகொரிய முற்றுகையை எதிர்க்கவும் தென்கொரிய வீழ்ச்சியைத் தடுக்கவும், ஐநா உறுப்பு நாடான அமெரிக்கா கொரியத் தீவகத்துக்குப் படையனுப்ப உறுதி எடுத்தது. என்றாலும் இரண்டாம் உலகப் போருக்குப் பிறகு ஆசியக் கிழக்குப் பகுதியில் இருந்த அமெரிக்கப் படைகளின் தொகை குறைந்துவிட்டிருந்தது. அந்த நேரத்தில் அருகில் ஜப்பானில் தங்கி இருந்த படை 25 ஆம் காலாட்படையணி ஒன்றேயாகும். அப்படையின் தொகை மிக அருகி இருந்ததோடு, அதனிடம் இருந்த கருவிகளும் படைநிதி ஒதுக்கீடின்றி காலாவதியாகி விட்டிருந்தன. இருந்தாலும் உடனடியாக தென்கொரியாவுக்குச் செல்லும்படி 24 ஆம் காலாட்படைக்கு ஆணையிடப்பட்டது.\n\nவடகொரிய முன்னேற்றங்களால் ஏற்பட்ட அதிர்ச்சியை ஏற்க கொரியாவுக்கு அனுப்பப்பட்ட முதல் அமெரிக்கப் படையணியாக 24 ஆம் காலாட்படையணி அமைந்தது. வடகொரியப் பேரணிகட்கு மற்ற அமெரிக்கப் படையணிகள் வரும்வரை ஈடுகொடுக்கவே இது அனுப்பப்பட்டது. எனவே இந்த அணி பல வாரங்கட்குத் தனித்தே போரிடவேண்டிய கட்டாயநிலை. எனவே இது வடகொரிய முன்னேற்றத்தை தடுக்கப் பெரிதும் திணறியது. இது அமெரிக்க முதலாம் குதிரைப்படையணியும் 7 ஆம் காலாட்படையணியும் 25 ஆம் காலாட்படையணியும் அமெரிக்க எட்டாம் பெரும்படையும் வரும்வரை ஈடுகொடுக்கத் தன்னால் முடிந்தவரை பாடுபட்டது.வடகொரியாவும் அமெரிக்கப் படைகளும் சூலை 5ஆம் நாளன்று முதன்முதலாக மோதிய ஓசான் போரில், முன்னேறிவந்த 24 ஆம் காலாட்படையணி வடகொரியப் படைகளால் கடுமையாகத் தாக்கப்பட்டுத் தோற்கடிக்கப்பட்டது.சுமித் படையணி தோற்ற ஒரு மாதத்துக்குப் பிறகு 24 ஆம் காலாட்படையணி, எண்ணிக்கையிலும் படைக்கலங்களிலும் வலுவான வடகொரியப் படைகளால் மாறிமாறித் தாக்கப்பட்டு, தெற்கே விரட்டப்பட்டன. 24 ஆம் காலாட்படையணிகள் சோச்சிவான் போரிலும் அடுத்த சோனான் போரிலும் பியாங்தேக் போரிலும் தொடர்ந்து தெற்கு நோக்கித் துரத்தப்பட்டன.இறுதியாக இது தேயாங் போரில் சூலை 30 வரை தடுத்து எதிரிப்படையைத் தடுத்து நிறுத்த முயன்றபோது முற்றிலுமாக அழிவுற்றது.அப்போது தான் அமெரிக்க எட்டாம் படைத்தொகுதி, கிட்டதட்ட வடகொரியபடைக்கு ஈடான புதிய படையணிகள் அன்றாடம் கொரியாவுக்கு வரத்தொடங்கின .\n\nSection::::வட கொரியப் படை முன்னேற்றம்.\nதேயானைக் கைப்பற்றியதும் வடகொரியப்படைகள் புசான் எல்லையோரம் முழுவதையும் சுற்றிவளைக்கலாயின. வடகொரியாவின் 4 ஆம் படைப்பிரிவும் 6 ஆம் காலாட்படையணியும் தெற்கு நோக்கி அணிவகுத்து முன்னேறி, ஐநாவின் வடக்கு அணிவகுப்பை சுற்றிவளைக்கச் சென்றன. இதனால் வடகொரியப்படைகள் மிகப் பரவலாக விரவி அமையலானது. மேலும் அவை ஐநா படையிருப்பு நோக்கி முன்னேறி தன்னைவிட பாரிய அமெரிக்க படையணிவகுப்பையும் தென்கொரியப் படைகளையையும் தொடர்ந்து தெற்குநோக்கிப் பின்னேறவும் வைத்தன.\n\nஅமெரிக்கப் படைகள் தொடர்ந்து பின்னேறிவர, கடைசியில் வடகொரியப் படைகள் முன்னேற்றம் பல தாக்குதல்களுக்குப் பிரகு தென்கொரியாவின் கடைகோடித் தென்பகுதியில் தடுத்து நிறுத்தப்பட்டன. மூன்றாம் படையணி, புதியதாகவந்த 29 ஆம் காலட்படையணி அனைத்துமே ஏடாங் மறைநிலைத் தாக்குதலால் வடகொரியப் படைகளால் சூலை 27 ஆம் நாளன்று முறியடிக்கப்பட்டன. இது வடகொரியப்படைக்குப் புசான் செல்வதற்கான கணவாயை உருவாக்கித் தந்தது. அமெரிக்க 19 ஆம் காலாட்படையைப் பின்னேறச் செய்து மேற்கில் சிஞ்சுவைக் கைப்பற்றியதும் புசானை அடைதல் வடகொரியப்படைக்கு மேலும் எளியதாகியது..என்றாலும் ஆகத்து 2 இல் அமெரிக்கப்படைகள் நாட்ச் போரில் வடகொரியப்படையை எதிர்த்துக் கடுமையாகத் தாக்கிப் பின்னடையச் செய்தன. அப்போரில் வடகொரியப்படைகளுக்கு பெருஞ்சேதாரம் ஏற்படவே, தம்மை ஆயத்தப்படுத்திக் கொள்ளவும் கூடுதல் படையணிகளை எதிர்பார்த்தும் அவை மேற்கே பல நாட்களுக்குப் பின்னேறின. இது இருதரப்புப் படைகளும் புசான் எல்லையோரப் போரில் ஒன்றையொன்று எதிர்கொள்ள தம்மை ஆயத்தப்படுத்திக் கொள்ளவும் உதவியது.\n\nSection::::மாசான் முற்றுகை.\nநாட்ச் போருக்குப் பிறகு கிடைத்த இடைவேளையில், எட்டாம் பெரும்படையின் தளபதி வால்டன் வாக்கர் வில்லியம் பி. கீன் பொறுப்பில் இருந்த 25 ஆம் காலாட்படையணியை மாசானுக்கு மேற்கில் இருந்த புசான் எல்லையோரத் தெற்குப் புறத்தில் தற்காப்பாக நிறுத்துமாறு ஆணையிட்டார். இந்த இருப்புக்கு ஆகத்து 15 இல் 25 ஆம் காலாட்படையணி நகர்ந்தது.மாசானின் மேற்குத் தரப்பகுதி மிகவும் கரடுமுருடாக இருந்ததால் அந்நிலை அணிவகுப்புகளின் இருப்புகளைக் கட்டுப்படுத்தியது. சிஞ்சு கணவாயின் கிழக்கு புறத்தில் எளிதாக தற்காப்புப் போர் நிகழ்த்த ஏற்ற இடமாக மாசானின் மேற்குமலைப்புறம் அமைந்தது. அங்கே சோபுக்சானின் 2000 அடி உயரக் கொடுமுடிகள் அமைந்து, மாசானுக்கு மேற்கே வடக்கு-தெற்குக்கான ஒரே இணைப்பாக இருந்த கோமம்-நி – ஆமான் - சிண்டாங் சாலைக்குப் பாதுகாப்பாக அமைந்தன.\n\nவடக்கில், மச்சந் சிஞ்சு நெடுஞ்சாலையில் இருந்து நாம் ஆறு வரையில் பல வாட்டமான தற்காப்புப்போர் நடத்துவதற்கான இருப்புகள் அமைந்திருந்தன. இடையில் இருந்த சுங்கம்-நி மேட்டுச் சமவெளி இதற்கு மிகவும் பொருத்தமாக அமைந்திருந்தது. இது மாசான் சாலையையும் உயிரியாங்குக்கான நாம் ஆற்றைக் கடக்கும் சாலையையும் இணைக்கும் ஒரு முதன்மைச் சந்திப்பைக் கட்டுப்படுத்தும் இடமாகும். நாம் ஆறும் நாக்தாங் ஆறும் கூடுமிடத்தில் அமெரிக்க 25 ஆம் காலட்படையணியின் வலது அணிவகுப்பும் 24 ஆம் காலாட்படையணியின் இடது அணிவகுப்பும் இணைந்திருத்தல் தேவையான ஒன்றாகும். எனவே 25 ஆம் காலாட் படையணியும் மாசான்-சிஞ்சு நெடுஞ்சாலை சிண்டாங்-நி-ஆமான் சாலையைச் சந்திக்கும் கோமம்-நி சாலை இடைவெட்டுமுகத்தைக் காப்பாற்ற, அவ்விடத்துக்கு நகர்ந்தது.\n\n"}
{"id": "269888", "url": "https://ta.wikipedia.org/wiki?curid=269888", "title": "பொந்தன்புளி", "text": "பொந்தன்புளி\n\nபொந்தன்புளி அல்லது ஆனைப்புளி, பெருக்கமரம் என்றும் தமிழில் அழைக்கப்படுவது (அறிவியல் பெயர்; \"Adansonia digitata\", ஆங்கிலத்தில்; \"baobab\") என்பது ஒரு மரமாகும். இது ஆப்பிரிக்க கண்டத்தைச் சேர்ந்த பெருக்க மரம் ஆகும். குறிப்பாக சூடான உலர்ந்து காணப்படும் சகாராவுக்கு தெற்கில் உள்ள ஆப்பிரிக்கப் பகுதிகளில் உள்ள சவானாவில் காணப்படுகிறது. இம்மரங்கள் தமிழகம் மற்றும் இலங்கைக்கு குதிரை வணிகர்களாக வந்த அரேபியர்களின் மூலமாக ஆயிரம் ஆண்டுகளுக்கு முன்னரே வந்து சேர்ந்தன. குதிரைகளுக்கு உணவாக அரேபியர்கள் பொந்தன்புளி மரத்தின் இலைகள், பூக்கள் மற்றும் கொட்டைகளை கொடுப்பார்கள்.\nSection::::தாவரவியல்.\nபொந்தன் புளிய மரத்தின் அறிவியல் பெயர் (அரபு மொழியில் வழங்கப்படும் பெயரில் இருந்தும்: بو حباب), ஆப்ரிக்க வறண்ட நிலங்களில், இம்மரத்தை முதன்முதலாக கண்டறிந்த பிராஞ்சு நாட்டைச் சேர்ந்த மைக்கேல் அடன்சன் (1727-1806) என்னும் தாவரவியலாளர் பெயரையும் இணைத்து அடன்சோனியா டிஜிடேட்டா (Adansonia Digitata) என்ற தாவரவியல் பெயர் இதற்கு சூட்டப்பட்டது. இவரால் அதிகாரபூர்வமாக செனிகல் நாட்டில் உள்ள சோர் என்ற தீவில் 1749 ஆம் ஆண்டில் இம்மரம் கண்டுபிடிக்கப்பட்டது. இம்மரத்தின் இலைகள் கீரையாகச் சமைத்து உண்ணக் கூடியதாகவும், கனிகள் சுவையான பானம் தரக்கூடியதாகவும் இருப்பதைக் கண்டார் ஆப்பிரிக்காவில் இருந்தபோது ஒரு நாளில் இரண்டுமுறை இந்த பானத்தை குடித்துவந்தார். இதனால் இவர் உடல் நலம் மேம்பட்டதாக நம்பினார். \nSection::::விளக்கம்.\nகிளைகள் மற்றும் இலைகள் ஐவிரல் அமைப்புடன் கையை ஒத்ததாக இருக்கும். ஐந்து முதல் இருபத்தைந்து மீட்டர் வரையிலும் உயரமாக வளரக்கூடிய பொந்தன்புளி மரங்களின் அடிப்பாக சுற்றளவு சுமார் 10–14 மீட்டர் கொண்டது. இம்மரத்தில் 15 செமீ அகலத்தில் வெண்மை நிறப் பூக்கள் கிளையின் நுனியில் பூக்கக்கூடியவை. நீண்ட காம்புகளில் காய்கள் உருவாகும். பழுப்பு நிறத்தில் உள்ள பொந்தன்புளி பழங்கள், நீண்ட நாட்கள் மரத்தி லேயே தொங்கிக் கொண்டிருக்கும்.\n"}
{"id": "269899", "url": "https://ta.wikipedia.org/wiki?curid=269899", "title": "ரோடாசு கோட்டை", "text": "ரோடாசு கோட்டை\n\nரோடாசு கோட்டை (\"Rohtas Fort\", \"கிலா ரோடாசு\") பாக்கித்தானின் பஞ்சாப் மாநிலத்தில் ஜீலம் நகருக்கு அருகே அமைந்துள்ள வரலாற்றுச் சிறப்பு மிக்க காவற் கோட்டையாகும். 16ஆம் நூற்றாண்டில் ஆப்கானிய அரசர் சேர் சா சூரியால் வடக்கு பஞ்சாப் பகுதியில் பழங்குடியினரின் புரட்சியை ஒடுக்க இக்கோட்டையை கட்டினார். இந்தக் கோட்டையின் சுற்றளவு ஏறத்தாழ 4 கிமீ ஆகும். முகலாயப் பேரரசர் நசிருதீன் உமாயூனை வீழ்த்திய சூர் பரம்பரையை எதிர்த்து போடோகர் பழங்குடிகள் போராடி வந்தனர்; இவர்களை ஒடுக்கவே இந்தக் கோட்டை கட்டப்பட்டது. \n\nஇந்தக் கோட்டையை கட்ட எட்டு ஆண்டுகள் ஆயிற்று; 1555இல் முகலாய பேரரசர் நசிருதீன் உமாயூன் இக்கோட்டையைக் கைப்பற்றினார்.ஈரானின் துருக்கிய அரசர் நாதிர் ஷா, ஆப்கானிய அரசர் அகமது ஷா துரானி மற்றும் மராத்தா படைகளும் பஞ்சாப் பகுதியில் போரிட்டபோது இங்கு முகாமிட்டுள்ளனர். 1825இல் இக்கோட்டையை கைப்பற்றிய சீக்கிய அரசர் ரஞ்சித் சிங்கும் நிர்வாகத்திற்காக இக்கோட்டையை அவ்வப்போது பயன்படுத்தி உள்ளார்.\n\nSection::::கட்டப்பட்டதற்கான காரணங்கள்.\n\"கனூஜ் சண்டையில்\" தோற்கடிக்கப்பட்ட உமாயூன் பெர்சியாவில் தங்கியிருந்தார்; அவர் மீண்டும் இந்தியா வருவதை தடுக்கும் எண்ணத்துடனேயே சேர் ஷா சூரி இந்தக் கோட்டையை கட்டினார். மலைப்பாங்கான ஆப்கானித்தானுக்கும் பஞ்சாப் சமவெளிக்கும் இடையில் பெரும் தலைநெடுஞ்சாலையில் இந்தக் கோட்டை அமைந்துள்ளது. முகலாயப் பேரரசுக்கு விசுவாசமாக இருந்த போடோகர் பழங்குடிகள் சேர் சா சூரிக்கு எதிராக புரட்சியில் ஈடுபட்டனர். இவர்களை ஒடுக்கவே இக்கோட்டை வலிமையுடன் கட்டப்பட்டது. 1555இல் உமாயூன் இக்கோட்டையைக் கைப்பற்றினார்.\nSection::::அமைவிடம்.\nமலைப்பாங்கான வடமேற்கு எல்லை மாகாணத்திற்கும் சமவெளியான பஞ்சாபிற்கும் இடையே வரலாற்றுச் சிறப்புமிக்க பெரும் தலைநெடுஞ்சாலையில் இக்கோட்டை அமைந்துள்ளது. ஜூலம் நகரத்திற்கு வடமேற்கில் 16 கிமீ தொலைவிலும் தினா நகரிலிருந்து 7 கிமீ தொலைவிலும் ஆழ்ந்த பள்ளத்தாக்கில் அமைந்துள்ளது. ககான் ஆறும் பர்னால் காசு ஓடையும் சேர்ந்து கிழக்கில் தில்லா ஜோகியன் நோக்கிச் செல்லுமிடத்தில் சிறு குன்றில் கட்டப்பட்டுள்ளது. இக்கோட்டை தனது சுற்றுப்புறத்திலிருந்து உயரத்தில் உள்ளது. கடல் மட்டத்திலிருந்து 2660 அடி (818 மீ) உயரத்தில் பரப்பளவில் கட்டப்பட்டுள்ளது.\n\nSection::::கட்டமைப்பு.\nரோடாசு கோட்டை காவற்கோட்டமாகும்; இதில் 30,000 படைவீரர்கள் தங்கக்கூடியதாக உள்ளது. இதன் அமைவிடம், பெரும் சுவர்கள், பொறி வாயில்கள் மற்றும் 3 படிக் கிணறுகள் காரணமாக எத்தகைய முற்றுகையையும் தாங்கக்கூடியதாக இருந்தது. இருப்பினும் இக்கோட்டையை எவரும் முற்றுகை இடவில்லை. \n\nகோட்டையின் பெரும்பகுதி செவ்வகமாக வெட்டப்பட்டக் கற்களால் ஆனது. இவை அடுத்துள்ள தர்ராக்கி போன்ற சிற்றூர்களிடமிருந்து சேகரிக்கப்பட்டன. கோட்டையின் சில பகுதிகள் செங்கற்களால் ஆனவை. \n\nஇக்கோட்டை எவ்வித ஒழுங்கான வடிவமுமின்றி அமைந்திருந்த குன்றின் வடிவத்தை எடுத்திருந்தது. இதன் சுற்றளவு 5.2 கிமீயாக இருந்தது. 533 மீட்டர் நீளமுள்ள அரண் கோட்டைத் தலைவரின் மையப்பகுதியை மற்ற பகுதிகளிலிருந்து பிரித்தது. \n\nகோட்டையில் ஒழுங்கற்ற இடைவெளிகளில் 68 கொத்தளங்கள் (கோபுரங்கள்) உள்ளன. மூன்று படிக்கிணறுகளில் ஒன்று மையப்பகுதியிலும் மற்றவை மற்ற பகுதிகளிலும் அமைந்துள்ளன. \"இலங்கர் கனி\" என்ற வாயில் மையப்பகுதிக்கு திறக்கின்றது; இது ஓர் பொறி வாயிலாகும்; கொத்தளங்களிலிருந்து இந்த வாயிலை நோக்கி நேரடியாக தாக்க முடியும். \n\nகுவாசு கனி என்ற வாயில் இரட்டைச் சுவர் முறைக்கு காட்டாகும். மேற்குப்பகுதியில் உள்ளதோர் பகுதி மையப்பகுதியினுள் உள்ள பாதுகாப்புப் பகுதியாகும். இதற்கு ஒரு வாயிலே உள்ளது; படிக்கிணறுடன் இருந்த இப்பகுதியே கோட்டைத் தலைவரும் அவர் குடும்பத்தினரும் வாழ்வதற்கான பகுதியாகும். இந்த பாதுக்காக்கப்பட்ட பகுதியில் சாஹி மசூதி என்ற அழகான மசூதி அமைந்துள்ளது. இந்தக் கோட்டையில் அரண்மனை எதுவும் கட்டப்பட்டிருக்கவில்லை. இராசா மான்சிங் மட்டுமே தற்போது மான்சிங் அவேலி எனப்படும் கட்டமைப்பை கட்டியுள்ளார். இது பாதுக்காக்கப்பட்ட பகுதியின் உயரமான பகுதியில் கட்டப்பட்டுள்ளது.\n\n"}
{"id": "269907", "url": "https://ta.wikipedia.org/wiki?curid=269907", "title": "வீரக்குமாரசாமி கோயில், வெள்ளக்கோயில்", "text": "வீரக்குமாரசாமி கோயில், வெள்ளக்கோயில்\n\nஅருள்மிகு வீரக்குமாரசாமி கோயில் தமிழ்நாட்டில், திருப்பூர் மாவட்டம், வெள்ளக்கோயில் என்னும் ஊரில் அமைந்துள்ளது. இக் கோயிலானது கொங்கு வெள்ளாளர் இனத்தில் உள்ள ஆந்தைகூட்டம், தனஞ்செயகூட்டம், மாடகூட்டம் என 11 கூட்டங்களின் குல தெய்வமாகும். இங்கு மூலவர் வீரக்குமாரசாமி. 54' உயரங்கொண்ட ஐந்து நிலை ராஜகோபுரமும், மூன்று நிலை கொண்ட 35' உயர உள்கோபுரமும் கொண்டுள்ளது.\n\nSection::::கோயில் வரலாறு.\nசுமார் 600 ஆண்டுகளுக்கு முன்பு இன்று கோயில் அமைந்துள்ள பகுதி பெரும் வனமாக இருந்துள்ளது. அந்தக் காலகட்டத்தில் இந்தப் பகுதியில் ஆந்தைகுல நல்லன கவுண்டர்,தஞ்செய குல பழனிக் கவுண்டர், சேலம் சின்னமலைக் கவுண்டர், தேவண கவுண்டர், மாடகுல செல்லப்ப கவுண்டர் ஆகியோர் வாழ்ந்து வந்தனர்.அந்த காலகட்டத்தில் நல்லன கவுண்டர் மகன் முதலி கவுண்டர் தன் பண்ணைகளைப் பார்த்துக் கொள்ள சந்தன நாடார் என்பவரை நியமித்தார். அப்போது மேய்ச்சலுக்கு சென்று வந்த மாடுகளில் ஒன்று பாலின்றி இருப்பதை கண்டு சந்தன நாடார் மீது சந்தேகம் கொண்டார். இந்த நிகழ்வு தொடர்ந்து வந்துள்ளது. சந்தன நாடார் மிகுந்த கவலை அடைந்தார். முடிவில் உண்மையைக் கண்டறிந்தார். அந்தப் பசு ஒரு புற்றில் நின்று பால் சுரந்துள்ளது. ஒரு சில நாள்களில் முதலி கவுண்டரும் இதைக் கண்டார். அப்போது அப்புற்றிலிருந்து குழந்தை முகத்துடன் பாம்பு ஒன்று தோன்றியது, அது முருகனை ஒத்த தெய்வம் அதுதான் பின்னாளில் வீரக்குமாரசாமி என அழைக்கப்பட்டு வணங்ககப்பட்டு வருகிறது. இக்கோயிலில் வீரக்குமார சாமி சிலை கல்லிலோ, உலோகத்திலோ செய்யப்படவில்லை, மாறாக புற்று ஒரு தெய்வ வடிவில் காட்சி தருகிறது.\n\nSection::::வழிபாடு.\nஇக்கோயிலில் பொட்டிலி வழிபாடு மிகுந்த சிறப்புப் பெற்றது. இக்கோயிலின் தல விருட்சம் காக்கராட்டான் மரம் ஆகும்.\n\nSection::::திருவிழாக்கள்.\nதமிழ் மாசி மாதத்தில் சிவராத்திரி அன்று தேரோட்டம் மிகச் சிறப்பாக நடைபெறும்.\n\n\n"}
{"id": "269911", "url": "https://ta.wikipedia.org/wiki?curid=269911", "title": "கம்போடியர் இலக்கியம்", "text": "கம்போடியர் இலக்கியம்\n\nகம்போடியர் அல்லது கெமர் (\"Cambodian or Khmer literature\") இனமக்களின் இலக்கியம் மிகப் பழமையான காலத்திலேயே தோற்றம் பெற்றுள்ளதாக அறியப்படுகிறது. பெரும்பாலான தென்கிழக்காசியாவின் இலக்கியங்கள் போலவே கம்போடியர் இலக்கியத்தின் சொற் தொகுதியும் இரண்டு வேறுபட்ட அம்சங்களை அல்லது நிலைகளைக் கொண்டுள்ளது.\n\n\n\nSection::::பண்டையக்காலக் கல்வெட்டுகள்.\nகல்வெட்டுகளின் மீது காணப்படும் கல்வெட்டெழுத்துகள் கெமர் மொழியின் பழைமைக்குச் சான்றாக விளங்குகின்றன. கெமர் பேரரசின் வரலாற்றை மீட்புருவாக்கம் செய்வதற்குக் கிடைத்த எழுதப்பட்ட ஆதாரங்களாகவும் இவை விளங்குகின்றன.\n\nபத்திகள், தூண்கள் மற்றும் சுவர்களின் மீது எழுதப்பட்டிருந்த இக்கல்வெட்டெழுத்துகள், அரச மரபின் மதப்பிரகடனங்கள், பிராந்திய வெற்றிகள் மற்றும் பேரரசின் உள்ளமைப்பு முதலியனவற்றை வெளிச்சத்திற்குக் கொண்டு வருகின்றன.\n\nSection::::பௌத்த சமயப் போதனைகள்.\nகெமர் மொழியின் பழைமையான சில ஆவணங்கள், பாலி மொழியில் எழுதப்பட்ட கௌதம புத்தரின் போதனைகளான திரிபிடகத்தின் மொழிபெயர்ப்புகள் மற்றும் கருத்துரைகள் என்பதை இக்கல்வெட்டுச் செய்திகள் உணர்த்துகின்றன.\n\nபெரும்பாலும் இந்நூல்கள் பௌத்தத் துறவிகளால் பனை ஓலைகளில் எழுதப்பட்டிருந்தன. நாடு முழுவதுமுள்ள பல்வேறு மடங்களில் வைக்கப்பட்டிருந்த இத்தகைய நூல்களில் பல கம்போடியாவை ஆண்ட அரசியற்கட்சியான கெமர் ரூச் படையினரால் அழிக்கப்பட்டன.\n\nSection::::கம்போடியர் இராமாயணம்.\nபிரபல இந்தியக் காவியமான இராமாயணத்தின் கம்போடியப் பதிப்பு \"இரீம்கர்\" (இராமர் மரபு) எனப்படுகிறது. கம்போடிய இராமாயணம், நடன அசைவுகளைத் தழுவி இசையொலியுடன் கூடிய வசனங்களால் பல பத்திகளாக ஆக்கப்பட்டிருந்தது. உள்ளூர் நடனக் கலைஞர்கள் அவற்றை நடனமாகவும் ஆடிக் காட்சிப்படுத்தினர்.\n\nகம்போடிய நாட்டின் மிகப் பழைமையான நாடகக் கலை வடிவமாக இரீம்கர் உள்ளது. அனுமன் மற்றும் சோவன்மச்சா என்றழைக்கப்பட்ட தங்கக் கடற்கன்னி குறித்த இராமாயணக் காட்சியை அடிப்படையாகக் கொண்டது ரோபம் சோவன் மச்சா என்ற நடனவடிவமாகும். இது மிகவும் புகழ்பெற்ற பாரம்பரியக் கம்போடிய நடனவடிவங்களில் ஒன்றாகும்.\n\nSection::::அரசவை இலக்கியங்கள்.\n1629 முதல் 1634 வரையிலான காலத்தைச் சார்ந்த இரண்டாம் தோமாரச்சா என்ற அரசர் கெமர் இளம் தலைமுறையினருக்கான கவிதை ஒன்றை எழுதினார். இன்றளவுக்கும் நேசிக்கப்படும் ஒரு பாரம்பரியக் கவிதையாக அக்கவிதை மதிக்கப்படுகிறது.\n\n1841 முதல் 1860 வரையிலான காலத்தைச் சார்ந்த அரசர் அங் துவாங் அரசராக மட்டுமின்றிப் பழம்பெரும் கெமர் இலக்கிய உரைநடை ஆசிரியராகவும் அறியப்படுகிறார்.\n\nஇவருடைய காக்கெ (சமசுகிருதத்தின் பெண் காக்கை என்ற சொல்லில் இருந்து தோன்றியது) சாதகக் கதைகளால் அகத்தூண்டல் பெற்று எழுதப்பட்ட நாவலாகும். இந்நாவலில் பிராந்திய நாட்டுப்புறக் கதையின் கூறுகள் பரவலாகக் காணப்படுகின்றன. துரோகம் செய்யும் ஒரு பெண் அவளுடைய நம்பிக்கைத் துரோகச் செயலுக்காக முடிவில் கணவனால் எவ்வாறு தண்டிக்கப்படுகிறாள் என்பதை விவரிப்பதாக அந்நாவலை அவர் படைத்துள்ளார். இந்நாவல் குறிப்பிட்ட சில முக்கியமான தார்மீகப் படிப்பினைகளைக் கொண்டிருப்பதால் கம்போடியப் பள்ளிகளில் நீதி போதனைத் துணைப்பாடமாக வைக்கப்பட்டிருந்தது. காக்கெ நாவலின் சமூக நெறிகள் பாரம்பரியமாகக் கெமர் இனப் பெண்களுக்குக் கற்பிக்கப்பட்டு வருகின்றன. மேலும் இந்நாவலின் கதை மதிப்புகள் தற்காலத்திற்கும் ஏற்புடைய கலாச்சாரப் பொருத்தத்தைக் கொண்டுள்ளன.\n\nஅரசர் அங் துவாங், சாதகக் கதைகளால் அகத்தூண்டல் பெற்று எழுதிய மற்றொரு நாவல் புத்திசென் நியாங் கோங் ரெயி என்ற நாவலாகும். பன்னிரண்டு சகோதரிகளில், ஒருத்தியின் மகனான புத்திசென்னுக்காகத் தன் இன்னுயிரையும் தியாகம் செய்யத் தயாராக இருக்கும் கோங் ரெயி என்ற பெண்ணைப் பற்றி இந்நாவல் பேசுகிறது.கெமர் இனக் கவிஞர்களும் பாடலாசிரியர்களும் தங்கள் பாடல்களில் நடத்தை கெட்ட பெண்களைக் காக்கெ என்றும் உண்மைக்குப் புறம்பில்லாத பெண்களை நியாங் கோங் ரெயி என்றும் இந்த சொற்களைப் பயன்படுத்துகின்றனர்.\n\nSection::::கம்போடிய அரசர்களின் தொடர் வரலாறு.\nகம்போடிய அரசர்களின் தொடர் வரலாறு அல்லது கம்போடியத் தொடர் வரலாறு என்பது சுமார் 1430 ஆம் ஆண்டு தொடங்கி 16 ஆம் நூற்றாண்டு வரையிலான காலத்தை மையப்படுத்துகின்ற 18 மற்றும் 19 ஆம் நூற்றாண்டைச் சார்ந்த வரலாற்றுச் சிறப்பு மிக்க கையெழுத்துப் பிரதிகளின் தொகுப்பாகும். பிரெஞ்சு தேசிய நூலகத்தில் இக்கையெழுத்துப் பிரதிகளின் 34 பிரதிகளும் இலத்தின் மொழியில் பார்த்துப் படியெழுதிய மூன்று பிரதிகளும் பாதுகாக்கப்பட்டுள்ளன. 1796 ஆம் ஆண்டு வரையிலான மிகப்பழம் தொடர்வரலாறான ஆங் எங்கின் துண்டுகள் என்ற நூலும் தாய்லாந்தின் தாய் மொழியில் மொழிபெயர்க்கப்பட்டுள்ளது. 1346 முதல் 1351 வரையிலான காலத்தைச் சார்ந்த பரம் நிப்பானாபாத் ஆட்சிக்காலம் மற்றும் முதலாம் பரமராசாவின் ஆட்சிக்காலமான 1434 முதல் 1438 வரையிலான ஆட்சியையும் மட்டுமே இந்நூல் விவரிக்கிறது.\n\nஇவை தவிர உகானா வன்சா சரப்யன் நான், சாம்டெக் காவா வாமின் யூவான், வாட் கொக் காக் மற்றும் அம்பால் கிசாட்டர் போன்ற தொடர் வரலாறுகள் அறியப்படுகின்றன.\n\nSection::::பிரபலமான செவிவழிக் கதைகள்.\nகெமர் மொழியானது பெருமளவில் வேறுபட்ட வாய்மொழிக்கதை அல்லது நாட்டுப்புறக் கதைகளின் பாரம்பரியம் கொண்டதாகும். இம்மொழியில் புராணகாலத்து நாயகர்கள் மற்றும் ஆவிகள் தொடர்பான பல பிரபலமான செவிவழிக் கதைகள், கற்பனைக் கதைகள் மற்றும் பாடல்கள் காணப்படுகின்றன. 19 மற்றும் 20 ஆம் நூற்றாண்டுவரை அவை எழுதப்படாமல் இருந்தன. அதற்கு முன்னர் அவை திரும்பத் திரும்பச் சொல்லப்பட்டும் மனனம் செய்யப்பட்டும் தலைமுறை தலைமுறையாக சொல்லப்பட்டன.\n\nஇவற்றில் பெரும்பாலானவை இந்திய இதிகாசக் கதைகளான இராமாயண மற்றும் மகாபாரதக் கதைகள் மற்றும் பௌத்த சாதகக் கதைகளில் இருந்து கடனாகப் பெறப்பட்டவைகளாகும். மேலும் அவற்றில் தாய்லாந்து நாட்டு கலாச்சாரத் தாக்கமும் இருந்தது.\n\nவாய்வழி-பாரம்பரியப் புனைவுகள் பெரும்பாலும் இசை இயைபுடைய வசனங்கள் கொண்ட மிக நீண்ட கதைகளாக இருந்தன. கதாநாயகர்கள் பெரும்பாலும் இளவரசர்கள் மற்றும் இயற்கைக்கு அப்பாற்பட்ட அமானுட சக்திகளாக இருந்தனர். தொடர்புடைய காட்சிகளும் அரண்மனைகள் மற்றும் மடங்களோடு இணைக்கப்பட்டிருந்தன. கட்டுப்பாடுகள் மற்றும் மதிப்புகளை சந்ததியருக்கு மாற்றித் தருவது ஒன்றே செவிவழிக் கதைகள் மற்றும் இலக்கியங்களின் மிகமுக்கியமான நோக்கமாக இருந்தது. பெரும்பாலான கதைகள் மோதல்களுக்கான தீர்வாக அமைதியையும் சமாதானத்தையும் வலியுறுத்தின. நாட்டின் புவியியல் சிறப்புகள் மற்றும் கம்போடிய நாட்டின் முக்கிய இடங்களின் பெயர்கள் சொல்லும் உண்மைகள், அர்த்தங்கள் முதலியவற்றை கதைகள் வழியாக அடுத்த தலைமுறைக்கு அவை கடத்தின.\n\nஇவ்வகையான செவிவழிக் கதைகளின் பிரதிநிதியாக வார்வோங் மற்றும் சார்வோங்கின் கதையைக் கூறலாம். இக்கதை கெமர் வாய்மொழி இலக்கியத்தின் பாரம்பரியச் சிறப்புமிக்க ஒரு கதையாகும். இக்கதையில் இரண்டு இளவரசர்கள் மிகுந்த துன்பத்திற்கு ஆளாகி அவமானப்பட்டு மீண்டும் தங்களின் பழைய இளவரசநிலைக்கு திரும்புவதாக அமைந்திருக்கும் ஒரு கதையாகும். வார்வோங் மற்றும் சார்வோங் கதை முதன்முதலில் அகசுதே பாவி என்ற பிரெஞ்சு அரசு ஊழியரால் எழுதப்பட்டது. இக்கதையை, சமராவாங்டாங் மாவட்டத்தில் சொல்லப்பட்ட ஓல்டு அங்கிள் நிப் என்றவொரு கதையில் இருந்து பெற்றதாக அவர் தெரிவித்தார். பட்டாம்பாங் நகரத்திலும் எழுதப்பட்டது. 2006 ஆம் ஆண்டில் வார்வோங் மற்றும் சார்வோங் கதை கம்போடியாவின் அரசவை நடனம் என்ற மதிப்புமிக்க நடனவடிவாக மாற்றப்பட்டு சிறப்பு பெற்றது\n\nசெவிவழிக் கதையின் கதாநாயக இளவரசர்களின் வார்வோங் மற்றும் சார்வோங் பெயர்கள் கிர்ரோம் தேசியப் பூங்காவில் காணப்படும் இரண்டு மலைக்குன்றுகளின் பெயர்களாகச் சூட்டப்பட்டுள்ளன. இவை பனோம் சுரோச்சு மாவட்டம் மற்றும் காம்போங் சிபெயு மாகாணம் முதலிய இடங்களில் உள்ளன. பனோம் கோங் ரெய் என்ற உள்ளூர் மலையொன்றும் கெமர் நாட்டுப்புறக் கதைகளின் சார்பாக இருக்கிறது\n\nதும் தீவ் என்ற உன்னதமான சோகமய காதல் கதையின் தொகுப்பு, துபாங் குமும் மாகாணத்தில் உருவாகி 19 ஆம் நூற்றாண்டின் மையப் பகுதியில் இருந்து நாடு முழுவதும் சொல்லப்பட்டு வந்துள்ளது. இக்கதை 17 அல்லது 18 ஆம் நூற்றாண்டில் மேலும் பழைமையான கம்போடிய நாட்டுப்புறப் பாடலாகத் தோன்றிய கவிதையில் இருந்து தோன்றியிருக்கலாம். தற்பொழுது கெமர் மொழியில் இக்கதை வாய்மொழி இலக்கியம், எழுத்திலக்கியம், நாடகம், திரைப்படம் என அனைத்து கலைவவிவங்களிலும் காணப்படுகிறது. 1880 ஆம் ஆண்டில் இக்கதையின் முதல் மொழிபெயர்ப்பு பிரெஞ்சு மொழியில் எட்டினெ அய்மோனியரால் செய்யப்பட்டது. 1915 ஆம் ஆண்டில் பாதுமெத்தேரா சாம் என்ற பௌத்த துறவி எழுதிய இலக்கிய வடிவ தும் தீவ் கதையை கியார்சு சிகாசு மொழிபெயர்த்த பிறகு இக்கதை மிகவும் பிரபலமானது.\n\nSection::::நவீன இலக்கியங்கள்.\nபிரெஞ்சு ஆதிக்கத்தின் சகாப்தம் கம்போடிய நாட்டு இலக்கியத்தில் முக்கியப்பங்கு வகித்தது. கெமர் எழுத்துருவில் முதலாவது நூல் புனோம் பென் நவீன அச்சகத்தில் 1908 ஆம் ஆண்டில் அச்சிடப்பட்டது. அதுவொரு பாரம்பரிய ஞானம் சார்ந்த நூலாகும்.\n\nபிரெஞ்சின் ஆதிக்கம் கம்போடிய நாட்டின் கல்வியிலும் ஆதிக்கம் செலுத்தி நவீனப்படுத்தியது. இதனால் 20 ஆம் நூற்றாண்டின் தொடக்கத்தில் கெமர் மொழியில் நாவல் ஆசிரியர்கள் பலர் புதியதாகத் தோன்றினர். இவர்கள் எழுதிய உரைநடை இலக்கியத்தில் சராசரி கம்போடிய மக்களின் நடவடிக்கைகளும் சாதாரண கம்போடிய மக்களின் வாழ்வும் இடம்பெற்றன.\n\nபண்டைய இந்திய மற்றும் தாய்லாந்து நாட்டு இலக்கியங்களின் தாக்கம் முற்றிலுமாக விடுபடவிலை. முதலாவது இலக்கியப் படைப்புகளான சிலநவீன, டியூக் ரோம் பிக்கா ரோம் (நடனமிடும் தண்ணீர் மற்றும் நடனமிடும் மலர்) போன்ற நாவலில் அவற்றின் ஆதிக்கம் இருக்கவே செய்தது. பின்னர் 1915 இல் வெளிவந்த தும் தீவ், சௌ சேத்தின் எழுதிய பிம்பாபைலேப், 1942 ஆம் ஆண்டில் நௌ கான் படைத்த டாவ் ஏக் போன்ற படைப்புகளிலும் இவ்வாதிக்கம் தொடர்ந்தது\n\nSection::::கெமர் ரூச் ஆண்டுகளும் அதன் விளைவுகளும்.\n1975 மற்றும் 1977 இறகு இடைப்பட்ட ஆண்டுகளில், சனநாயக கம்பூச்சிய ஆட்சியில் புத்திசாலிகள் துன்புறுத்தப்பட்டனர். கம்போடிய எழுத்தாளர்கள் பெரும்பாலும் நகர்ப்புற பின்னணியில் இருந்ததால் 1975 இல் கெமர் ரூச் வெற்றிக்குப் பின்னர் நகரங்களில் இருந்து அவர்கள் வெளியேற்றப்பட்டனர்.\n\nஇவ்வாண்டுகளில் கெமர் எழுத்தாளர்களால், அவர்களின் திறமைகளை பயிற்சிக்குட்படுத்த இயலவில்லை. மற்ற அறிவாளிகள் போல இவர்களும் கால்நடைகள் போல வாழ்க்கையை நகர்த்த கட்டாயப்படுத்தப்பட்டனர். கிராமம் சார்ந்த அடிப்படையிலான சிறுசிறு வேலைகளில் இடுபட்டு பொழுதைக் கழித்தனர். படித்தவர்கலும் கூட தங்கள் கல்வித் தகுதியை மறைக்க வேண்டியிருந்தது. இவர்களின் கல்வி நிலையை அறிய நேரிட்டால் கெமர் ரூச் படையினர் அவர்களைக் கொன்று குவித்தனர். கம்போடிய இலக்கியம் முழுவதும் விரவிக்கிடந்த அமானுசிய நம்பிக்கைகளுக்கு எதிராக போராடிய பௌத்த மதத்தின் போல் போட்டின் இயக்கத்தில், கெமர் ரூச் படையினரின் பெருமுயற்சியால் கெமர் நாட்டுப்புற இலக்கியத்தின் தாக்கம் ஒரு முடிவுக்கு வந்தது.\n\nபொல் போட்டின் ஆட்சியின் தோல்விக்குப் பின்னர் கம்பூச்சிய மக்கள் குடியரசு நிறுவப்பட்டதும், பெருமைக்குரிய கம்போடிய எழுத்தாளர்கள் மீண்டும் பணியில் ஈடுபட்டனர். அதே போல் பௌத்தம் நாட்டுக்கான ஒரு பகுதி மதமாகவும், உள்ளூர் நாட்டுப்புறவியல் மற்றும் மரபுகள் ஒரு புதிய உத்வேகத்துடன் மறுமலர்ச்சி கண்டன.\n\nதங்களின் முந்தைய நிலையை பல அறிஞர்கள் மீண்டும் பெற்றனர். அவர்களுடைய சாதனைகள் தேசிய அளவில் அங்கீகரிக்கப்பட்டன. பொதுவுடைமை தத்துவம், முன்னாள் சோவியத் ஒன்றியம் மற்றும் முன்னாள் வியட்நாம் கட்டுப்பாடுகளால் கம்பூச்சிய மக்கள் குடியரசின் கலாச்சார மறுமலர்ச்சி நடவடிக்கைகளின் வேகம் குறைந்தது. இருப்பினும் \"வேட்டெய் செங்\" (நாம் கொடுத்த விலை) அல்லது \"நேவி பிம்\" (கெமர் ஆட்சியின் பிம்பங்கள்) போன்ற எழுத்தாளர்கள் கெமர் ரூச்சின் ஆட்சிக்காலம் தொடர்பாகவும் போல் பொட்டின் சர்வாதிகாரம் குறித்தும் வெளிப்படையாக தங்கள் உணர்வுகளை வெளிப்படுத்தினர்.\n\nSection::::இன்றைய இலக்கியம்.\nசோமலி மம் என்ற பெண் எழுத்தாளர் தனது அனுபவங்களை முன்வைத்து மனித கடத்தல் தொடர்பான கண்டனத்தை தைரியமாக தெரிவித்து படைப்பாக்குகிறார். சோமலி மம் மற்றும் வேறு சில கம்போடிய எழுத்தாளர்களும் அவர்களின் படைப்புகளை அந்நிய மொழியில் மொழிபெயர்த்து பொருளீட்டி சர்வதேசத்தின் கவனத்தை ஈர்த்துள்ளனர். கெமர் மொழியில் எழுதும் கம்போடிய எழுத்தாளர்களின் தேவைகளைப் பூர்த்தி செய்ய கெமெர் எழுத்தாளர் சங்கம் 1993 ஆம் ஆண்டில் மீண்டும் உருவாக்கப்பட்டுள்ளது.\n"}
{"id": "269914", "url": "https://ta.wikipedia.org/wiki?curid=269914", "title": "நோடோ பூகம்பம் 2007", "text": "நோடோ பூகம்பம் 2007\n\nநோடோ தீபகற்ப பூகம்பம் அல்லது நோடோ தீபகற்ப நிலநடுக்கம் 2007 (Noto Earthquake) (能登半島地震 Noto hantō jishin?) எனப்படும் இந்த அவநிகழ்வு, ஆசியா கண்டத்தின் சப்பான் நாட்டின் நோடோ தீபகற்ப பகுதியில் 2007 ஆம் ஆண்டு மார்ச்சு 25 ம் திகதி அந்நாட்டின் உள்ளூர் நேரப்படி காலை 09:41:58 மணியளவில், 6.9 என்ற ரிக்டர் அளவின்படி யப்பான்னின் ஹோகுறிக்கு (Hokuriku) என்னும் பிராந்தியத்தை தாக்கியது. அந்த பூகம்பம், வாசிம (Wajima), நானோ (Nanao) போன்ற பெருநகரங்களையும் மற்றும் அனாமிஷூ (Anamizu) என்ற சிறுநகரத்தையும், ஜப்பானிஷ் ஷின்டோ 6+ அளவையில் நில அதிர்வுகள் அறியப்பட்டது.இப்பூகம்பத்தில் வாஜிம நகரத்தில் ஒருவர் மரணமடைந்தார் மற்றும் குறைந்தது 356 பேர்கள் வரையில் காயமடைந்துள்ளனர் என மூலாதாரம் தெரிவிக்கின்றன. \n\nSection::::புவியமைப்பியல்.\nஇந்த பூகம்பம் புவித்தட்டுகள் சமமற்ற நிலையில் நழுவி இடப்பெயர்வின் காரணமாக ஏற்பட்டதென்று ஆய்வில் தெரியவந்துள்ளது. சப்பான் புவிவெளி தகவல் ஆணையத்தின் கூற்றுப்படி, பிளவுப் பெயர்ச்சியின் தாக்கம் 14 கிலோமீட்டர் அகலமும், 21 கிலோமீட்டர் நீளமும், மற்றும் 1.4 மீட்டர் இடம்பெயர்ந்ததாக அறியப்படுகிறது.அட்வான்ஸ் இண்டஸ்ட்ரீயல் சயின்ஸ் மற்றும் தேசிய தொழில்நுட்பக் கழகம் என்ற நிறுவனம்கூட இப்பூககம்ப மைய பகுதியிலிருந்து 18 கிலோமீட்டர் தொலைவு தாக்கியதாக ஒலி அலைகள் மூலம் பிளவுப் பெயர்ச்சியை, கணக்கிட்டுள்ளது.\n\nஇந்த பூகம்பம், ஒரு தட்டுக்குள்ளான (intraplate) பூகம்பமாகும் இது வட அமெரிக்கா எல்லையின் அருகாமையில் நிகழந்த யுரேசியன் தட்டாகும். நோடோ தீபகற்ப வண்டல் பகுதி அழுத்தம் உருவாக்கப்பட்டு பல மடிப்புகளை தென்கிழக்கு திசையில் உந்தித்தள்ள தலைகிழ் பிளவுப் பெயர்ச்சிகள் ஏற்படுகிறது. சில நெகிழ்வு தன்மையற்ற நழுவும் தட்டுகள், பிளவுப்பெயர்ச்சிகள் ஊடாக இப்பிராந்தியத்தில் காணப்படுகின்றன அதேபோல் 1993ல் பிப்ரவரி 7 ஆம் திகதி A 6.6 Mj அளவையில் இசிக்கவா (Ishikawa) பகுதியை ஒரு நிலநடுக்கம் தாக்கியதாக அறியப்பட்டது.\n\n1990 ஆம் ஆண்டுகளிலிருந்து 6.0 ~ என்ற அளவைகளில் புவியதிர்ச்சிகள் எண்ணிக்கை அதிகரித்து வருகின்றன. சில நிலநடுக்க ஆராய்ச்சியாளர்கள் (Seismologists) ஆராய்ந்து கூறுவது யாதெனில், மேற்கு சப்பான் நில அதிர்வுகளின் செயல்பாடுகள் அதன் உச்சக்கட்ட நிலையில் உள்ளதாகவும், மற்றும் பல பூகம்பங்கள் கிரேட் ஹான்ஷின் (Great Hanshin) போன்று ஏற்படும் என்று கூறப்படுகிறார்கள். இதுபோன்ற நில அதிர்வுகள் பூமி அதிர்ச்சிகளில் ஒன்றாக கருதப்படுகிறது.\n\n2005 ஃப்யூகூவோகா (Fukuoka ) பூகம்பம் போன்றதென்று அறிவித்தது, அங்கே ஒருபகுதியில் நடைபெற்ற நில அதிர்வு செயற்பாட்டை ஒப்பீட்டளவில் அமைதியாக இருந்தது, ஆனால் பூகம்பங்கள் யப்பான் மற்றும் அதனைத் சுற்றியுள்ள எந்தபகுதியிலும் சாத்தியம் என்றே கணித்துள்ளனர். மேலும் இந்த நோடோ நிலநடுக்கம் கடலுக்கு வெளியில் நடந்தது அதனால் உருவாக்கப்பட்ட நில அதிர்வுகள், அபாய வரைபடத்தில் உருவாக்கிய பிளவுப்பெயர்ச்சிகள் முக்கியமாக உள்நாட்டு பிளவுப்பெயர்ச்சிகள் என்பதால் சில நிலநடுக்க ஆராய்ச்சியாளர்கள் இத்தகையதொரு பூகம்பங்கள் மாதியான, அத்துடன் உள்நாட்டு பூகம்பங்கள் உருவாக வாய்ப்புள்ளதென கருதுகின்றனர்.\n\nSection::::கால இடைவெளி.\n2007ல் தாக்கிய நோடோ பூகம்பம் வகையை போன்று கடந்த 20.000 ஆண்டுகால இடைவெளியில் 1~2 முறை ஏற்பட்டதாக மதிப்பிடப்பட்டுள்ளது.\n\nSection::::புவியியர்பியல் விளைவுகள்.\nஇந்த பூகம்பத்தின்போது, 15 சென்ட் மீட்டர் (15 cm) வடமேற்கிலும், 25 சென்ட் மீட்டர் (25 cm) தென்மேற்கிலும் புவிதட்டுகள் நகர்ந்துள்ளது, மேலும் புவிபெயர்ச்சியில் அரித்து 10 சென்ட் மீட்டர் அளவுக்கு பனி கட்டிகளை மேல்நோக்கி உந்தப்பட்டு வண்டலாக மாற்றியது என ஆய்வறிக்கை உள்ளது.\n\n"}
{"id": "269920", "url": "https://ta.wikipedia.org/wiki?curid=269920", "title": "அரவிந்தராஜ்", "text": "அரவிந்தராஜ்\n\nஅரவிந்தராஜ் இந்தியத் திரைப்பட இயக்குநர் ஆவார். விஜயகாந்த், கார்த்திக் ஆகியோர் நடிப்பில் 1986ஆவது ஆண்டில் வெளியான ஊமை விழிகள் திரைப்படத்தை இயக்கியதன் மூலமாக புகழ்பெற்றார்.\n"}
{"id": "269931", "url": "https://ta.wikipedia.org/wiki?curid=269931", "title": "எஸ் மியூசிக்ஸ்", "text": "எஸ் மியூசிக்ஸ்\n\nஎஸ் மியூசிக்ஸ் இந்தியத் திரைப்பட இயக்குநர் சங்கருக்கு சொந்தமான இசை தயாரிப்பு மற்றும் வெளியீட்டு நிறுவனமாகும். இதுநாள்வரை இரண்டு தமிழ்த் திரைப்படங்களின் பாடல்களை வெளியிட்டுள்ளது. \"புதிய திறமைசாலிகளுக்கான இடம்\" என்பது இதன் முதன்மை குறிக்கோள் ஆகும். இந்நிறுவனம் தயாரித்து வெளியிட்டுள்ள இரு திரைப்படங்களுமே குறைவான ஆக்கச்செலவில் தயாரிக்கப்பட்டவை ஆகும். \n\n"}
{"id": "269933", "url": "https://ta.wikipedia.org/wiki?curid=269933", "title": "யாக்சுச்சிலான் நிலைவிட்டம் 24", "text": "யாக்சுச்சிலான் நிலைவிட்டம் 24\n\nயாக்சுச்சிலான் நிலைவிட்டம் 24 என்பது தற்கால மெக்சிக்கோவின் சியாப்பாசில் உள்ள யக்சுச்சிலான் என்னும் இடத்தில் கண்டெடுக்கப்பட்ட பண்டைய மாயர்களின் சுண்ணக்கல் சிற்பத்துக்குத் தற்காலத் தொல்லியலாளர் கொடுத்த பெயர் ஆகும். ஏறத்தாழ கிபி 725 ஐச் சேர்ந்தது என்பதால், இந்த நிலைவிட்டம் மாயர் பிந்திய செந்நெறிக் காலப்பகுதிக்குள் அடங்குகிறது. இதிலுள்ள மாயர் குறியீட்டு எழுத்துக்கள் இந்தக் காட்சி கிபி 709 அக்டோபர் 24ல் இடம்பெற்ற குருதிசிந்தும் சடங்கைக் குறிப்பதைக் காட்டுகின்றன.\n\nSection::::கண்டுபிடிப்பும் அகற்றலும்.\nநிலைவிட்டம் 24 அதன் மூலச் சூழலில் நிலைவிட்டம் 25, 26 என்பவற்றுடன் யாக்சுச்சிலியனில் உள்ள அமைப்பு 23ல் கண்டுபிடிக்கப்பட்டது. அல்பிரட் மவுட்சிலே 1882ல் கட்டிடத்தின் பக்க நுழைவாயில் பகுதியில் இருந்து வெட்டியெடுத்து பெரிய பிரித்தானியாவுக்கு அனுப்பினார். அது இன்றுவரை அங்கேயே பிரித்தானிய அருங்காட்சியகத்தில் உள்ளது. நிலைவிட்டம் 25ம் 1883ல் அனுப்பப்பட்டது. நிலைவிட்டம் 26, 1897ல் தியோபர்ட் மேலர் என்பவரால் கண்டுபிடிக்கப்பட்டது. 1964ல் இது மெக்சிக்கோவில் உள்ள தேசிய மானிடவியல் அருங்காட்சியகத்துக்கு அனுப்பப்பட்டது. அதன் பின்னர் கட்டிடம் சிதைவடைந்து விட்டது.\n\n"}
{"id": "269935", "url": "https://ta.wikipedia.org/wiki?curid=269935", "title": "நாமிச்சே பசார்", "text": "நாமிச்சே பசார்\n\nநாமிச்சே பசார் (ஆங்கிலத்தில் Namche Bazaar, Nemche Bazaar அல்லது Namche Baza; ) ஊர் நேபாளத்தின் வடகிழக்கே உள்ள கும்புப் பகுதியில் சாகர்மாதா வலயத்தில் சோலுகும்பு மாவட்டத்தில் உள்ளது. இவ்வூரின் மிகத்தாழ்ந்த பகுதியே கடல்மட்டத்திலிருந்து 3440 மீட்டர் உயரத்தில் அமைந்துள்ளது. இவ்வூரைச் சேர்ந்த செர்ப்பா என்னும் இன மக்கள் பெரும்பாலும் சுற்றுலாத்துறையில் பணியாற்றுகின்றனர். நேபாள நாட்டிலேயே மிகவும் விலைமிக்க செலவுமிக்க இடம் நாமிச்சே பசார்தான். நேபாளத்தின் தலைநகரான காட்டுமாண்டு நகரத்தைவிட மூன்றுமடங்கு கூடுதல் செலவுமிக்க இடம் இது. இங்கே நேபாள அரசின் அதிகாரிகளும், அலுவலகங்களும், தடுப்புக்காவல் நிலையங்களும் உள்ளன.\n\n2011 ஆண்டின் கணக்கெடுப்பின்படி இவ்வூரின் மக்கள் தொகை 1647, இவர்கள் 397 தனி வீடுகளில் வாழ்கின்றார்கள்.\n\nSection::::இடவமைப்பு.\nநாமிச்சே பசாருக்கு அருகே மேற்கே கோங்குடே இரி (Kongde Ri) என்னும் உயரிய மலையும், உயரம் 6187 மீட்டர் கிழக்கே தாம்செர்க்கு என்னும் 6623 மீட்டர் உயரிய மலையும் உள்ளது.\n\nSection::::போக்குவரத்து.\nஇவ்வூருக்குப் போய்வர கால்நடையாகத்தான் சென்றுவரமுடியும். குதிரை, கழுதை, மாடு, கவரிமா ஆகியவற்றின் மீதும் பொருள்களை ஏற்றிச்சென்றுவரலாம். நாமிச்சே பசார் ஊருக்கு மேலாக 3,750 மீ / 12,303 அடி உயரத்தில் சியாங்குபுச்சே வானூர்திநிலையம் உள்ளது, ஆனால் அது பயணிகள் செலவுக்கு இல்லை. எப்பொழுதாவது உருசிய பொருள் ஏற்றுமதி இறக்குமதிக்கு உலங்கு வானூர்தித் தளமாகப் பயன்படுகின்றது. \n\nSection::::சுற்றுலா.\nநாமிச்சே பசார் மலையேறிகளும் கரட்டுநடையாளர்களும் (trekkers) குவியும் இடம். கும்புப் பகுதிக்குச் செல்ல இதுவொரு வாயிற்புறம். உயரச்சூழலில் பழக்கப்படவும் இது முக்கியமான இடம். இவ்வூரில் நிறைய விடுதிகளும் உணவகங்களும் உள்ளன. இணைய வசதிகளும் கம்பியில்லா இணைய வசதிகளும் உள்ள காப்பி-தேநீர் விடுதிகள் பல உள்ளன. \n\nசனிக்கிழமை காலையில், கிழமைதோறும் நடக்கும் சந்தை ஊரின் நடுவில் நடக்கும். நாளும் நடக்கும் திபேத்திய சந்தையும் உண்டு. ஆடைகளும் மலிவான சீனப் பண்டங்களும் பெரும்பாலும் விற்பனைப்பொருள்களாகவிருக்கும். \n\nSection::::தட்பவெப்பநிலை.\nநாமிச்சே குளிர்ந்த ஈரப்பதமான கோடைக்காலமும், உலர்ச்சியான குளிர்காலமும் கொண்டது. இவை பெரும்பாலும் உயரத்தாலும் கோடைக்கால பருவ மழையாலும் மாறுபடுவது. \n\n"}
{"id": "269942", "url": "https://ta.wikipedia.org/wiki?curid=269942", "title": "தாமே", "text": "தாமே\n\nதாமே ஊரும் அதனருகில் இருக்கும் மேல் தாமே எனப்படும் தாமேதெங்கும் நேபாளத்தில் உள்ள சோலுகும்புப்பகுதியில் இருக்கும் நாமிச்சே பசார் ஊரின் எல்லைப்பகுதியில் இருக்கும் சிறு செர்ப்பா ஊர்கள். திபெத்துக்கும், இந்தியாவுக்கும், நேபாளத்துக்கும் இடையே நடந்த உப்பு வணிக வழிப்பாதையில் ஆண்டுமுழுவதும் இயங்கிக்கொண்டிருந்த ஊர். புகழ்பெற்ற செர்ப்பா மலையேறிகளின் பிறப்பிடம். எவரெசுட்டு மலையை 21 முறை ஏறிய அப்பா செர்ப்பா என்பவரின் பிறந்தவூர். முதன்முதலாக எவரெசுட்டு முகட்டை சர் எடுமண்டு இல்லரியுடன் ஏறி எட்டிய தென்சிங்கு நோர்கே அவர்கள் சிறு வயதில் வளர்ந்த இடம். இங்கே இலாவுடோ இலாமா என்னும் தலைமை இலாமாவாகிய சோப்பா இரின்புச்சே இலாமாவின் பிறந்தவூர். தாமே துறவியர் மடமே கும்புப்பகுதியில் உள்ளா ஆகப்பழமையான மடம். இங்கு ஆண்டுதோறும் நடக்கும் மணி இரிம்து விழாவும் புகழ்பெற்றது. \n"}
{"id": "269943", "url": "https://ta.wikipedia.org/wiki?curid=269943", "title": "கம்போடிய இனக்குழுக்கள்", "text": "கம்போடிய இனக்குழுக்கள்\n\nகம்போடியா இன குழுக்களில்\" (Ethnic groups in Combodia)\" பெரிய இனக்குழுவாகக் காணப்படுவது கெமர் இனமாகும். மொத்த மக்கள் தொகையில் இவர்கள் ஏறத்தாழ 90% உள்ளனர். இவர்கள் முதன்மையான வாழிடம் தாழ்நில மீகாங் துணைப்பகுதி மற்றும் மத்திய சமவெளிப் பகுதிகளாக இருந்தன. மீகாங் நதிக்கு அருகில் தெற்கு கோராட் பீடபூமியில் இருந்து தொடங்கும் ஒரு தொடர்ச்சியான வில் போன்ற நிலப்பகுதியில் கெமர் இன மக்கள் வாழ்ந்திருக்கின்றனர். இப்பகுதியில் நவீன கால தாய்லாந்து லாவோசு மற்றும் கம்போடியா ஆகிய நாடுகள் வடகிழக்கில் சந்திக்கின்றன. தொன்லே சாப் ஏரியில் இருந்து ஏலக்காய் மலைகள் வரையிலும் உள்ள நிலப்பகுதி தென்மேற்கில் நீண்டு பின்னர் தென்கிழக்காக மீண்டும் தொடர்ந்து தென்கிழக்கு வியட்நாமில் உள்ள மீகாங் ஆற்றின் முகத்துவாரம் வரையிலும் காணப்படுகிறது.\n\nஅரசியல் மற்றும் சமூக ஆதிக்கம் மிகுந்த கெமெர் இனக்குழுவைத் தவிர மற்ற கம்போடியா இன மக்களை, \" பழங்குடியின சிறுபான்மையினர்\" அல்லது \" பழங்குடியினர் அல்லாத சிறுபான்மையினர்\" என்று வகைப்படுத்தப்பட்டிருந்தனர் மேலும் உள்நாட்டு பழங்குடியின சிறுபான்மையினரை பொதுவாக கெமர் லோயு (மேட்டுநிலக் கெமர்) என்று அழைத்தனர். இவர்கள் பெரும்பாலும் ரத்தாநாக்கிரி, மாண்டுல்கிரி மற்றும் சிடங் திரங் போன்ற மிகச்சிறிய மலைப்பிரதேச மாகாணங்களில் கணிசமாக வாழ்ந்தனர். தோராயமாக கம்போடியாவில் 17 முதல் 21 வரையிலான தனி இனக்குழுக்கள் காணப்பட்டன, அக்குழுக்கள் பெரும்பாலும் கெமர் மொழியுடன் தொடர்புடைய தெற்காசிய மொழிகளைப் பேசினர். இவர்கள் குயி மற்றும் தம்புவன் மொழிகள் உள்ளிட்ட கெமர் லோயு குழுவினர் எனப்பட்டனர். இத்தகைய மக்களை அந்நிலப்பகுதியில் வாழ்வதற்குரிய தொன்மையான பழங்குடியினராக கெமர் இனத்தவர் கருதினர். ரேடு மற்றும் யாராய் என்ற இரு மேட்டு நிலக்குழுவினரும் சாம் மக்கள் எனப்பட்டனர். பண்டைய சாம் பகுதியில் இருந்து வந்த இவர்கள் தெற்காசிய மொழிகளைப் பேசினர். இவர்கள் கெமர் இனத்தவர் கலாச்சாரத்துடன் ஒன்றுபடாமல் அவர்களுடைய பாரம்பரிய ஆவியுலக நம்பிக்கைகளைப் பின்பற்றினர்.\n\nகெமெர் மக்களுடன் மக்களாக குடியேறி, குறைந்தபட்சம் பெயரளவிலாவது கெமெர் கலாச்சாரம் மற்றும் மொழியை ஏற்றுக்கொண்டு வாழ்ந்தவர்கள் மற்றும் அவர்களின் சந்ததியினர்கள் பூர்வீகர்களல்லாத இனச் சிறுபான்மையினர் எனக்கருதப்பட்டனர். பெரும்பாலும் சேர்க்கப்பட்டுள்ளது மூன்று குழுக்களாக சீன கம்போடியர்கள், வியட்நாமியர்கள், சாம் மக்கள் ஆகிய மூன்று இனக்குழுவினரே பெரும்பாலும் இக்குழுவில் இடம் பெற்றிருந்தனர். கம்போடியா வரலாறு முழுவதிலும், சீனநாட்டின் பல்வேறு பகுதிகளில் இருந்து சீனர்கள் கம்போடியாவுக்கு புலம்பெயர்ந்துள்ளனர். கம்போடிய சமூகத்துடன் ஒன்றுபட்டு இன்று சீன கம்போடியர்கள் அல்லது கம்போடியர்களாகவே கலந்துவிட்ட சீன-கெமெர் வம்சாவளியைச் சார்ந்த இவர்கள் இன்று கம்போடியாவில் வர்த்தகச் சமூகம், அரசியல் மற்றும் செய்தி ஊடகத் துறைகளில் ஆதிக்கம் செலுத்தி வருகின்றனர். வரலாற்றுச் சிறப்புமிக்க சம்பா பேரரசில் நிகழ்ந்த பல்வேறு போர்களில் இருந்து மீண்டு அகதிகளாக வந்த வம்சாவளியினர் சாம் மக்களாவர். மத்திய சம்வெளிப்பகுதிகளில் தெராவாடா புத்தசமயத்தைத் தழுவி வாழ்ந்த கெமர் மக்களுடன் மக்களாக வாழ்ந்தாலும் இவர்களில் பெரும்பாலோர் இசுலாம் சமயத்தைப் பின்பற்றி வாழ்ந்தனர்\n\nஇவர்களைத் தவிர சில இதர சிறுபான்மையினர்களும் இங்கு வாழ்ந்தனர். வடகிழக்கு எல்லையில் தாய்லாந்தின மக்களுடன் மீகாங்க், லாவோ இனக்குழுவினரும் சேர்ந்து வாழ்ந்துள்ளனர். நகர்புற மற்றும் கிராமப்புற தாய்லாந்தின மக்களும் பர்மிய கோலா இனக்குழுவினரும் தோற்றத்தில் பாய்லின் மாகாணத்து கலாச்சார அடையாளங்களுடன் காணப்பட்டனர். லாவோ எல்லையில் சமீபத்திய இனக்குழுவினரான மொங் இனத்து புலம்பெயர்ந்தவர்களும் பல்வேறு வகை பர்மிய மக்கள், தலைநகரமான புனோம் பென்னிலும் வாழ்கின்றனர்.\n\nSection::::கெமர் இனக்குழு.\nதென்கிழக்கு ஆசியாவில் கணக்கிடப்பட்ட மன் மக்கள் வாழ்ந்த அதே காலகட்டத்தில், இப்பகுதியில் வாழ்ந்திருக்கும் மிகப் பழமையான இன குழுக்களில் ஒன்று கெமர் இனக்குழு ஆகும். பெரும்பாலான தொல்பொருள் மற்றும் மொழியியல் மற்றும் மொழியறிவியல் மற்றும் பயிர் நிபுணர்கள் போன்ற மற்ற நிபுணர்களின் ஆய்வு முடிவுகளின்படி, இக்குழுவினர், கி.மு 2000 இல் அதாவது 4000 ஆண்டுகளுக்கு முன்பாக அரிசி சாகுபடி விவசாய முறைகளை நடைமுறையில் தெரிந்தவர்களாக இருந்துள்ளனர் என நம்பப்படுகிறது. இவர்களே பின்னாளில் 802 ஆம் ஆண்டில் கெமர் பேரரசை கட்டியெழுப்பக் காரணமாக இருந்துள்ளனர். அப்பேரரசு தென்கிழக்கு ஆசியாவில் ஆறு நூற்றாண்டுகள் ஆதிக்கம் செலுத்தி வந்துள்ளது. தற்பொழுது கம்போடிய அரசியல், கலாச்சாரம் மற்றும் பொருளாதார மேம்பாடு போன்ற பிரதானமான அரசியல் துறைகளில் ஆதிக்கம் செலுத்தி வருகிறது.\n\nகெமர் இன மக்கள் தங்கள் மொழிக்காக உருவாக்கிய முதலாவது எழுத்து இன்றும் தென்கிழக்கு ஆசியாவில் பயன்படுத்தப்படுகிறது. இதையொட்டி பின்னர் அவர்கள் தாய் மற்றும் லாவோ மொழிகளுக்கான எழுத்துகளை உருவாக்கினர். வடகிழக்கு தாய்லாந்து, தென்கோடியிலுள்ள லாவோசு, கம்போடியா மற்றும் தெற்கு வியட்நாம் பகுதிகளில் உள்நாடு மற்றும் பாதுகாப்பு எல்லை வரை தொடர்ச்சியாக கெமர்கள் வாழ்ந்திருக்கிறார்கள் என்று பெரும்பாலான தொல்லியல் அறிஞர்கள், இன ஒப்பாய்வியல் அறிஞர்கள் தெரிவிக்கிறார்கள். இதனால் கெமர் இனத்தினர் மீகாங் நதியின் கிளைநதி ஒன்றுக்கு நெருக்கமான தாழ்நிலப் பகுதிகளில் வாழ்ந்தனர் என்றுதான் சொல்ல வேண்டும்.\n\nமொழி, வரலாறு, கலாச்சாரம் ஆகிய கூறுகளால் தாங்கள் இணைக்கப்பட்ட ஓரினம் என்று கெமர் மக்கள் தங்களை நினைத்தனர். ஆனால், தேசியத்தின் அடிப்படையில் அவர்கள் மூன்று பிரதான இனக்குழுக்களாகப் பிரிக்கப்பட்டிருந்தனர். கெமர் மொழியைப் பேசும் கம்போடிய கெமர்கள் ஒருவகையினராகும். கெமர் பேரரசில் வாழ்விடம் கொண்டு ஆனால் தற்போது தாய்லாந்தின் ஒரு பகுதியாகிவிட்ட நிலப்பகுதியில் வசிக்கும் பழங்குடி மக்களான சூரின் கெமர்கள் இரண்டாவது வகை கெமர் இனமக்கள் ஆவர். இவர்கள் தங்களுக்கென்று சொந்தமாக ஒரு வட்டார மொழியைப் பெற்றிருந்தனர் என்றாலும் தாய்லாந்திய மொழியான இசன் மொழியைச் சரளமாகப் பேசினர்.\n\nகம்போடிய கெமர்களுடன் நெருக்கமான உறவைப் பேணி திருமணத்தின் காரணமாக கம்போடியாவில் நிரந்தரமாகத் தங்கிவிட்டவர்கள் கெமர் குரோம் என்ற மூன்றாவது வகையினராகும். இதே போல கெமர் பேரரசில் வாழ்ந்து வந்த பழங்குடியினரின் வாழ்விடங்கள் தற்போது வியட்நாமின் ஒரு பகுதியாகிவிட்டவர்களும் கெமர் குரோம்கள் என்றே அழைக்கப்படுகின்றனர். கெமர் மற்றும் வியட்நாமிய வட்டார மொழிகள் இரண்டையும் பேசிய இவர்கள் கம்போடியாவில் நிரந்தரமாக குடியேறி வசிக்கின்றனர். வியட்நாம் கமியூனிசத் துன்புறுத்தல் மற்றும் கட்டாய ஒருங்கிணைப்பு முதலியன இதற்கான காரணங்களாகும். \n\nமூன்று வகை கெமர் இனத்தினரும் தங்களுக்குள் நல்லதொரு புரிதலுடன் இருந்திருக்கின்றனர், கம்போடிய கெமர் மொழியானது அதன் சுற்றுப்புறப் பகுதி மொழி கொண்ட மொழிகளான தாய், வியட்நாமிய மொழி, லாவோ மொழிகள் போலன்றி தொனியற்ற மொழியாக விளங்கியது. இதனால் கெமர் சூரின் மற்றும் கெமர் குரோம் இனத்தின் வளர்ச்சி பாதிக்கப்பட்டது. \n\n\n"}
{"id": "269945", "url": "https://ta.wikipedia.org/wiki?curid=269945", "title": "திலக் மாரப்பன", "text": "திலக் மாரப்பன\n\nதிலக் மாரப்பன (\"Tilak Marapana\") இலங்கை அரசியல்வாதியும், வழக்கறிஞரும், தேசியப் பட்டியல் நாடாளுமன்ற உறுப்பினரும், முன்னாள் அமைச்சரும் ஆவார். சட்டம், ஒழுங்கு, மற்றும் சிறைச்சாலைகள் சீர்திருத்தங்களுக்கான அமைச்சராகவும், பாதுகாப்பு, மற்றும் போக்குவரத்து அமைச்சராகவும், சட்டமா அதிபராகவும் பதவி வகித்தவர்.\n\nSection::::ஆரம்ப வாழ்க்கையும் கல்வியும்.\nமாரப்பன இரத்தினபுரியைச் சேர்ந்த மாவட்ட நீதிபதி பி. மாரப்பனவின் மகன் ஆவார். கல்கிசை புனித தோமையர் கல்லூரியில் கல்வி கற்ற இவர் வேதியியல், கணிதம், மற்றும் சட்டத்துறையில் பட்டம் பெற்றவர்.\n\nSection::::சட்டப் பணி.\nமாரப்பன இலங்கை சட்டமா அதிபர் திணைக்களத்தில் 1968 ஆம் ஆண்டு முதல் பணியாற்றினார். 1988 இவர் சனாதிபதி சட்டத்தரணியாக நியமனம் பெற்றார். 1992 முதல் 1994 வரை சட்டமா அதிபராகப் பணியாற்றினார்.\n\nSection::::அரசியலில்.\n2000 ஆம் ஆண்டில் ஐக்கிய தேசியக் கட்சியின் தேசியப் பட்டியல் நாடாளுமன்ற உறுப்பினராக நியமிக்கப்பட்டு நாடாளுமன்றம் சென்றார். 2001 இல் பாதுகாப்பு அமைச்சராக நியமிக்கப்பட்டார். 2002 இல் போக்குவரத்துத் துறை அமைச்சராகக் கூடுதல் பொறுப்பும் கொடுக்கப்பட்டது. 2015 இல் தேசியப் பட்டியலில் மீண்டும் நாடாளுமன்ற உறுப்பினராக நியமிக்கப்பட்டார். மைத்திரிபால சிறிசேனவின் அரசில் இவருக்கு சட்டம் ஒழுங்கு மற்றும் சிறைச்சாலைகள் மறுசீரமைப்பு ஆகிய துறைகளுக்கு பொறுப்பான அமைச்சர் பதவி 2014 செப்டம்பர் 4 இல் வழங்கப்பட்டது. இவர் அவன்காட் (மிதக்கும் ஆயுதக்கப்பல்) விவகாரத்தில் எழுந்த சர்ச்சைகளையடுத்து 2015 நவம்பர் 9 இல் பதவி விலகினார்.\n"}
{"id": "269946", "url": "https://ta.wikipedia.org/wiki?curid=269946", "title": "பஃகுடிங்கு", "text": "பஃகுடிங்கு\n\nஇலுக்குலாவில் தொடங்கி வடக்கே செல்லும் கரட்டுப்பாதையில் பஃகுடிங்கே பெரும்பாலும் முதலில் நிற்கும் இடமாக இருக்கும். இப்பாதை எவரெசுட்டு அடிவார முகாமுக்குச் செல்லும் முக்கிய பாதையாகும்.\n\nஇவ்வூரின் முக்கியப் பொருளாதாரம் சுற்றுலா மற்றும் மலையேறு பயணிகளுக்கு தங்குமிடம் உணவகம் ஆகியவற்றின்வழி ஈட்டுவதே.\n\n"}
{"id": "269953", "url": "https://ta.wikipedia.org/wiki?curid=269953", "title": "இராதானாத் சிக்தார்", "text": "இராதானாத் சிக்தார்\n\nஇராதானாத் சிக்தார் (Radhanath Sikdar) என்பார் எவரெஸ்ட்டின் உயரத்தை முதன்முதலாக சுமார் 8,848 மீட்டர் என்று கணித்த, 19-ம் நூற்றாண்டில் (1813 - 1870) வாழ்ந்த, வங்காள கணித இயல் அறிஞர். இதற்குப் பிறகே எவரெஸ்ட் சிகரமானது உலகின் மிகப்பெரியதென உலகத்தின் பிற ஆராய்ச்சியாளர்களால் ஏற்றுக்கொள்ளப்பட்டது.\n\nகொல்கத்தாவிலே உள்ள இன்று பிரெசிடென்சிக் கல்லூரி என்று அழைக்கப்படும் பழைய இந்துக் கல்லூரியில் கல்வி கற்றார். வங்காளத்துப் பெண்கள் கல்வியில் சிறப்பதற்காகவும், நல்லுரிமைப் பெற்று விளங்குவதற்காகவும் \"மாசிக் பத்திரிக்கா\" என்னும் இதழைத் தொடங்கினார். 1840 ஆம் ஆண்டு \" மாபெரும் முக்கோணமுறை நில அளவீடு திட்டத்தில்\" சேர்ந்தார். 1852 ஆம் ஆண்டு கொடுமுடி-15ன் (எவரெஸ்ட்) உயரத்தைக் கணித்தார். ஏப்பிரல் 10, 1802ல் சென்னையிலே தொடக்கப்பட்ட \" மாபெரும் முக்கோணமுறை நில அளவீடு திட்டத்தின்\" நினைவாக, இந்திய அஞ்சல் நிறுவனம், 'சூன் 27, 2004ல் சென்னையில் ஒரு சிறப்பு அஞ்சல் தலை வெளியிட்டது. இதில் திரு இராதானாத் சிக்தார் படமும், திரு நைன் சிங்கு (இவரும் நில அளவீட்டில் முன்னணியில் பங்களித்தவர்) படமும் இடம் பெற்றிருந்தன.\n\nSection::::வரலாறு.\n1831 ஆம் ஆண்டு ஜார்ஜ் எவரெஸ்ட் கோள முக்கோண முறையில் (Spherical Trigonometry) குறிப்பிட்டத் திறமையுள்ள ஒரு நல்ல இளம் கணிதவியலாளரைத் தேடும்போது, இந்து மதக் கல்லூரியின் அப்போதைய கணித ஆசிரியர் திரு. டைலர் டைட்லர் அவர்களின் மாணவர் ராதாநாத் சிக்தரை கண்டறிந்தார். அப்போது ராதாநாத்தின் வயது 19. அதன் பின்பு ராதாநாத் சிக்தார் 1831-ம் ஆண்டு டிசம்பர் மாதம் மாபெரும் முக்கோணக் கணக்கீட்டுக் குழுமத்தில் (Great Trigonometry Survey) இணைந்தார். அப்போது இவரது மாத ஊதியம் இந்திய ரூபாய் 30. இவரது புவி அளவியல் திறமையை அறிந்த குழுவினர் டேராடூன் அருகே உள்ள சிரோஜிக்கு இவரை அனுப்பினர். இவரது அணுகுமுறையானது வழக்கமான புவிப்பார்த்தச் செயல்முறைககளிலிருந்து (மாஸ்டரிங் முறை) மாறுபட்டு, சொந்த அறிவியல் கண்டுபிடிப்புக்களையும் உள்ளிடக்கிய புது வகையான அணுகுமுறையாக இருந்தது.\n\nசிறப்பான செயல்பாட்டின் காரணமாக திரு. எவரெஸ்ட், ராநாதாத் சிக்தரை துணை கலெக்டராக ஜிடிஎஸ் பிரிவிற்கு மாற்றினார். 1843 ஆம் ஆண்டு திரு. எவரெஸ்ட் பணி ஓய்வு பெற்றதையடுத்து ராதாநாத் சிக்தர் நிர்வாக இயக்குனர் ஆனார். இருபது ஆண்டுகளுக்குப் பிறகு ராதாநாத் சிக்தரை தலைமைக் கணித அதிகாரியாக கல்கத்தா மாநகருக்குப் பணி நியமனம் செய்யப்பட்டார். இவர் பாரமானியமுக்கத்தின் அளவீடுகளாக நடைமுறையிலிருந்தவற்றை மாற்றியமைக்கத் தன்னுடைய கண்டுபிடிப்புக்களைப் (உதாரணமாக, 32 டிகிரி பாரன்ஹீட் மாற்று கணக்கீடுச் சூத்திரம்) பயன்படுத்தினார்.\n\nஇவர் தலைமையில் டார்ஜிலிங் அருகே பனி மூடிய மலைகள் அளவிடும் பணி கேணல் வாஹ் கேட்டுக்கொண்டபடித் தொடங்கியது. ஆறு வெவ்வேறு கண்காணிப்பு அளவீடுகளின்படி இன்றைய எவரெஸ்ட் சிகரமே உலகின் உச்சம் என ராதாநாத் சிக்தரால் அன்று பரிந்துரை செய்யப்பட்டு, சில வருடங்களுக்கு பிறகு ஏற்றுக்கொள்ளப்பட்டது. பனி சிகரத்திற்குப் பெயரிடப்படும்போது உள்ளுர் பெயர் முன்னுரிமை வேண்டும் என்ற வழக்கம் இருந்தது. ஆனால், கேணல் வாஹ் இதற்கு விதிவிலக்குக் கொடுத்தார். தன்னுடைய முன்னாள் தலைமை அதிகாரியாக இருந்த திரு. எவரெஸ்ட்டின் நினைவாக பெயரிடப்பட வேண்டும் என இராதானாத் சிக்தார் தெரிவித்தார். இதன் காரணமாக ராதாநாத் சிக்தாரின் பணி மற்றும் உழைப்பு அங்கீகரிக்கப்படவில்லை.\n\n"}
{"id": "269954", "url": "https://ta.wikipedia.org/wiki?curid=269954", "title": "இரிம்புச்சே", "text": "இரிம்புச்சே\n\nஇரிம்புச்சே (உரோமன் எழுத்தில் Rinpoche, Rimboche, Rinboqê, ) என்பது திபெத்திய மொழியில் வழங்கப்பெறும் பெருமைய முன்னொட்டு. இதன் பொருள் இரத்தினம் போல் அருமை மிக்கது என்பதாகும். இதனை மாந்தர்களுக்கும், இடத்துக்கும், ஒரு பொருளுக்கும் சேர்த்து வழங்கலாம். \n\nஇச்சொல் திபெத்திய புத்தமதத்தில் மறுபிறவியாகக் கருதப்படுபவர்களுக்கும், முதியவர்களுக்கும் மிகுந்த மதிப்பு உள்ளவர்களாகக் கருதப் படுபவர்களுக்கும், கற்று முதிர்ந்தவர்களுக்கும், முதிர்ந்த இலாமாக்களுக்கும், தர்மத்தைப் பயிற்றுவிக்கும் ஆசிரியர்களுக்கும் பயன்படுத்துகின்றார்கள். இதனைத் துறவியர் மடத்தலைவர்களுக்கும் (abbot) வழங்குவார்கள்.\n\n\n\n"}
{"id": "269961", "url": "https://ta.wikipedia.org/wiki?curid=269961", "title": "திபெத்திய பௌத்தம்", "text": "திபெத்திய பௌத்தம்\n\nதிபெத்திய பௌத்தம் என்பது இலாமாயியம் என்றும் அழைக்கப்படும் ஒரு பௌத்தமதப் பிரிவு. வச்சிராயனத்தின் கிளையான திபெத்திய புத்தமதம் திபெத்து, நேபாளம், மங்கோலியா, பூட்டான், துவா கலங்கியா, புரியாட்டியா, கால்மீக்கியா போன்ற பகுதிகளிலும் இமய மலைப்பகுதியின் சில பகுதிகளிலும், நேபாளத்திலும், இந்தியாவில், குறிப்பாக அருணாச்சல பிரதேசப் பகுதிகளிலும், இமாச்சலப் பிரதேசப் பகுதிகளிலும் இலடாக்குப்பகுதிகளிலும் பின்பற்றப்படும் பௌத்தம் ஆகும். இம்மதமே பூட்டான் நாட்டின் அரச மதம்.\n\n\nSection::::வெளி இணைப்புகள்.\nStudent film about Tibetan Monks studying at Emory University \n"}
{"id": "269967", "url": "https://ta.wikipedia.org/wiki?curid=269967", "title": "என். சி. வசந்தகோகிலம்", "text": "என். சி. வசந்தகோகிலம்\n\nஎன். சி. வசந்தகோகிலம் என அழைக்கப்படும் நாகப்பட்டினம் சந்திரசேகரன் வசந்தகோகிலம் (1919 - 7 நவம்பர் 1951) கருநாடக இசைக் கலைஞரும், பாடகியும், நடிகையும் ஆவார். இந்திய விடுதலைக்குப் பின்னர் கவியோகி சுத்தானந்த பாரதியாரின் பாடல்களைப் பிரபலமாக்கியவர். இவர் 1951 இல் காச நோய் வாய்ப்பட்டு இறந்தார்.\n\nSection::::ஆரம்ப வாழ்க்கை.\nவசந்தகோகிலம் கொச்சியில் இரிஞ்ஞாலகுடா (இன்றைய கேரளாவில்) சந்திரசேகர ஐயர் என்பவருக்குப் பிறந்தார். இவரது இயற்பெயர் காமாட்சி ஆகும். இவரது குடும்பம் நாகப்பட்டினத்திற்குக் குடிபெயர்ந்தது. நாகப்பட்டினம் 'ஜால்ரா' கோபால ஐயர் என்பவரிடம் இசைப் பயிற்சி பெற்றார். 1936 இல் இவரது குடும்பம் சென்னைக்கு இடம் பெயர்ந்தது. சென்னையில் கச்சேரிகளில் பாடத் தொடங்கினார். சென்னை இசைக் கல்லூரியில் 1938 இல் அரியக்குடி இராமானுஜ ஐயங்கார் தலைமையில் நடந்த ஆண்டு விழாவில் பாடி முதல் பரிசைப் பெற்றார்.\n\nSection::::இசையுலகில்.\nவசந்தகோகிலம் பல தமிழ்ப் பாடல்களைப் பாடிப் புகழ் பெற்றார். சென்னையில் தமிழ் இசைச் சங்கம், நெல்லை சங்கீத சபை ஆகியவற்றில் தொடர்ச்சியாகப் பாடி வந்தார். இவரது கருநாடக, மெல்லிசைப் பாடல்கள் பல இசைத்தட்டுகளாக வெளிவந்துள்ளன.\n\nபிரபல பாடகர் டைகர் வரதாச்சாரியார் இவருக்கு \"மதுரகீத வாணி\" என்ற பட்டம் சூட்டினார்.\n\nSection::::திரைப்படங்களில்.\nவசந்தகோகிலம் தமிழ்த் திரைப்படங்களில் பாடியும், நடித்தும் உள்ளார். 1940 இல் சி. கே. சக்தியில் இயக்கத்தில் வெளிவந்த சந்திரகுப்த சாணக்யா படத்தில் சாயா இளவரசியாக நடித்தார். தொடர்ந்து வேணுகானம் (1941), கங்காவதார் (1942), ஹரிதாஸ் (1944), வால்மீகி (1946), குண்டலகேசி (1946), கிருஷ்ண விஜயம் (1950) ஆகிய திரைப்படங்களில் நடித்தார்.\n\n\nSection::::குடும்பம்.\nஇவரது தனிப்பட்ட வாழ்க்கை மகிழ்ச்சியாக இருக்கவில்லை. இவரது இசை வாழ்க்கையை விரும்பாத கணவர் இவரை விட்டுப் பிரிந்து விட்டார். கடைசிக் காலத்தில் இவர் வழக்கறிஞரும், திரைப்படத் தயாரிப்பாளருமான சி. கே. சதாசிவன் (சி. கே. சச்சி) என்பவருடன் குடும்பம் நடத்தினார். காச நோயால் பாதிக்கப்பட்டு சென்னை கோபாலபுரத்தில் இருந்த அவரது வீட்டில் 1951 நவம்பர் 7 மாலை தனது 32வது அகவையில் காலமானார்.\n\n"}
{"id": "269974", "url": "https://ta.wikipedia.org/wiki?curid=269974", "title": "கொடுங்ஙல்லூர்", "text": "கொடுங்ஙல்லூர்\n\nகொடுங்கல்லூர், கேரள மாநிலத்தின் திருச்சூர் மாவட்டத்தில் உள்ள ஒரு வரலாற்று சிறப்புள்ள நகராகும்.\n\nSection::::பழம்பெயர்.\nடச்சு ஆட்சிக்காலத்தில் \"க்ரங்ஙணூர்\" என்றாளப் பட்டது.\n\nSection::::அரசியல்.\nஇந்த ஊர் கைப்பமங்கலம் சட்டமன்றத் தொகுதிக்கும், சாலக்குடி மக்களவைத் தொகுதிக்கும் உட்பட்டது..\n\n"}
{"id": "269975", "url": "https://ta.wikipedia.org/wiki?curid=269975", "title": "தன்னினப்படுகொலை", "text": "தன்னினப்படுகொலை\n\nதன்னினப்படுகொலை \"(Autogenocide)\" என்பது அரசாங்கம் அல்லது சொந்த மக்கள் அந்நாட்டின் குடிமக்களை இனப்படுகொலை செய்து அழிக்கும் செயலாகும். தன்னினம் (auto) என்ற சொல் கிரேக்க மொழியில் உள்ள தற்சுட்டு பதிலிடு பெயரில் இருந்தும், படுகொலை (genocide) என்ற சொல் கிரேக்க மொழியில் உள்ள இனம், பழங்குடி என்னும் பொருளில் இருக்கும் (genos) என்ற சொல்லில் இருந்தும், இலத்தீனில் கொல் என்னும் பொருளைத் தாங்கியிருக்கும் (cidere) என்ற சொல்லில் இருந்தும் (Autogenocide) , தன்னினப்படுகொலை என்ற சொல் உருவாகியுள்ளதாக கூறப்படுகிறது. \n\nமற்றவர்கள் இனப்படுகொலைச் செயலில் ஈடுபடும் போது அவர்களைக் குறிப்பிட்டுச் சொல்ல, கம்போடிய கெமர் ரூச் அரசாங்கத்தின் செயல்பாடுகளை ஒப்பிட்டு அடையாளப்படுத்திக் கூறுவதற்காகவே 1970 களின் பிற்பகுதியில் இச்சொல் உருவாக்கப்பட்டுள்ளது. இசுரேலிய இச்யீவிசு மக்களையும் மற்றும் இந்தோ ஐரோப்பிய இன சிலாவிக் மக்கள் இனத்தையும் செருமனியின் நாசிப் படையினர் கொன்று குவித்தபோது இச்சொல் பயன்படுத்தப்பட்டது. \n\nSection::::கெமர் ரூச்சின் தன்னினப்படுகொலை.\nகம்போடியாவின் தலைநகரான புனோம் பென்னில், \"சாவ் பொனிய யாட்\" பள்ளியானது, கெமர் ரூச் (1975-1979) காலத்தில் கொடுஞ்சிறையாக மாற்றப்பட்டது. 1975 ஆம் ஆண்டு ஆகத்து மாதம், இப்பள்ளியின் ஐந்து கட்டிடங்களின் வகுப்பு அறைகள், சிறு சிறு கைதியறையாக மாற்றப்பட்டன. இப்பள்ளியின் பெயரானது எஸ்-21 (Security Prison 21 = S-21) என மாற்றப்பட்டது. இதனை அடிப்படையாகக் கொண்டு, அந்நாடு முழுவதும் 150 சிறைச்சாலைகள் ஏற்படுத்தப்பட்டன. \nஇச்சிறைச்சாலைகள் \"டுவல் செலெங்\" என கிமெர் மொழியில் அழைக்கப்பட்டன. தமிழில் இதன் பொருள் \"நஞ்சு மரங்களின் மலை\" அல்லது \"நச்சேற்ற மலை\" எனலாம். இச்சிறைச்சாலை மனிதப்படுகொலை செய்யப்பட்டது. \nஇதுபோன்ற நாடு முழுவதும் 150 சிறைகளிலும், மனிதப்படுகொலைகள் செய்யப்பட்டன. சிறைச்சாலைகளைச் சுற்றிலும் மின்கம்பிகள் பொருத்தப்பட்டு, அதன் வழியாகவும் நிறைவேற்றப்பட்டன. மிகக்கடுமையான சித்ரவதைக் கூடமும் அமைக்கப்பட்டு, கொலைகளைச் செய்தனர்.. இவ்விணையத்தில், கம்போடிய தன்னினப் படுகொலைகள் தொடர்புடைய, பல வரலாற்று ஆவணங்களைக் காணலாம். \n\nSection::::அமெரிக்கர்களின் தன்னினப்படுகொலை.\nஅமெரிக்கர்களின் தன்னினப்படுகொலைகள் மிகவும் வெளிப்படையான சட்டத்தாலும், பொது ஊடகங்களாலும் நடைபெற்றன. இவ்வாறு சட்டப்பூர்வமாக இறந்தவர்கள் அமெரிக்கக் குடியுரிமை பெற்றிருந்தாலும், இவர்கள் அங்கு அடிமைகளாகப் பண்ணைகளிலும், தொழிற்சாலைகளிலும் வாழ்க்கை நடத்தி இருந்தனர். பணக்காரர்களும், அதிகாரம் கொண்டவர்களும் தங்களுடைய ஆளுமைத்திறனைக் காட்டவும், வருமானத்தைக் கட்டிக்காக்கும் இதனை செய்தனர். \nகிரிகெரி. எச். சுடான்டன் என்ற அமெரிக்க ஆய்வுப் பேராசிரியர் படுகொலைகள் நடத்தப்படுவதை ஆராய்து, அதனை எட்டு நிலைகளாக நடக்கிறது என ஒரு கோட்பாட்டை விளக்கினார். அக்கோட்பாட்டின் அடிப்படையில் அதனை தடுக்கலாமென்று எடுத்துரைத்தார்.\n\nSection::::படுகொலை கோட்பாட்டின் நிலைகள்.\nபெண் ஆளுமை செய்கின்ற, \"தாய் உரிமை முறை\" (matriarchal system) சமூகத்தினரில், இது நடைபெறுவதில்லை. ஆண் ஆளுமை செய்கின்ற, \" தந்தையாட்சிக் கொள்கை\" சமூகத்தினரிடையே( patriarchalism) இது நடைபெறுகிறது. தனியொருவரைக் கொல்லாதல் என்பது படுகொலை என்றாகிறது. பல மனிதர்களைச் சட்டப்படியாக கொத்தாகக்கொல்லுதலை, தன்னினப்படுகொலை எனலாம். இதற்கு சமூக ஊடகங்களும் துணை நிற்கின்றன.\n\n"}
{"id": "269976", "url": "https://ta.wikipedia.org/wiki?curid=269976", "title": "தென்னாப்பிரிக்கத் துடுப்பாட்ட அணியின் இந்தியச் சுற்றுப் பயணம், 2015", "text": "தென்னாப்பிரிக்கத் துடுப்பாட்ட அணியின் இந்தியச் சுற்றுப் பயணம், 2015\n\nதென்னாபிரிக்கத் துடுப்பாட்ட அணி இந்தியாவில் 2015 செப்டம்பர் 29 முதல் 2015 டிசம்பர் 7 வரை சுற்றுப்பயணம் மேற்கொண்டது. இச்சுற்றுப் பயணத்தில் அது இந்தியத் துடுப்பாட்ட அணிக்கு எதிராக நான்கு தேர்வுப் போட்டிகளிலும், ஐந்து ஒருநாள் போட்டிகளிலும், மூன்று பன்னாட்டு இருபது20 போட்டிகளிலும் பங்குபற்றியது. இந்தியா தேர்வுத் தொடரில் வெற்றி பெற்றது. அதே வேளையில் தென்னாப்பிரிக்கா ஒருநாள், மற்றும் இருபது20 போட்டித் தொடர்களைக் கைப்பற்றியது.\n\nஇத்தொடர்ப் போட்டிகளில் இருந்து இந்தியாவுக்கும், தென்னாப்பிரிக்காவுக்கும் இடையிலான சுற்றுப் போட்டிகள் மகாத்மா காந்தி-நெல்சன் மண்டேலா தொடர்கள் என அழைக்கப்படவுள்ளன. இதற்கான வெற்றிக் கிண்ணம் விடுதலைக் கோப்பை என அழைக்கப்படும்.\n\nSection::::தேர்வுப் போட்டிகள்.\nஇத்தொடரின் ஆட்ட நாயகனாக சுழற் பந்து வீச்சாளர் இரவிச்சந்திரன் அசுவின் தேர்ந்தெடுக்கப்பட்டார்\n\n"}
{"id": "269984", "url": "https://ta.wikipedia.org/wiki?curid=269984", "title": "இலாகூர் கோட்டை", "text": "இலாகூர் கோட்டை\n\nஇலாகூர் கோட்டை (\"Lahore Fort\") உள்ளூரில் சாஹி கிலா (\"Shahi Qila\", உருது/), பாக்கித்தானின் பஞ்சாபிலுள்ள லாகூர் நகரில் உள்ள கோட்டை ஆகும். அரண் சூழ் இலாகூர் நகரின் வடமேற்கே இக்பால் பூங்காவில் அமைந்துள்ளது. பாக்கித்தானிலேயே மிகப்பெரும் நகரியப் பகுதிப் பூங்காவாக விளங்கும் இக்பால் பூங்கா, 20 எக்டேர் பரப்பளவில் சரிவக வடிவில் அமைந்துள்ளது.\n\nஇந்தக் கோட்டையின் அடித்தளங்கள் மிகத் தொன்மையானவையாக இருந்தாலும் தற்போது காணப்படும் கோட்டை பெரும்பாலும் முகலாயப் பேரரசு காலத்தில் கட்டப்பட்டது. 1556–1605 காலகட்டத்தில் அக்பர் ஆட்சியில் பெரிதும் கட்டமைக்கப்பட்டது. தொடர்ந்து வந்த முகலாயப் பேரரசர்கள் இங்கிருந்து ஆண்டு வந்தனர். முகலாயப் பேரரசின் வீழ்ச்சிக்குப் பிறகு சீக்கிய, பிரித்தானிய ஆட்சியாளர்களின்பாற் சென்றது.\n\nஇந்தக் கோட்டைக்கு இரண்டு வாயில்கள் உள்ளன. ஔரங்கசீப் கட்டிய வாயில் \"ஆலம்கிரி வாயில்\" என்று அழைக்கப்படுகின்றது. இந்த வாயில் பாத்ஷாஹி பள்ளிவாசல் நோக்கி அமைந்துள்ளது. அக்பர் கட்டிய பழைய வாயில் \"மசீட்டி\" அல்லது \"மசூதி வாயில்\" எனப்படுகின்றது. இது அரண் சூழ் நகரின் மசீட்டி நோக்கி உள்ளது. தற்போது ஆலம்கிரி வாயில் முதன்மை வாயிலாகப் பயன்படுத்தப்படுகின்றது; மசீட்டி வாயில் நிரந்தரமாக மூடப்பட்டுள்ளது. முகலாயக் கட்டிடக்கலையின் எடுத்துக்காட்டாக இந்தக் கோட்டை விளங்குகின்றது. கோட்டையின் உள்ளே உள்ள சீஷ் மகால் அல்லது கண்ணாடி மாளிகை, ஆலம்கிரி வாயில், நவ்லாக்கா பேவிலியன், மோத்தி மசூதி என்பன புகழ்பெற்ற இடங்களாகும்.\n\nஇலாகூரின் சாலிமார் பூங்காவுடன் இந்தக் கோட்டை தெற்காசியாவில் முகலாயர்களின் உச்சத்தைப் பறைசாற்றுவதாக உள்ளது. 1981இல் இக்கோட்டையையும் சாலிமார் பூங்காவையும் ஐக்கிய நாடுகள் கல்வி, அறிவியல், பண்பாட்டு நிறுவனம் உலகப் பாரம்பரியக் களமாக அறிவித்துள்ளது. 2010 இல் நடைபெற்ற உலகக் கண்காட்சியில் பாக்கித்தானின் அரங்கம் இந்தக் கோட்டையின் உருவ நேர்படியாக அமைக்கப்பட்டிருந்தது.\n\nSection::::வரலாறு.\nSection::::முகலாயர் மற்றும் முந்தையக் காலம்.\nஇலாகூர் கோட்டை எப்போது யாரால் கட்டப்பட்டது என்பதற்கான சான்றுகள் மரபுவழியாகவே செவிவழிச் செய்திகளாக கிடைக்கின்றன. சில இந்துசமயக் கதைகளின்படி இதன் அடித்தளம் இராமாயணக் காலத்தில் இராமரின் மகனான இலவன் இட்டதாக நம்பப்படுகின்றது. இருப்பினும், இக்கோட்டை 11 வது நூற்றாண்டில் கசினியின் மகுமூது காலத்தில் இருந்ததற்கான முதல் வரலாற்றுச் சான்று கிடைத்துள்ளது. வலிவற்ற மண்கோட்டையாக இருந்த இது பின்னாளில் அழிபட்டது. இதற்கான சான்றாக 1240 களில் இதனை மங்கோலியர்கள் அழித்ததாக குறிப்புள்ளது. இதற்கு கிட்டத்தட்ட 50 ஆண்டுகளுக்குப் பிறகு, மம்லுக் வம்சத்தின் பல்பான் புதிய கோட்டையைக் கட்டினார். இதுவும் 1399 இல் தைமூர் படைகளால் அழிக்கப்பட்டது; இருபதாண்டுகளுக்குப் பிறகு சுல்தான் முபாரக் ஷா சையது மீண்டும் இக்கோட்டையை கட்டினார். 1430களில் இக்கோட்டையை காபூலின் சேக் அலி கைப்பற்றினார்.\n\nகோட்டையின் தற்போதைய வடிவும் கட்டமைப்பும் முகலாயர் காலத்தவை. 1575 இல் முகலாயப் பேரரசர் அக்பர் கோட்டையைக் கைப்பற்றி தனது பேரரசின் வடமேற்கு எல்லையைக் காக்கும் கோட்டையாக மாற்றினார். செங்கற்களையும் சுண்ணாம்பையும் பயன்படுத்தி இக்கோட்டையை மீளமைத்தார். காலப்போக்கில் அழகான அரண்மனைகளும் எழில்மிகு பூங்காக்களும் சேர்க்கப்பட்டன. \"தௌலத் கானா-எ-காசு-ஒ-ஆம்\", \"ஜரோக்கா-எ-தர்சன்\", \"வாயிற் மசூதி\" ஆகியவை அக்பர் கட்டிய மற்ற கட்டிடங்களாகும். அடுத்த வந்த மன்னர்கள் இவரது கட்டிடங்களை மாற்றியமைத்தனர். ஷாஜகான் ஷா புர்ஜ், சீஷ் மகால், நௌலாக்கா அரங்கம் ஆகியவற்றைக் கட்டினார். அவரது மகன் ஔரங்கசீப் இருபுறமும் அரைவட்ட கோபுரங்களையும் மாட அரங்கங்களையும் உடைய ஆலம்கிரி வாயிலைக் கட்டினார்.\n\nSection::::சீக்கியர்களின் காலம்.\n1758 இல் இரகுநாத ராவ் தலைமையிலான மராத்தியப் படைகள் இக்கோட்டையை கைப்பற்றினர். பின்னர் பஞ்சாபை ஆண்ட 12 சீக்கிய இராச்சியங்களில் ஒன்றான பாங்கி சீக்கிய வம்சம் இலாகூரிலிருந்து 1760 இலிருந்து 1799 வரை ஆண்டது. குஜ்ரன்வாலா பகுதியின் சீக்கிய மன்னர் ரஞ்சித் சிங் இலாகூரை பாங்கி மிசியிடமிருந்து கைப்பற்றினார்; 1801 இல் இரஞ்சித் சிங் அனைத்து பஞ்சாப் பகுதிகளின் மன்னராக முடிசூடினார். கோட்டையும் இலாகூர் நகரும் இரஞ்சித் சிங், மனைவிகள் மற்றும் அவர் மைந்தர்கள் கட்டுப்பாட்டில் 1799 முதல் 1849 வரை இருந்தது. 1849இல் இந்தக் கடைசி சீக்கிய பேரரசு வீழ்ந்தது.\n\nSection::::அண்மையக் காலம்.\n1959 இல் திவான்-இ-ஆம் முன்னால் நிகழ்த்தப்பெற்ற அகழ்வாய்வில் கி.பி 1025 காலத்து தங்க நாணயம் கண்டெடுக்கப்பட்டது. இந்த நாணயம் புற்றரையில் ஆழத்தில் கண்டெடுக்கப்பட்டது. ஆழம்வரை பல பண்பாட்டு அடுக்குகளைக் கண்டனர்; இவை அக்காலத்திற்கும் முன்பே மக்கள் வாழ்ந்திருந்ததற்கான சான்றுகளாக அமைந்தன.\n\nஏப்ரல் 2007 இல் பாழடைந்த அக்பரி வாயிலின் தளத்தை மீளமைக்கும்போது கோட்டையில் பிரித்தானிய, சீக்கிய, முகலாய காலத்திய மூன்று தளங்கள் அகழ்ந்தெடுக்கப்பட்டன. பிரித்தானியர்கள் செங்கற்களாலும் சீக்கியர்கள் சுட்ட செங்கற்களாலும் முகலாயர்கள் கற்களாலும் தளத்தை அமைத்திருந்தனர். முகலாயர் காலத்து தளம் ஜகாங்கீர் அல்லது ஷா ஜகான் காலத்தில் அமைக்கப்பட்டிருக்கலாம்.\n\nநோர்வே, ஆங்காங், ஐக்கிய இராச்சியம், பிரான்சு நாடுகளின் உதவியுடன் விரிவான மீளமைப்புப் பணிகள் மேற்கொள்ளப்பட்டதால் ஏப்ரல் 2006 இல் இதனை அச்சுறுத்தப்பட்ட நிலையிலான உலக மரபு இடப் பட்டியலிலிருந்து இக்கோட்டையை விலக்க ஐக்கிய நாடுகள் கல்வி, அறிவியல், பண்பாட்டு நிறுவனம் கோரப்பட்டது.\n\n1990 இல் யுனெசுக்கோ இங்கு பொது நிகழ்ச்சிகளை நிகழ்த்த பஞ்சாப் தொல்லியல் துறையை தடுத்திருந்தபோதிலும் விதிமீறலாக திசம்பர் 23, 2010 இல் இங்கு திருமண வரவேற்பு நடத்தப்பட்டது இதேபோல தொல்லியல் சட்ட மீறலாக அடுத்த மாதமும் திவானி-இ-ஆமில் விருந்தொன்று கொடுக்கப்பட்டது.\n\nஏப்ரல் 2013 இல் இங்கு சீக்கிய அரும்பொருட்களின் கண்காட்சி நடத்தப்பெற்றது. ரஞ்சித் சிங் ஆட்சிக்கால பொருட்களும், பிரித்தானியருக்கும் சீக்கியர்களுக்கும் இடையேயான உடன்பாட்டின் ஆவணங்களும் ஆயுதங்களும் நகைகளும் காட்சிப்படுத்தப்பட்டிருந்தன.\n\n"}
{"id": "269996", "url": "https://ta.wikipedia.org/wiki?curid=269996", "title": "அப்சரா (கம்போடியா)", "text": "அப்சரா (கம்போடியா)\n\nஅப்சரா \"(APSARA)\" என்பது அங்கோர் மற்றும் சீயெம் ரீப் பகுதிகளின் பாதுகாப்பு மற்றும் மேலாண்மை ஆணையம் என்பதன் சுருக்கம் ஆகும். (Authority for the Protection and Management of Angkor and the Region of Siem Reap). கம்போடியாவின் தொல்பொருள் பூங்காவான அங்கோர் நகரைப் பாதுகாக்கும் பொறுப்புகள் அளிக்கப்பட்டு, 1995 ஆம் ஆண்டில் இவ்வாணையம் அமைக்கப்பட்டுள்ளது. ஆராய்ச்சி, பாதுகாப்பு, நகர்ப்புற மேம்பாடு மற்றும் பாதுகாப்பு, சுற்றுலாத்துறை வளர்ச்சி முதலிய செயல்பாடுகளுக்கும் இவ்வாணையத்திற்கு அதிகாரம் வழங்கப்பட்டுள்ளது. \n"}
{"id": "269997", "url": "https://ta.wikipedia.org/wiki?curid=269997", "title": "சாலிமார் பூங்கா, இலாகூர்", "text": "சாலிமார் பூங்கா, இலாகூர்\n\nசாலிமார் பூங்கா (\"Shalimar Gardens\", பஞ்சாபி, ), சிலநேரங்களில் சாலமார் பூங்கா, பாக்கித்தானின் இலாகூரில் அமைந்துள்ள ஓர் முகலாயப் பூங்காவாகும். 1641இல் கட்டிடப் பணித் துவங்கி அடுத்த ஆண்டு முடிவுற்றது. இக்கட்டிடப் பணியை ஷாஜகான் அவையைச் சேர்ந்த கைலிலுல்லாகான் மேற்பார்வையிட்டார். அலி மர்தான் கானும் முல்லா அலாவுல் துனியும் அவருக்கு உதவினர். 'ஷாலிமார்' என்ற சொல்லுக்கு மர்மம் எனப் பொருள்படும்; இது அராபிய அல்லது பெர்சிய வேர்ச்சொல்லிலிருந்து வந்திருக்கலாம் என கருதப்படுகின்றது. இந்தப் பூங்கா இலாகூர் நகரத்திலிருந்து வடகிழக்கில் 5 கிமீ தொலைவில் பெரும் தலைநெடுஞ்சாலையை அடுத்து பாக்பன்புரா என்றவிடத்தில் அமைந்துள்ளது. நடு ஆசியா, காஷ்மீர், பஞ்சாப் பகுதி, ஈரான், மற்றும் தில்லி சுல்தானகங்களிடமிருந்து இப்பூங்கா அகவூக்கம் பெற்றுள்ளது.\n\nSection::::வரலாறு.\nசாலிமார் பூங்காவிருக்குமிடம் பாக்பன்பூரா மியான் குடும்பத்து ஆரியனுக்குச் சொந்தமாயிருந்தது. பேரரசுக்கு செய்த சேவைகளுக்காக இந்தக் குடும்பத்திற்கு முகலாயப் பேரரசர் மியான் என்ற அரசப்பட்டத்தை வழங்கினார். இந்த இடத்தை பார்வையிட்ட பொறியாளர்கள் இங்குள்ள மண்ணின் வளத்தையும் அமைவிடத்தையும் கருத்தில் கொண்டு இங்கு பூங்கா அமைக்கத் திட்டமிட்டனர்; அவர்கள் கொடுத்த அழுத்தத்தினால் மியான் முகமது யூசஃப் இந்த இடத்தை பேரரசர் ஷாஜகானுக்கு வழங்கினார். இதற்கு மாறாக பேரரசர் ஷாஜகான் மியான் ஆரியன் குடும்பத்திற்கு இந்தப் பூங்காவை பராமரிக்கும் பொறுப்பினை வழங்கினார். இந்தப் பொறுப்பு இக்குடும்பத்தினரிடம் 350 ஆண்டுகளுக்கும் மேலாக இருந்து வந்தது. \n\n1962இல் பாக்கித்தானில் படைத்துறைச் சட்டம் செயலாக்கப்பட்டதை மியான் குடும்பத்தினர் எதிர்த்த காரணத்தால் படைத்தலைவர் அயூப் கான் சாலிமார் பூங்காவை தேசவுடமையாக்கினார். \n\n1958இல் அயூப் கான் தடை விதிக்கும்வரை இங்கு \"சிராகான் மேளா\" என்ற விழா கொண்டாடப்பட்டு வந்தது.\nSection::::கட்டிடவியல்.\nசாலிமார் பூங்கா நீள்சதுர இணைகர வடிவில் அமைந்துள்ளது; சுற்றிலும் நுணுக்கமான கலைவண்ணம் மிகுந்த செங்கற் சுவரால் சூழப்பட்டுள்ளது. இந்தப் பூங்கா \"சார் பாக்\" பூங்காவை ஒட்டிய கருத்தியலில் கட்டமைக்கப்பட்டது. வடக்கு தெற்காக 658 மீட்டர்கள் நீளமும் கிழக்கு மேற்காக 258 மீட்டர்கள் நீளமும் கொண்டது. யுனெசுக்கோவின் 1972இல் இயற்றிய உலக பண்பாட்டு, இயற்கை மரபிடங்களைப் பாதுகாக்கும் கொள்கைக்கேற்ப 1981இல் இலாகூர் கோட்டையுடன் சாலிமார் பூங்கா உலகப் பாரம்பரியக் களமாக அறிவிக்கப்பட்டது.\nSection::::பூங்காவின் மூன்று நிலைத் தளங்கள்.\nஒன்றிலிருந்து ஒன்று 4–5 மீட்டர்கள் (13-15 அடிகள்) உயரமுடைய மூன்று நிலைகளில் தெற்கு வடக்காக அமைக்கப்பட்ட தளங்களில் பூங்கா வடிவமைக்கப்பட்டுள்ளது. இந்த மூன்று தளங்களுக்கானப் பெயர்கள்:\n\nSection::::நீரூற்றுகள்.\nஅடித்தளத்திலிருந்தும் கால்வாய்களிலிருந்தும் 410 நீரூற்றுக்கள் அமைக்கப்பட்டுள்ளன; இவை பளிங்கு குளங்கில் நீரை இறைக்கின்றன. இந்த நீரமைப்பு மற்றும் வெப்பச்சலன பொறியியல் முகலாயப் பொறியாளர்களின் புத்தாக்கத் திறனுக்குச் சான்றுகளாக உள்ளன; இன்றைய அறிவியலாளர்களுக்கு இதன் நுட்பம் இன்னமும் புரிபடவில்லை. இந்த நீரூற்றுகளின் நீரோட்டத்தால் சுற்றுப்புற பகுதிகள் குளுமையாக வைத்திருக்கின்றன; வரை வெப்பநிலை நிலவும் இலாகூரில் சுற்றுலாப் பயணிகளுக்கு இது மிகவும் இதமாக உள்ளது. இந்த நீரூற்றுகளின் பரவல் பின்வருமாறு உள்ளது:\n\n\nபூங்காவில் 5 நீரோடைகள் அமைக்கப்பட்டுள்ளன; இவற்றில் \"பெரும் பளிங்கு நீரோடையும்\" \"சாவன் பாதூன்\" நீரோடையும் குறிப்பிடத்தக்கன.\n\nSection::::பூங்காவிலுள்ள கட்டிடங்கள்.\nபூங்காவிலுள்ள கட்டிடங்கள்:\n\n"}
{"id": "270001", "url": "https://ta.wikipedia.org/wiki?curid=270001", "title": "அங்கோர்", "text": "அங்கோர்\n\nஅங்கோர் \"(Angkor)\" (கெமர் பேரரசின்: អង្គរ, \"தலைநகரம்) என்பது கம்போடியாவில் கெமர் பேரரசு நீடித்திருந்த பகுதியைக் குறிக்கிறது. தோராயமாக ஒன்பதாம் நூற்றாண்டு முதல் பதினைந்தாம் நூற்றாண்டு வரையிலான காலகட்டத்தில் இப்பேரரசு செழித்து இருந்திருக்கலாம் என்று நம்பப்படுகிறது. மிகப்பெரிய நகரமாக விளங்கிய இந்நகரத்தில் 1010 முதல்1220 வரையிலான ஆண்டுகளில் வாழ்ந்த உலக மக்கள் தொகையில் 0.1% மக்கள் வாழ்ந்திருக்கின்றனர் என்றும் கருதப்படுகிறது.\n\nஅங்கோர் என்ற சொல், \"புனித நகரம்\" என்ற பொருள் கொண்டுள்ள ”நகரா” என்ற சமசுகிருதச் சொல்லில் இருந்து பெறப்பட்டதாகும். கி.பி 1802 இல் அங்கோரியக் காலம் தொடங்கியுள்ளது. அப்பொழுது கெமர் இந்துமத மன்னன் இரண்டாம் செயவர்மன் தானே உலகளாவிய மன்னன் என்றும் மன்னர்களுக்கெல்லாம் தானே கடவுள் என்றும் அறிவித்து 14 ஆம் நூற்றாண்டின் பிற்பகுதியில் 1351 ஆம் ஆண்டு அயூத்தியா இராச்சியம் தலையெடுக்கும் வரை ஆட்சி புரிந்துள்ளார். கெமர் கிளர்ச்சி மூண்டதைத் தொடர்ந்து அங்கோரை அயூத்தியா பேரரசு வசப்படுத்தியது. இதனால் மக்கள் லாங்வெக் நகருக்கு தெற்கே இடம்பெயர்ந்தனர்.\n\nபெரிய ஏரியான தோனல் சாப்பிற்கு வடக்கிலும், குலென் குன்றுகளுக்குத் தெற்கிலும் தற்கால சீயெம் ரீப் மாகாணத்தின் சீயெம் ரீப் நகருக்கு (13°24′வ, 103°51′கி),அருகிலும் உள்ள காடுகள் மற்றும் விளைநிலங்களுக்கு இடையில் அங்கோர் நகரத்தின் இடிபாடுகள் கண்டறியப்பட்டன. அங்கோர் பகுதியில் இருந்த ஆயிரக்கணக்கான கோவில்கள் , ஒழுங்கற்ற சல்லிகள் முதல் செங்கல் செதில்கள் வரையான பல்வேறு அளவுகளில் அற்புதமான அங்கோர் வாட் வரை பரந்து விரிந்து காணப்பட்டன. அங்கோர் உள்ள பல கோவில்கள் மீட்கப்பட்டன, மற்றும் அவை கெமெர் கட்டிடக் கலைக்குச் சான்றாக மிக முக்கியமான தளமாகவும் உள்ளது. யுனெசுகோவின்வினால் உலகப் பாரம்பரியக் களம் என்று பாதுகாக்கப்படும் அங்கோர் வாட் மற்றும் அங்கோர் தொம் சின்னங்கள் உள்ளிட்ட பரந்த பரப்பை ஆண்டுதோறும் 2 மில்லியன் சுற்றுலாப் பயணிகள் பார்வையிடுகின்றனர். சுற்றுலா பயணிகள் மத்தியில் இத்தளம் மிகவும் பிரபல்யம் அடைந்திருப்பதாலேயே இத்தளத்தைப் பாதுகாப்பதில் பல சிக்கல்கள் ஏற்படுகின்றன. \n\nஉலகின் மிகப்பெரிய வரலாற்றுக்கு முந்தைய தொழில்துறை நகரமாக அங்கோர் சிறந்து விளங்கியிருக்கிறது. குறைந்தது 1,000 சதுர கிலோமீட்டர் (390 சதுர மைல்) பரப்பளவுக்கு விரிந்து, விரிவான உள்கட்டமைப்புத் திட்ட அமைப்புகள் மற்றும் நன்கு அறியப்பட்ட பல கோவில்கள் கொண்ட கூட்டுநகரமாக அங்கோர் இருந்திருக்கிறது. 2007 ஆம் ஆண்டில், சர்வதேச ஆராய்ச்சியாளர்கள் அடங்கிய குழுவொன்று செயற்கைக்கோள் புகைப்படங்கள் மற்றும் பிற நவீன தொழில் நுட்பங்களை பயன்படுத்தி ஆய்வு செய்தபின்னரே இம்முடிவை அறிவித்தது. அங்கோர் நகரை ஒரு நீரியல் நகரம் எனலாம். ஏனெனில், இந்நகரம் முழுவதற்கும் ஒரு சிக்கலான நீர் மேலாண்மை வலையமைப்பின் மூலமாக தண்ணீரானது முறையாக நிலைப்படுத்தப்பட்டு, சேமிக்கப்பட்டு பின்னர் பகிர்ந்தளிக்கப்பட்டுள்ளது. பெருகிவரும் மக்கள் தொகை மற்றும் எதிர்பாராத பருவமழை காலம் ஆகியனவற்றை ஈடுசெய்யவும் பாசன வசதிக்காகவும் இத்திட்டமிட்ட வலையமைப்பு ஏற்படுத்தப்பட்டிருக்கலாம் என்று நம்பப்படுகிறது. குவாத்தமாலா, டிக்கலினில் இருந்த மாயன் நகரம் அங்கோர் நகருக்கு போட்டி நகரமாக விளங்கியது. 100 முதல்150 சதுர கிலோமீட்டர் (39 மற்றும் 58 சதுர மைல்) பரப்பளவு கொண்ட நகரமாக இந்நகரம் இருந்திருக்கலாம் என்று கருதப்படுகிறது. அங்கோர் நகரின் மொத்தப் பரப்பளவு மற்றும் மக்கள் தொகை குறித்த ஆராய்ச்சிகளும் விவாதங்களும் தொடர்ந்து நடந்து கொண்டிருந்தாலும், சமீபத்தில் கண்டறியப்பட்ட புதிய விவசாயத் திட்டங்கள் அங்கோர் நகரில் ஒரு மில்லியன் மக்கள் வாழ்ந்திருக்கலான் என்று தெரிவிக்கின்றன\n\nSection::::கெமர் பேரரசின் இருப்பிடம்.\nகி.பி 800 இல் அங்கோரியக் காலம் தொடங்கியிருக்கிறது. இரண்டாம் செயவர்மன் என்ற கெமர் அரசன் சாவகத்திலிருந்து கம்போடியாவிற்கு சுதந்திரத்தை அறிவித்தார். தொன்லே சாப் ஏரிக்கு வட கோடியில் இருந்த அரிகராலயாவில் தலைநகரை அமைத்தார். இராணுவத்தின் திட்டம், பிரச்சாரங்கள், கூட்டணிகள், திருமணங்கள் மற்றும் நில மானியங்கள் போன்ற திட்டங்கள் மூலம், அவர் நாட்டினை ஒருங்கிணைத்தார். வடக்கில் சீனாவும், தெற்கில் ஒரு கடலும், கிழக்கில் சம்பாவும் (இப்போது மத்திய வியட்நாம்), \"ஏலக்காய் மற்றும் மாம்பழம் நிலம்\" எனவொரு கல்வெட்டு மூலம் அடையாளம் அறிந்த நிலப்பகுதியை மேற்கிலும் இந்நாட்டின் எல்லைகளாக இருந்தன. 802 ஆம் ஆண்டில் மன்னர் செயவர்மன், தன்னைத்தானே உலகளாவிய மன்னர் என்று அறிவித்துக்கொண்டார். இவருடைய ஆதரவாளர்கள் மேற்கொண்ட நடவடிக்கையின் விளைவாக இவர் சிவன் வழிபாட்டுடன் நாட்டம் கொண்டார். பின்னாளில் கடவுள் – இராசா என்றும் அழைக்கப் பட்டார். செயவர்மனுக்கு முன்பு அரசியல்ரீதியாக கம்போடியா சுயாட்சிமுறை கொண்ட பல சிற்றரசுகளைக் கொண்டிருந்தது. இவை அனைத்தையும் பியூனான் மற்றும் சென்லா என்ற கூட்டுப் பெயர்களாக இணைத்து சீனாவால் அறியப்பட்டிருந்தது.\n\n"}
{"id": "270003", "url": "https://ta.wikipedia.org/wiki?curid=270003", "title": "லோதயிர் பளிங்கு", "text": "லோதயிர் பளிங்கு\n\nலோதயிர் பளிங்கு என்பது, கிபி 855-869 காலப்பகுதியைச் சேர்ந்த படங்கள் பொறிக்கப்பட்ட இரத்தினம் ஆகும். வடமேற்கு ஐரோப்பாவில் உள்ள லோதாரிங்கியாவில் இருந்து கிடைத்த இதில், விவிலியத்தில் உள்ள சுசானாவின் கதை படங்களாகப் பொறிக்கப்பட்டுள்ளது. இதை லோதர் பளிங்கு அல்லது சுசானா பளிங்கு என்றும் அழைப்பது உண்டு. இது இப்போது பிரித்தானிய அருங்காட்சியகத்தின் சேகரிப்பில் உள்ளது.\n\nSection::::விபரங்கள்.\nஇதன் முதன்மையான கூறு 4 அங்குல (10 சமீ) விட்டம் கொண்ட வட்டத் தட்டு வடிவிலான தெளிவான குவார்ட்சு ஆகும். இதில், சுசானாவும் மூத்தோரும் என்ற கதையில் இருந்து எட்டுக் காட்சிகள் செதுக்கப்பட்டுள்ளன. முதலில் சுசானா முறையற்ற உறவில் ஈடுபட்டதாகக் கூறி மூத்தோரால் குற்றஞ்சாட்டப்படுகிறாள். டானியல் தலையிட்டு மூத்தோரைக் கேள்விக்கு உள்ளாக்கி, அவர்களது சாட்சிகளைப் பொய்யென வெளிப்படுத்தியதுடன் தண்டனையும் வாங்கிக் கொடுக்கிறார். இறுதிக் காட்சியில் சுசானா குற்றமற்றவள் என்று அறிவிக்கப்படுகிறாள். காட்சிகளுடன் இலத்தீன் மொழியில் விவிலியத்தில் இருந்து வரிகள் பொறிக்கப்பட்டுள்ளன.\n\n"}
{"id": "270005", "url": "https://ta.wikipedia.org/wiki?curid=270005", "title": "ஒரன்பூர்க் மாகாணம்", "text": "ஒரன்பூர்க் மாகாணம்\n\nஒரன்பூர்க் மாகாணம் (\"Orenburg Oblast\" , ஒரன்பூர்க்ஸ்கயா ஓபிலாஸ்த்) என்பது உருசியாவின் நடுவண் அலகும், ஒரு உருசிய மாகாணமும் ஆகும். இதன் நிர்வாக மையம் ஒரன்பூர்க் ஆகும். இது உருவாக்கப்பட்ட 1938 முதல் 1957 வரை, இதன் பெயர் சிக்காலோவ் மாகாணம் என்று சோவியத் வீரரான வேலெரி சக்காலவ் என்பவரின் நினைவாக வைக்கப்பட்டது. இதன் மக்கள்தொகை: 2,033,072 ஆகும் (2010 கணக்கெடுப்பு)\n\nSection::::புவியியல்.\nஇந்த மாகாணத்தின் மிக முக்கியமான நதி உரால் ஆகும்.\n\nSection::::மக்கள் வகைப்பாடு.\nஇதன் மக்கள் தொகை: 2,033,072 ( 2010 கணக்கெடுப்பு ) 2,179,551 ( 2002 மக்கள் தொகை கணக்கெடுப்பு ); 2,174,459 ( 1989 மக்கள் தொகை கணக்கெடுப்பு .)\n\n2012 முக்கிய புள்ளி விபரங்கள்\n2009 - 1.76 | 2010 - 1.80 | 2011 - 1.80 | 2012 - 1.95 | 2013 - 2.00 | 2014 - 2.02 (உ)\n\n2010 ஆம் ஆண்டு கணக்கெடுப்பின் படி, இந்த ஒப்ளாஸ்ட்டில் இனக் குழுக்களின் எண்ணிக்கை கீழ்கண்டவாறு இருந்தது:\n\n\n30.449 பேர் கணக்கெடுப்பில் தாங்கள் இந்த இனக்குழுவைச் சேர்ந்தவர்கள் எனக் குறிப்பிடாதவர்கள்.\n\nSection::::சமயம்.\n2012 இன் உத்தியோகபூர்வ கணக்கெடுப்பின் படி ஒரன்பூர்க் ஒப்லாஸ்து மக்கள் தொகையில் 40.2% பேர் உருசிய மரபுவழித் திருச்சபையை பின்பற்றுகின்றனர் , 3% பொதுவான கிருத்துவர் (கத்தோலிக்கம் மற்றும் புரொட்டஸ்டன்ட் நீங்கலாக), 2% மேற்கத்திய மரபுவழி கிருத்தவர். 13% முஸ்லிம்கள் பெண்கள் ஆவார்கள் மக்கள் தொகை. 3% மக்கள் தொகையினர் ஸ்லாவிக் நாட்டப்பற மதத்தினர், 6.8% மற்ற மதங்களைச் சேர்ந்தவர்களாகவோ அல்லது கணக்கெடுப்பின்போது மதத்தைப் பற்றி பதில் தராதவர்கள் ஆவர். 20% \"ஆன்மீக நாட்டம் அற்றவர்கள். 12% நாத்திகர். \n\nSection::::பொருளாதாரம்.\nஒரன்பூர்க் ஒப்லாஸ்து ரஷ்யாவின் முதன்மையான விவசாய பகுதிகளில் ஒன்றாகும். இதன் காலநிலை வேளாண்மைக்கு ஏற்றதாக உள்ளது. ஈரப்பதமான வசந்தகால காற்றும், வறண்ட கோடைக்கால காற்றும் கொண்டது. இங்கு கோதுமை, கம்பு , சூரியகாந்தி , உருளைக்கிழங்கு , பட்டாணி , பீன்ஸ் , சோளம் , போன்றவை விளைகின்றன.\nஇந்த ஒப்ளாஸ்ட்டின் ஏற்றுமதி பொருட்கள் எண்ணெய் மற்றும் எண்ணெய்சார்ந்த பொருட்களும், எரிவாயு மற்றும் எரிவாயுசார்ந்த பொருட்களும், இரும்பு மற்றும் இரும்பு பொருட்களும், நிக்கல் , கல்நார் , குரோமியம் கலவைகள், கடின தாமிரம், மின்சார இயந்திரங்கள், ரேடியேட்டர்கள், இயந்திரங்கள், கட்டுமான தொழில் தயாரிப்புகள் போன்றவை ஆகும்.\n"}
{"id": "270007", "url": "https://ta.wikipedia.org/wiki?curid=270007", "title": "யுன்னானின் ஏ", "text": "யுன்னானின் ஏ\n\nயுன்னானின் ஏ \"(Yunnanin A)\" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இது உயிரியலாகச் செயல்திறன் மிக்க ஒரு வளைய பெப்டைடு ஆகும்.\n"}
{"id": "270023", "url": "https://ta.wikipedia.org/wiki?curid=270023", "title": "வீர. லெ. சின்னையன்", "text": "வீர. லெ. சின்னையன்\n\nவீர. லெ. சின்னைய செட்டியார் 19ஆம் நூற்றண்டைச் சேர்ந்த தமிழறிஞர். தேவகோட்டையில் பிறந்தவர். திரிசிரபுரம் மகாவித்துவான் மீனாட்சி சுந்தரம் பிள்ளை, வன்றொண்டச் செட்டியார் என்றழைக்கப்பட்ட நாராயணச் செட்டியார் ஆகியோரிடம் தமிழ் படித்தவர்.\n\nஇவர் இயற்றிய நூல்கள்: \n\n"}
{"id": "270025", "url": "https://ta.wikipedia.org/wiki?curid=270025", "title": "சுப்பிரமணிய ஐயர்", "text": "சுப்பிரமணிய ஐயர்\n\nசுப்பிரமணிய ஐயர் 19 ஆம் நூற்றாண்டைச் சேர்ந்த தமிழறிஞர். தஞ்சை சதாவதானம் சுப்பிரமணிய ஐயர் என அழைக்கப்பட்டார்.\n\n"}
{"id": "270031", "url": "https://ta.wikipedia.org/wiki?curid=270031", "title": "சீனக் கலைகளுக்கான பேர்சிவல் டேவிட் நிறுவனம்", "text": "சீனக் கலைகளுக்கான பேர்சிவல் டேவிட் நிறுவனம்\n\nசீனக் கலைக்கான பேர்சிவல் டேவிட் நிறுவனம் என்பது இலண்டனில் உள்ள சீனக் கலைக்கான பேர்சிவல் டேவிட் சேகரிப்பை உரிமையாகக் கொண்ட நிறுவனம் ஆகும். இந்த நிறுவனத்தின் முதன்மை நோக்கம் சீனக் கலைகளும் பண்பாடும் தொடர்பான ஆய்வுகளையும் கற்பித்தலையும் முன்னேற்றுவது ஆகும். இந்நிறுவனத்தின் சேகரிப்புக்களில் சொங், யுவான், மிங், சிங் அரச மரபுகளை உள்ளடக்கிய 10 முதல் 18ம் நூற்றாண்டு வரையான காலப்பகுதிகளைச் சேர்ந்த 1,700 பொருட்கள் அடங்கியுள்ளன. இவற்றுள் அரிய ரு, குவான் பாண்டங்களின் மாதிரிகள், 1351ஐச் சேர்ந்த மிகப்பழைய நீல வெள்ளை வெண்களிப் பாண்டங்களான, யுவான் அரச மரபைச் சேர்ந்த நீலமும் வெள்ளையும் கலந்த மட்பாண்டக் கோயில் சாடிகள் என்பன அடங்கும். இந்நிறுவனத்தில், சீனக் கலைகள் தொடர்பான மேற்கத்திய மற்றும் கிழக்காசிய நூல்களைக்கொண்ட பெரிய நூலகம் ஒன்றும் உள்ளது. 1950ல் இந்தச் சேகரிப்புக்கள் சேகரிப்பாளரும் அறிஞருமான பேர்சிவல் டேவிட் என்பவரால் இலண்டன் பல்கலைக்கழகத்துக்கு வழங்கப்பட்டது. இப்போது இச்சேகரிப்புக்கள் பிரித்தானிய அருங்காட்சியகத்தில் நிரந்தரக் காட்சியில் உள்ளன.\n\n"}
{"id": "270033", "url": "https://ta.wikipedia.org/wiki?curid=270033", "title": "பயர்பிளை வானூர்திச் சேவை", "text": "பயர்பிளை வானூர்திச் சேவை\n\nபயர்பிளை நிறுவனம் (\"FlyFirefly Sdn Bhd\") சுருக்கமாக பயர்பிளை, இரு இடங்களுக்கிடையே நேரடியாக இயக்கப்படும் முழுச்சேவை வழங்கும் வானூர்திச் சேவை நிறுவனமாகும்; இது மலேசியா எயர்லைன்சு நிறுவனத்தின் துணை நிறுவனமாகும். சிலாங்கூரிலுள்ள சுல்தான் அப்துல் அஜிஸ் ஷா வானூர்தி நிலையத்தின் தரைப்பகுதியிலிருந்து இதன் தலைமையகம் இயங்குகின்றது.மலேசியாவின் முதல் சமூக வான்சேவை நிறுவனம் என அறியப்படுகின்றது. பயர்பிளை இரண்டு அச்சுமையங்களிலிருந்து தனது சேவைகளை இயக்குகின்றது: சுல்தான் அப்துல் அஜிஸ் ஷா வானூர்தி நிலையம், சிலாங்கூர் மற்றும் பினாங்கு பன்னாட்டு வானூர்தி நிலையம். இதன் முதல் சேவை ஏப்ரல் 3, 2007இல் பினாங்கிலிருந்து கோட்டா பரூவிற்கு துவங்கியது.\nSection::::மேலாண்மையும் இயக்கமும்.\nதனது தாய் நிறுவனமான மலேசியா எயர்லைன்சு தவிர்த்த தனியான மேலாண்மை பயர்பிளைக்கு உள்ளது. இது மலேசியா தவிர இந்தோனேசியா, சிங்கப்பூர், தாய்லாந்து நாடுகளில் தனது சேவைகளை குவியப்படுத்தி உள்ளது.\n\nமார்ச் 16, 2007இல் புதிய சேவை நிறுவனமாக பயர்பிளையை அறிமுகப்படுத்தும் விழாவில் மலேசியா எயர்லைன்சின் முதன்மை செயல் அலுவலர் இத்ரிசு ஜாலா இப்புதிய நிறுவனம் மலேசிய எயர்லைன்சுடன் இணைந்து புதிய பாதைகளை வகுக்கும் என்றும் அடுத்த ஐந்தாண்டுகளில் தனது கருவ சேவைகளை உருவாக்கும் எனவும் கூறினார். இதில் வட அமெரிக்கா, தென் அமெரிக்கா, தென்னாபிரிக்கா நாடுகளுக்கு இயக்குவதும் இதன் நோக்கமாக அமையும் என்றார்.\nSection::::சேருமிடங்கள்.\nபயர்பிளை இரண்டு அச்சு மையங்களிலிருந்து, பினாங்கு மற்றும் கோலாலம்பூரின் சுபாங், தனது சேவைகளை இயக்குகின்றது. பினாங்கிலிருந்து உள்நாட்டுச் சேவைகளாக லங்காவி, கோட்டா பாரு, சுபாங், குவாலா திரங்கானு, குவாந்தான் நகரங்களுக்கு நாளுக்கு இருமுறை இயக்குகின்றது; தவிர கோ சமுயய், தாய்லாந்தின் பூகத்திற்கு நாளுக்கொருமுறை சேவை வழங்குகின்றது. சுபாங்கிலிருந்து பினாங்கு, லங்காவி, அலோர் செடார், ஜொகூர் பாரு, குவாலா திரங்கானு, கொத்தா பாரு, சிங்கப்பூர், தாய்லாந்தின் கோ சமுயய் மற்றும் இந்தோனேசியாவின் பெக்கான்பாருவிற்கும் சேவைகளை வழங்குகின்றது. இருப்பினும் பினாங்கிலிருந்து குவாலா திரங்கானு, கொத்தா பாரு, கோ சமுயய், குவாந்தான் நகரங்களுக்கு தனது சேவைகளை இடைநிறுத்தம் செய்வதாக மார்ச் 8, 2009இல் அறிவித்தது. 2011இலிருந்து இச்சேவைகள் மீண்டும் இயக்கப்படுகின்றன.\n\n\n\n"}
{"id": "270038", "url": "https://ta.wikipedia.org/wiki?curid=270038", "title": "1644", "text": "1644\n\n1644 (MDCXLIV) கிரெகொரியின் நாட்காட்டியில் ஒரு வெள்ளிக்கிழமையில் ஆரம்பமான நெட்டாண்டு ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் திங்கட்கிழமையில் ஆரம்பமான நெட்டாண்டு ஆகும்.\n\n\n\n"}
{"id": "270039", "url": "https://ta.wikipedia.org/wiki?curid=270039", "title": "ஓம்சுக் மாகாணம்", "text": "ஓம்சுக் மாகாணம்\n\nஓம்சுக் மாகாணம் (\"Omsk Oblast\", , ஓம்ஸ்கயா ஓபிலாஸ்து) என்பது உருசியாவின் நடுவண் அலகும், ஒரு உருசிய மாகாணமும் ஆகும். இது தென்மேற்கு சைபீரியாவில் அமைந்துள்ளது. இதன் நிர்வாக மையம் ஓம்ஸ்க் ஆகும். இந்த மாகாணம் 139.700 சதுர கிலோமீட்டர் (53,900 சதுர மைல்) பரப்பளவு கொண்டது. இதன் மக்கள் தொகை 1,977,665 ( 2010 கணக்கெடுப்பு ) ஆகும். இதில் பெரும்பான்மையினரான 1.15 மில்லியன் மக்கள் நிர்வாக மையமான ஒம்ஸ்க் நகரத்திலேயே வாழ்கின்றனர். இதன் எல்லைகளாக வடக்கிலும், மேற்கிலும் தியூமென் ஒப்லாஸ்து, கிழக்கில் நோவஸிபிர்ஸ்க் மற்றும் தோம்ஸ்க் ஒப்லாஸ்து ஆகியவையும், தெற்கில் கசக்ஸ்தான் ஆகியவை அமைந்துள்ளன.\n\nSection::::வரலாறு.\nதொல்லியல் கண்டுபிடிப்புகள்படி இந்த ஒப்ளாஸ்ட் பகுதியில் கடந்த 14,000 ஆண்டுகளுக்கு முன்பிருந்தே மனிதர்கள் வசித்து வந்தனர் என்று சுட்டிக் காட்டுகின்றனர். புதிய கற்கால மக்கள் இப்பகுதியில் மீன் பிடித்து, வேட்டையாடி வாழ்ந்துவந்தனர். சுமார் மூவாயிரம் ஆண்டுகளுக்கு முன்பு, மனிதர்கள் இங்கு நிலையாக ஓரிடத்தில் வாழத் தொடங்கினர்.\nபல்வேறு துருக்கிய நாடுகளின் ஆதிக்கத்தில் இப்பகுதி இடைக்கால சகாப்தம் முழுவதும் இருந்தது.\nஇப்பகுதியில் ரசிய வரலாறு என்பது 1584இல் துவங்குகிறது. யேர்மார்க் என்பவரின் தலைமையிலான படைகள் இப்பகுதியின் உள்ளூர் ஆட்சியாளர்களைத் தோற்கடித்து இப்பிராந்தியத்தை இரசியாவின் கட்டுப்பாட்டில் கொண்டுவந்தனர்.\n\nSection::::பொருளாதாரம்.\n2008 ஆம் ஆண்டில் இருந்து, ஒம்ஸ்க் ஒப்லாஸ்து இரசியாவின் பிராந்தியங்களில் பொருளாதாரத்தில் 23வது இடத்தை பெற்றுள்ளது. இந்த பிராந்தியத்தின் மொத்த உற்பத்தி 10.2 பில்லியன் டாலர்கள் மதிப்பைக் கொண்டுள்ளது.\nஒம்ஸ்க் ஒப்லாஸ்தின் தொழில் துறை நன்கு முன்னேறியுள்ளது. சேவைத்துறை, நிதித் துறைகள் மேலும் வளர்ந்து வருகின்றது, வேளாண்மை பொருளாதாரத்தில் சிறிய பங்கையே வகிக்கிறது என்றாலும், குறிப்பிடத்தக்கதாக உள்ளது.\nஇப்பிராந்தியத்தில் அறுபத்தாறாயிரம் தனியார் நிறுவனங்கள் பதிவுபெற்றுள்ளன. இவற்றில் சிறுதொழில் விற்பனையாளர்கள் முதல் கோடிக்கணக்கான டாலர் மதிப்பிலானஉற்பத்தியாளர்கள்வரை உள்ளனர். \n2008 ஆம் ஆண்டு போர்ப்ஸ் இதழ் இரசியாவின் சிறந்த நகரங்களில் ஒம்ஸ்க்க்கு ஆறாவது இடத்தைத் தந்தது. அதற்கு முந்தைய ஆண்டு தரவரிசையில் 20 வது இடத்தில் இருந்தது குறிப்பிடத்தக்கது.\n\nSection::::புவியியல்.\nஒம்ஸ்க் ஒப்லாஸ்து வடக்கில் இருந்து தெற்காக 600 கிமீ நீளமும் கிழக்கிலிருந்து மேற்காக 300 கி.மீ. வரை பரவியுள்ளது. ஒப்ளாஸ்ட் புவியியல் லிர்டிஷ் ஆறும் அதன் கிளை ஆறுகளுமே பெரும்பங்கு வகிக்கிறன. இது மேற்கு சைபீரியாவன் ஒரு பகுதியாக உள்ளது. ஒப்ளாஸ்ட்டின் தெற்குப் பகுதி பெரும்பாலும் புல்வெளியாகவும் படிப்படியாக மரங்களடர்ந்த சமவெளிக் காடுகளைக் கொண்டதாகவும் உள்ளது. வடக்கில் சதுப்புநில தைகா காடுகள் உள்ளன. \n\nSection::::காலநிலை.\nஒப்ளாஸ்ட் உன்னதமான வெப்பநிலையைக் கொண்டுள்ளது. குளிர், பனி மழை, வெப்பம் மற்றும் வறண்ட கோடைக் காலம் என வேறுபட்ட தட்பவெப்பநிலையைக் கொண்டதாக உள்ளது, சராசரி சனவரி வெப்பநிலை -42 ° செமுதல் -30 ° செ வரையும், சராசரி சூலை வெப்பநிலை +28° செ இருந்து + 25 ° செ வரையும் சிலசமயம் 35 ° செ இல் இருந்து 40 ° செ வரை வரைகூட அடையும். சராசரி ஆண்டு மழைப் பொழிவு 300-400 மி.மீ. ஆகும்.\n\nSection::::மக்கள் வகைப்பாடு.\nஇப்பிராந்தியத்தின் மக்கள் தொகை: 1,977,665 ( 2010 கணக்கெடுப்பு ); 2,692,251 ( 2002 மக்கள் தொகை கணக்கெடுப்பு ); 2,782,005 ( 1989 மக்கள் தொகை கணக்கெடுப்பு .) \n\n2012 முக்கிய புள்ளி விவரங்கள்\n\n2009 - 1.58 | 2010 - 1.60 | 2011 - 1.66 | 2012 - 1.86 | 2013 - 1.87 | 2014 - 1.96 (இ)\n\n2010 ஆம் ஆண்டு கணக்கெடுப்பின் படி, இனக்குழுக்கள் விகிதம்:\n\n\n\n\n\n\n\n\n\n\nSection::::மதம்.\n2012 ஆண்டைய உத்தியோகபூர்வ கணக்கெடுப்பு படி ஒம்ஸ்க் ஒப்லாஸ்து மக்கள் தொகையில் 35.7% உருசிய மரபுவழித் திருச்சபையை பின்பற்றுகின்றனர். 3% பொதுவான இருக்கும் கிருத்துவர் , 2% இஸ்லாமியர் , 1% ஸ்லாவிக் நாட்டுப்பற மதம், 0.5% கத்தோலிக்க திருச்சபையினர். மக்கள் தொகையில் 39% ஆன்மீக மத நாட்டம் இல்லாதவர்களாக தங்களைக் கருதுபவர்கள், 13% நாத்திகர், 5.8% மற்ற மதங்களை சேர்ந்தவர்களாகவோ அல்லது கேள்விக்கு பதில் தரவிரும்பாதவர்களோ ஆவர்.\n"}
{"id": "270040", "url": "https://ta.wikipedia.org/wiki?curid=270040", "title": "இஃபே வெண்கலத் தலை", "text": "இஃபே வெண்கலத் தலை\n\nஇஃபே வெண்கலத் தலை அல்லது இஃபே தலை என்பது, 1938ல் நைசீரியாவில் உள்ள இஃபே என்னும் இடத்தில் அகழ்ந்தெடுக்கப்பட்ட பதினெட்டு செப்புக் கலப்புலோகச் சிலைகளுள் ஒன்று. இஃபே, யொரூபா மக்களின் சமய மற்றும் முன்னாள் அரச மையமுமாக விளங்கியது. இது ஒரு அரசனைக் குறிப்பதாகக் கருதப்படுகிறது. இது கிபி 13-14 நூற்றாண்டு காலப்பகுதியில், உள்ளூர் மக்களுக்கு ஐரோப்பியருடன் தொடர்பு ஏற்படுவதற்கு முன்னர் செய்யப்பட்டிருக்கலாம் எனக் கருதப்படுகிறது. இதன் உண்மைநிலைத் தன்மையும், சிக்கலான வேலைப்பாடுகளும், அக்காலத்தில் ஆப்பிரிக்கக் கலைகள் குறித்த முன்னைய மேலைநாட்டுக் கருத்துருக்களைக் கேள்விக்குட்படுத்துவனவாக இருந்தன. கண்டுபிடிக்கப்பட்டு ஓராண்டுக்குப் பின்னர் இது பிரித்தானிய அருங்காட்சியகத்துக்கு எடுத்துச்செல்லப்பட்டது.\n\nSection::::விபரம்.\nபெரும்பாலான மேற்கு ஆப்பிரிக்க வெண்கலச் சிலைகளைப் போலவே இதுவும் உண்மையில் செப்பினாலும், பல்வேறு கலப்புலோகங்களாலும் ஆனது. பிரித்தானிய அருங்காட்சியகத்தால் இவ்வுலோகம் \"பெருமளவு ஈயம் சேர்க்கப்பட்ட துத்தநாகப் பித்தளை\" என விபரிக்கப்பட்டுள்ளது. அருங்காட்சியகங்களிலும், தொல்லியலிலும் தற்கால நடைமுறைகளின்படி வெண்கலம், பித்தளை போன்ற சொற் பயன்பாடுகள் தவிர்க்கப்பட்டுப் பதிலாக \"செப்புக் கலப்புலோகம்\" என்ற சொல்லே விரும்பப்படுகிறது. மெழுகு இழப்பு நுட்பத்தைப் பயன்படுத்திச் செய்யப்பட்டுள்ள இது, ஏறத்தாழ முக்கால் முழு அளவு கொண்டது, 35 சமீ உயரமானது. சிற்பி இயல்பான பாணியில் வடிவமைத்துள்ளார். முகம் முழுவதும் கீறல் வரிகளால் நிரப்பப்பட்டுள்ளது. ஆனால், உதட்டில் மட்டும் கீறல்கள் இல்லை. தலை அணி, சிக்கலான அமைப்புக்கொண்ட முடியைக் குறிக்கிறது. இந்த அலங்காரம் இஃபேயின் எல்லா வெண்கலத் தலைகளுக்கும் பொதுவானது. \n\n"}
{"id": "270041", "url": "https://ta.wikipedia.org/wiki?curid=270041", "title": "சுபாங், சிலாங்கூர்", "text": "சுபாங், சிலாங்கூர்\n\nசுபாங் (\"Subang\")மலேசியாவின் சிலாங்கூர் மாநிலத்தில் சா ஆலாமிற்கும் சுபாங் ஜெயாவிற்கும் இடைப்பட்டு அமைந்துள்ள நகர்ப்புறமாகும். கிள்ளான் பள்ளத்தாகிலுள்ள காம்புங் பாரு சுபாங் சிற்றூரையும் சௌஜானா குழிப்பந்து நாட்டு மனமகிழ் மன்றத்தையும் அடக்கி உள்ளது. இங்கிருந்து சுபாங் ஜெயா, கெலெனா ஜெயா, சுங்கை புலோ, அரா தமனசரா, முடியாரா தமனசரா போன்ற நகரங்களுக்கும் பெடாலிங் ஜெயா பகுதிகளுக்கும் 5 முதல் பத்து நிமிடங்களில் தானுந்தில் சென்று விடலாம். \n\nஇங்கு கோலாலம்பூரின் பழைய பன்னாட்டு வானூர்தி நிலையமான சுல்தான் அப்துல் அஜிஸ் ஷா வானூர்தி நிலையம் அமைந்துள்ளது. தற்போது இந்த வானூர்தி நிலையம் தென்கிழக்காசியாவின் பெருநிறுவனங்கள் மற்றும் தனியார் வான்சேவைகளுக்கான முதன்மை அச்சு மையமாக விளங்குகின்றது.\nSection::::முதன்மை இல்லங்கள்.\nஇங்கு பல புகழ்பெற்ற குழிப் பந்தாட்ட மைதானங்கள் உள்ளன. இங்கு செல்வச்செழிப்பு மிக்க இல்லங்கள் நிறைந்துள்ளன. இந்த நகர்ப்புறத்தில் பல வசதிமிக்க அடுக்கு வீடுகளும் வில்லாக்களும் மாளிகைகளும் அமைந்துள்ளன. \nSection::::அரசியல்.\nசுபாங் சிலாங்கூரின் மிகப்பெரும் தொகுதிகளில் ஒன்றாகும்; பல்வேறு இன,சமய,சமூக பின்னணி மக்கள் இங்கு வாழ்கின்றனர். இதன் முன்னாள் நாடாளுமன்ற உறுப்பினராக தன்ஸ்ரீ கே.எஸ். நிஜர் இருந்தார். 2008 பொதுத்தேர்தலில், மக்கள் நீதிக் கட்சியின் சிவராசா ராசையா தனது அடுத்த போட்டியாளரை 6,000 வாக்கு வேறுபாட்டில் வென்று நாடாளுமன்ற உறுப்பினராகத் தேர்ந்தெடுக்கப்பட்டுள்ளார். 2004ஆம் ஆண்டில் மேற்கொள்ளப்பட்ட தொகுதி சீரமைப்பில் சுபாங் தொகுதியில் மூன்று மாநில சட்டப்பேரவை தொகுதிகள் அடங்கியுள்ளன: புகிட் லஞ்சன், கோடா தமன்சாரா, பாயா ஜராசு. இத்தொகுதிகளில் வென்றவர்கள் சிலாங்கூர் மாநில சட்டப்பேரவையில் உறுப்பினர்களாவர்.\n\nSection::::மாநிலச் சட்டப் பேரவைத் தொகுதிகள்.\nSection::::புகிட் லஞ்சன்.\nபுகிட் லஞ்சன் மக்கள்தொகை 50,000 ஆகும். இவர்களில் 25% பேர் காம்புங் சுங்கை காயு அரா, பெலாங்கி தமன்சாரா போன்ற குறைந்தவிலை அடுக்கங்களில் வசிக்கும் குறைந்த வருமான வகுப்பினராவர். உயர் வருமான வகுப்பினர் பந்தர் உடாம, தமன்சாரா பெர்டானா, பந்தர் சிறீ தமன்சாரா பகுதிகளில் வசிக்கின்றனர். மீதம் 40% மத்தியத்தர மக்களாவர். \n\nஇத்தொகுதி மக்களின் முதன்மையான குறைபாடு கட்டமைப்புக்களைக் குறித்ததாகும். சாக்கடைகள், சாலைகள், களங்களின் மேம்பாடு மற்றும் பராமரிப்பு குறித்தும் தானுந்து திருட்டு, வீட்டுக் கொள்ளை போன்றவற்றிலிருந்து பாதுகாப்பு ஆகியன முதன்மையான எதிர்பார்ப்புகளாக உள்ளன. தவிரவும் தொடர்ந்த சாலைப் போக்குவரத்து நெருக்கடியும் சாலையோர வணிகர்களின் பிரச்சினையும் அடுத்துள்ள தீர்வு கோரப்படும் சிக்கல்களாகும்.\nSection::::பாயா ஜராசு.\nபாயா ஜராசு சட்டப்பேரவைத் தொகுதியின் மக்கள்தொகை கிட்டத்தட்ட 70,000. இதில் 60% மலாய்களும் 30% சீனர்களும் 10% இந்தியர்களுமாவர்.\n\nபாயா ஜராசு மரபார்ந்த சிற்றூர்களையும் புதிய சிற்றூர்களையும் பல குடியிருப்பு பகுதிகளையும் அடக்கியுள்ளது. புகிட் ரக்மான் புத்ரா, சியர்ரமாசு, வாலென்சியா பகுதிகளில் நடுத்தர, உயர்நிலை மக்களும் அமன் புரி, தமன் எசான் பகுதிகளில் நடுத்தர மக்களும் வசிக்கின்றனர். வறியநிலை மக்கள் அமன்புரி, மடங் ஜயா பகுதிகளில் வசிக்கின்றனர். \n\nசாலை விளக்குகள், சாலைகள், சாக்கடைகள், சிற்றூர்களுக்கானப் பொதுப் போக்குவரத்து, பெருமழையின்போது வெள்ளப்பெருக்கு ஆகியன இத்தொகுதி மக்களின் குறைபாடுகளாகும்.\n\nSection::::பொருளாதாரம்.\nமலேசியா எயர்லைன்சும் பயர்பிளையும் இங்குள்ள சுல்தான் அப்துல் அஜிஸ் ஷா வானூர்தி நிலையத்திலுள்ள மலேசிய எயர்லைன்சின் கட்டிடத்தில் தங்கள் தலைமை அலுவலகங்களை கொண்டுள்ளன. தவிரவும் பெர்ஜெயா ஏர் நிறுவனமும் டிரான்சுமைல் ஏர் சர்வீசசு நிறுவனமும் இங்கு தங்கள் தலைமை அலுவலகங்களைக் கொண்டுள்ளன.\nசுபாங் பெர்டானா வணிக மையம் சுபாங்கிற்கு அண்மையிலுள்ள வணிக நகர்ப்பகுதியாகும். சுல்தான் அப்துல் அஜிஸ் ஷா வானூர்தி நிலையம் தற்போது \"இசுகைப்பார்க் முனையம்\" என்று அழைக்கப்படுகின்றது.\n\nSection::::கல்வி.\nசுபாங்கின் சௌஜானா குழிப்பந்தாட்ட நாட்டு மனமகிழ் மன்ற மைதானத்தில் \"கோலாலம்பூர் சப்பானியப் பள்ளிக்கூடம்\" இயங்குகின்றது.\nSection::::வானிலை.\nசுபாங் மலேசியாவிலேயே மிகவும் இடி விழும் இடமாக கருதப்படுகின்றது.மலேசிய வானியல் ஆய்வுத் துறையின்படி:-\n\n"}
{"id": "270045", "url": "https://ta.wikipedia.org/wiki?curid=270045", "title": "ஆர்மீனிய திருத்தூதர் திருச்சபை", "text": "ஆர்மீனிய திருத்தூதர் திருச்சபை\n\nஆர்மீனிய திருத்தூதர் திருச்சபை அல்லது ஆர்மீனிய அப்போஸ்தலிக்க திருச்சபை (\"Armenian Apostolic Church\"; ; ) என்பது ஆர்மீனிய மக்களின் தேசியத் திருச்சபையாகும். இது கிழக்கத்திய மரபுவழித் திருச்சபையின் பகுதியும் மிகப் பண்டைய கிறித்தவ சமூகங்களில் ஒன்றுமாகும். ஆர்மீனியா நான்காம் நூற்றாண்டின் ஆரம்பத்தில் (பாரம்பரியமாக 301 இல்) இத்திருச்சபையை உருவாக்கியதும், உத்தியோகபூர்வச் சமயமாக கிறித்தவத்தை ஏற்றுக் கொண்ட முதலாவது நாடும் ஆகும். திருத்தூதர்கள் பர்த்தலமேயு, ததேயு என்போரின் மறைபணி, முதலாம் நூற்றாண்டில் கிறித்தவத்தின் ஆரம்ப மைய மூலம் என்பவற்றுக்கு இத்திருச்சபை உரிமை கொள்கிறது.\n\nஇது சிலசமயங்களில் ஆர்மீனிய மரபுவழித் திருச்சபை (\"Armenian Orthodox Church\") அல்லது கிரகோரியத் திருச்சபை (\"Gregorian Church\") எனவும் குறிப்பிடப்படுவதுண்டு. இதன் நிறுவனர்களாகிய பர்த்தலமேயு, ததேயு என்போரின் நோக்கைக் கொண்டு இருந்ததும், திருச்சபையின் முதலாவது உத்தியோகபூர்வ ஆளுனராக புனித கிரோகரியின் கலப்படமற்ற நோக்கும் இருந்ததால் பின்னவர் இதனைத் திருச்சபையாக கருத விரும்பவில்லை. இது சுருக்கமதாக ஆர்மீனிய திருச்சபை (\"Armenian Church\") எனவும் அறியப்படுகிறது.\n\nSection::::வரலாறு.\nSection::::மூலங்கள்.\nஆர்மீனிய திருச்சபை திருத்தூதர்கள் பர்த்தலமேயு, ததேயு என்போரின் ஊடாக திருத்தூதர் மரபுவழியை உரிமை கொள்கிறது. பழங்கதை ஒன்றின்படி, இரு திருத்தூதர்களின் வருகையும் அவர்கள் கொண்டு வந்த \"எடோசாவின் உருவம்\" (இயேசுவின் உருவம் பதித்த துணி) மூலம் ஐந்தாம் அப்காரின் தொழுநோய் குணமாகியதும், கி.பி. 30 இல் அவர் மதமாறினார். அப்கார் ததேயுவை ஆர்மீனியாவெங்கும் மறைபரப்புதலுக்கு நியமித்தார். இதனைத் தொடர்ந்து அரசர் சனட்ருக்கின் மகளை ததேயு மதமாற்றினார். அதனால் ததேயுவும் அரசருடைய மகளும் மறைசாட்சியாக கொல்லப்பட்டனர். இதன் பிறகு, பர்த்தலமேயு ஆர்மீனியாவுக்குச் சென்றார். அவர் செல்லும்போது கன்னி மரியாளின் உருவப்படத்தையும் கொண்டு சென்று, அனகித் கோயில் இருந்ந இடத்தின் மேல் அவர் உருவாக்கிய கன்னியர் மாடத்தில் வைத்தார். பர்த்தலமேயு சனட்ருக்கின் சகோதரியை மனமாற்றினார். இதனால் பர்த்தலமேயுவும் சனட்ருக்கின் சகோதரியும் மறைசாட்சியாக கொல்லப்பட்டனர். இரு திருத்துதர்களுடைய இறப்புக்கு முன்பே, அப்பகுதிக்குரிய உள்ளூர் ஆயர் திருநிலைப்படுத்தப்பட்டார். மேலும், சில வேறு ஆர்மீனியர்களும் இயேசுவின் சகோதரர் யாக்கோபுவால் ஆர்மீனியாவுக்கு வெளியில் வைத்து திருநிலைப்படுத்தப்படடார்கள்.\n\nஆர்மீனிய கிறித்தவர்களின்படி, அவர்ளை அரசர்களான அக்சிடரஸ், முதலாம் கோஸ்ரோவ், மூன்றாம் டிரிடட்ஸ் ஆகியோர் துன்புறுத்தினர். இவர்களில் மூன்றாம் டிரிடட்ஸ் கிறித்தவத்திற்கு கிரகோரியினால் மதமாற்றப்பட்டார். பண்டைய ஆர்மீனியாவின் அரச சமயமாக கிறித்தவம் ஏற்றுக் கொள்ளப்பட்டமை \"பெரும்பாலும் அதன் வரலாற்றில் மிக முக்கிய அடி\" எனக் குறிப்பிடப்படுகிறது. இதனால் ஈரானிடமிருந்தும் சரத்துஸ்திர சமய அடித்தளத்திலிருந்தும் இது வேறுபட்டும், பார்த்திய செல்வாக்கிலிருந்தும் தன்னைப் பாதுகாத்தது. வேறு அறிஞர்களின் கூற்றுப்படி, கிறித்தவ ஏற்றக்கொள்ளல் பகுதியாக இருந்தது என்றும் சஸ்சானிட்டுக்களின் எதிர்ப்பினை உருவாக்கியது என்றும் குறிப்பிடுவர்.\n\nடிரிடேட்ஸ் ஆர்மீனியத் திருச்சபையின் முதலாவது \"கத்தோலிக்கஸ்\" என கிரகரியை அறிவித்து, அவரை செசேரியாவிற்கு அருள்நிலைப்படுத்தப்பட அனுப்பினார். அவர் திரும்பியதும், சிலைகளை அகற்றி தேவாலயங்களையும் துறவி மடங்களையும் கட்டி, குருக்களையும் ஆயர்களையும் திருநிலைப்படுத்தினார். அவர் தியானத்தில் இருக்கும்போது, இயேசு சுத்தியலால் உலகிற்கு அடிக்க வருவது போல் அகக்காட்சி கண்டார். இந்த இடத்தில் பெரும் சிலுவை ஒன்றுடன் கிறித்தவக் கோயில் ஒன்று எழுப்பப்பட்டுள்ளது. கடவுள் பிரதான ஆர்மீனியத் தேவாலயம் ஒன்றை அங்கு கட்டுவதற்கு குறிப்பிடுகிறார் என அவர் தெரிவித்தார். அரசருடைய உதவியுடன் அவர் அகக்காட்சியின்படி செய்து முடித்தார். அவர் அந்நகரை எச்மியாட்சின் பேராலயம் என்று, அதாவது \"ஒரே பேறானவர் இறங்கிய இடம்\" என்று பெயர் மாற்றினார்.\n\nஆரம்பத்தில் ஆர்மீனியத் திருச்சபை உலகில் பெரும் திருச்சபையாக இருந்தது. இதன் அங்கத்தவர்கள் நீசியாவின் முதலாம் சங்கத்திலும் (325) கொன்தாத்திநோபிளின் முதலாம் சங்கத்திலும் (381) பிரதிநிதித்துவப்படுத்தினார்கள். ஆயினும், எபேசுவின் முதலாம் சங்கத்தில் (431) பங்குபற்றாமல், சங்கத்தின் தீர்மானங்களுக்கு உடன்படுவதாக செய்தி அனுப்பினார்கள்.\n\n"}
{"id": "270053", "url": "https://ta.wikipedia.org/wiki?curid=270053", "title": "எச்மியாட்சின் பேராலயம்", "text": "எச்மியாட்சின் பேராலயம்\n\nஎச்மியாட்சின் பேராலயம் (\"Etchmiadzin Cathedral\"; , ) என்பது ஆர்மீனிய திருத்தூதர் திருச்சபையின் தாய்க் கோவில் ஆகும். இது ஆர்மீனியாவின் வாகர்சபாத் நகரில் அமைந்துள்ளது. பல அறிஞர்களின் கூற்றுப்படி, பண்டைய ஆர்மீனியாவில் இது முதலாவது பேராலயமும் (தேவாலயம் அல்ல) உலகின் பழமையான பேராலயமும் ஆகும்.\n\nஅரசர் மூன்றாம் டிரிடோட்சினால் அரச சமயமாக கிறித்தவம் உள்வாங்கப்பட்டதைத் தொடர்ந்து ஆர்மீனியாவின் பாதுகாவலர் புனித கிரோகரியினால் 301 இற்கும் 303 இற்கும் இடைப்பட்ட காலப்பகுதியில் ஆரம்ப நான்காம் நூற்றாண்டில் மூலக் கோயில் கட்டப்பட்டதாக பாரம்பரியமாக நம்பப்படுகிறது. பாகால் வழிபாட்டிலிருந்து கிறித்தவத்திற்கு மாறியதன் அடையாளமாக முன்னைய கோயிலுக்குப் பதிலாக இது உருவாகியது. பாரசீகப் படை எடுப்பினால் கடுமையாக பேராலயம் சேதப்பட்ட பின்பு தற்போதைய கட்டடத்தின் மையம் 483/4 ஆம் ஆண்டு காலப்பகுதியில் வகன் மமிகோனியனால் கட்டப்பட்டது. இதனுடைய அடித்தளம் முதல் ஐந்தாம் நூற்றாண்டின் இரண்டாம் பாதி வரை, எச்மியாட்சின் எல்லா ஆர்மீனியக் கத்தோரிக்கசுக்களின் இருக்கையாகவும், ஆர்மீனியத் திருச்சபையின் மிகப் பெரும் தலைமையாகவும் இருந்தது.\n\nஅது தன்னுடைய முக்கியத்துவத்தை இழக்காதிருந்தாலும், தொடர்ந்து வந்த நூற்றாண்டுகளில் பேராலயம் நடைமுறையில் கைவிடப்பட்டது. 1441 இல் இது மீளமைக்கப்பட்டு இன்று வரை அப்படியே உள்ளது. பாரசீகத்தின் முதலாம் அப்பாசினால் எச்மியாட்சின் சூறையாடப்பட்டு, அங்கிருந்த புனிதப் பொருட்களும் கற்களும் எடுக்கப்பட்டு ஆர்மீனியர்களுக்கு அந்நிலத்தின் மீதிருந்த ஈடுபாட்டை குறைக்கும் முயற்சி மேற்கொள்ளப்பட்டது. அதன் பிறகு பேராலயம் பல புனரமைப்புகளுக்கு உள்ளானது. மணிக்கூண்டுகள் ஏழாம் நூற்றாண்டு அரைப்பகுதியின் பிற்பகுதியில் இணைக்கப்பட்டன. 1868 இல், பேராலய கிழக்கு முனையில் திருக்கல அறை கட்டப்பட்டது. தற்போது, இது ஆர்மீனிய கட்டடக்கலையின் பல கால வகைகளை உள்வாங்கியுள்ளது. சோவியத் காலத்தில் நலிவுற்றிருந்த எச்மியாட்சின் இருபதாம் நூற்றாண்டின் இரண்டாம் அரைவாசியில், சுதந்திர ஆர்மீனியாவின் கீழ் எழுச்சியுற்றது.\n\nஉலக ஆர்மீனிய கிறித்தவர்களின் பிரதான புண்ணியத்தலமாக இருப்பதால் மாத்திரம் எச்மியாட்சின் ஆர்மீனியாவில் சமயத்துக்குரிய முக்கிய இடமாக அல்ல, மாறாக அது அரசியல், கலாச்சார ரீதியாகவும் முக்கியத்துவம் மிக்கது. ஒரு பிரதான புண்ணியத்தலமாகவும், அந்நாட்டின் அதிகம் பேரால் சென்று பார்க்கப்படும் இடங்களில் இதுவும் ஒன்றாகவுள்ளது. சில முக்கியமான ஆரம்ப மத்திய கால கோயில்கள் அருகில் உள்ளதுடன், 2000 இல் ஐக்கிய நாடுகள் கல்வி, அறிவியல், பண்பாட்டு நிறுவனம் இப்பேராலயத்தை உலகப் பாரம்பரியக் களமாகப் பட்டியலிட்டது.\n\nSection::::வரலாறு.\nSection::::அடித்தளமும் சொலலிலக்கணமும்.\nபாரம்பரியத்தின்படி, பேராலயம் 301 இற்கும் 303 இற்கும் இடைப்பட்ட காலத்தில் ஆர்மீனியத் தலைநகராக இப்போதுள்ள வாகர்சபாத்தில் அரச மாளிகைக்கு அருகில், பாகாலின் கோயில் இருந்த இடத்தில் கட்டப்பட்டது. மூன்றாம் டிரிடேட்சின் கீழ் இருந்த ஆர்மீனிய அரசு 301 இல் கிறித்தவத்தை அரச சமயமாக ஏற்றதன் மூலம், உலகின் முதலாவது கிறித்தவத்தை அரச சமயமாக ஏற்ற நாடாகியது. அகதான்கெலஸ் குறிப்பிட்ட () ஆர்மீனிய வரலாற்றுப்படி, ஆர்மீனியாவின் பாதுகாவலர் புனித கிரகரி இயேசு கிறித்து தங்க சுத்தியலால் உலகிற்கு அடிக்க வந்து, பேராலயம் அங்கு கட்டப்பட வேண்டும் எனக் குறிப்பிட்ட அகக்காட்சியைக் கண்டார். அதுமுதல், அவர் கோயிலுக்கு எச்மியாட்சின் (\"Etchmiadzin\"; էջ \"ēĵ\" \"வழித்தோன்றல்\" + մի \"mi\" \"ஒரே\" + -ա- \"-a-\" + ծին \"tsin\" \"இருந்தவர்\") என்ற பெயரை அளித்தார். இது \"ஒரே பேறாக இருந்தவர்\" (கடவுளின் மகன்) என மொழிபெயர்க்கப்படுகிறது. ஆயினும், எச்மியாட்சின் என்ற பெயர் 15 ஆம் நூற்றாண்டு வரை பயன்படுத்தப்படவில்லை. அதேநேரம், அரம்ப மூலங்கள் அது \"வாகர்சபாத் பேராலயம்\" என அழைக்கப்பட்டதாகக் கூறுகின்றன.}} பரிசுத்த எச்மியாட்சின் பேராலயத் திருவிழா உயிர்ப்பு ஞாயிறுக்குப் பின் 64 நாட்கள் ஆர்மீனியத் திருச்சபையினால் கொண்டாடப்படுகிறது. இதன்போது \"புனித கிரகரியின் அகக்காட்சியையும் பேராலய கட்டுமானம் பற்றியும் மூன்றாம் சகாக் எழுதியவை சிறப்பு பாடல்கள் பாடப்பட்டும்\".\n"}
{"id": "270061", "url": "https://ta.wikipedia.org/wiki?curid=270061", "title": "பௌத்தநாத்து", "text": "பௌத்தநாத்து\n\nபௌத்தநாத்து (நேபாளி: बौद्धनाथ) (Baudhanath), நேபாள நாட்டில் திபெத்திய பௌத்தர்களின் பெரிய கோள வடிவ விகாரையில் அமைந்த 36 மீட்டர் உயரமான நினைவுத் தூண் ஆகும். பௌத்தநாத்து கி பி நான்காம் நூற்றாண்டில் கட்டப்பட்டது. பௌத்தநாத்து மடாலயம், நேபாள நாட்டின் காத்மாண்டு சமவெளியில் தேசியத் தலைநகரான காட்மாண்டூ நகரத்தின் கிழக்கில், ஏழு கிலோ மீட்டர் தொலைவில் இமயமலையில் அமைந்துள்ளது.வானளாவிய உயரத்தில் காணப்படும், இப்பழைமையான பௌத்தநாத்து மடாலயத்தின் நினைவுத்தூண் உலகின் பெரியதாகும். பௌத்தநாத்து மடாலயத்தை, உலக தொல்லியற்களங்களில் ஒன்றாக ஐக்கிய நாடுகள் அவையின், யுனேஸ்கே நிறுவனம், 1979இல் அறிவித்துள்ளது.\n\nSection::::அமைவிடம்.\nகாட்மாண்டு நகரத்தின் வடகிழக்கே ஏழு கிலோ மீட்டர் தொலைவில், இமயமலை அடிவாரத்தில் அமைந்துள்ளது.\n\nSection::::வரலாறு.\nலிச்சாவி குடியரசின் மன்னர் சிவதேவன் (கி பி 590-604) காலத்தில் பௌத்தநாத்து மடாலயத்தை நிறுவியதாக கோபாலாராஜவம்சாவளி (கோபு) கூறுகிறார். நேபாள மன்னர் மானதேவன் (கி பி 464-505) ஆட்சி காலத்தில் கட்டியதாகவும் கூறப்படுகிறது. கி பி 15ஆம் நூற்றாண்டின் பிற்பகுதியில் அல்லது 16வது நூற்றாண்டில் முற்பகுதியில் இவ்விடத்தில் நடந்த அகழ்வராய்ச்சியில், கண்டெடுக்கப்பட்ட மன்னர் அம்சுவர்மாவின் (கி பி 605-621) எலும்புகள் தோண்டி எடுக்கும் போது, இப்பௌத்தநாதர் மடாலயம் கண்டெடுக்கப்பட்டதாக, திபெத்திய ஆதாரங்கள் ஆதாரங்கள் கூறுகிறது.\nதிபெத்திய பேரரசர், திர்சோங் டெட்சான் (ஆட்சி காலம்: 755 - 797) ஆட்சி காலத்தில் இப்பௌத்த மடாலயத்தை நிறுவியதாக கருதப்படுகிறது.\n\nSection::::2015 நேபாள நிலநடுக்கம்.\n2015 நேபாள நிலநடுக்கத்தில் பௌத்தநாத்து மடாலயத்தின் மேற்கூறையின் நினைவுத் தூண் முற்றிலும் சேதமடைந்தது. தற்போது சேதமடைந்த மேற்கூறையும், தூணையும் சீரமைக்கும் பணி நடந்து வருகிறது.\n\n"}
{"id": "270062", "url": "https://ta.wikipedia.org/wiki?curid=270062", "title": "இறபீக் சாமி", "text": "இறபீக் சாமி\n\nஇறபீக் சாமி (Rafik Schami ‏رفيق شامي‎, பிறப்பு: சூன் 23, 1946) சிரிய, ஜெர்மனிய எழுத்தாளர். அத்துடன் இவர் ஒரு கதைசொல்பவரும், விமர்சகரும், வேதியியல் பட்டதாரியும் ஆவார். இவர் ஜெர்மனியின் மிக முக்கியமான எழுத்தாளர்களில் ஒருவர். இவரது படைப்புகள் 28 மொழிகளில் மொழி பெயர்க்கப் பட்டுள்ளன. இரபிக் சாமி என்பது இவரது புனைபெயர். இவரது இயற்பெயர் சுகைல் பாடெல். இவர் 2002 இலிருந்து ஜெர்மனியில் பவாரியன் நுண்கலை அக்கடமியின் உறுப்பினராக உள்ளார்.\n\nSection::::வாழ்க்கை.\nஇவர் டமாஸ்கஸில், கிறிஸ்தவ-அரமேய சிறுபான்மை இனத்தைச் சேர்ந்தவர். இவர் இராணுவச் சேவையை விரும்பாததால் 1971 ஆம் ஆண்டு ஜெர்மனிக்கு புலம் பெயர்ந்தார். தற்சமயம் ஜெர்மனியில், கியர்கைம்போலாடனில் தனது பவாரியன் மனைவியுடனும், மகனுடனும் வாழ்கிறார். இவருக்கு இரண்டு நாட்டு குடியுரிமைகளும் இருக்கின்றன.\n\nSection::::கல்வி.\nஇவர் தனது ஆரம்பக்கல்வியை வடக்கு லெபனானில் உள்ள ஒரு கிறிஸ்துவ அவையினரின் கான்வென்ட் உறைவிட பள்ளியில் கற்றார். அதன் பின் திமிஷ்குவில் வேதியியல், கணிதம் மற்றும் இயற்பியல் படித்தார். 1979 ஆம் ஆண்டில் ஜெர்மனிய ஐடல்பேர்க் பல்கலைக்கழகத்தில் இரசாயனவியல் கற்று இரசாயனவியல் பட்டதாரி ஆனார். ஜெர்மனியில் படிக்கும் போது தொழிற்சாலைகளிலும், மற்றும் பல்பொருள் அங்காடிகளிலும், உணவகங்களிலும் கட்டுமானத்தளங்களிலும் தற்காலிகத் தொழிலாளியாக வேலை செய்தார்.\n\nSection::::எழுத்துலகில்.\nஇவர் 1965 ஆம் ஆண்டிலிருந்து அரபு மொழியில் கதைகளை எழுதினார். 1964 இலிருந்து 1970 வரை `அல் மண்டலாக்´ என்ற பத்திரிகையை டமாஸ்கஸில் நிறுவி அதன் ஆசிரியராகவும் இருந்தார். 1977 இலிருந்து ஜெர்மனிய மொழியில் இவர் எழுதிய பல படைப்புகள் ஜெர்மனியப் பத்திரிகைகளிலும், சஞ்சிகைகளிலும் பிரசுரமாகின. இதே நேரத்தில் இவர் அராபிய மொழியிலும் அராபியப் பத்திரிகைகளுக்கு எழுதிக் கொண்டிருந்தார். 1980 இல் இருந்து 1985 வரை ஜெர்மனியில் சுய்ட்விண்ட் (Südwind) இலக்கியஅமைப்பின் இணை நிறுவனராகவும், எழுத்தாளராகவும் இருந்தார். 1982 இலிருந்து ஜெர்மனியின் ஒரு தன்னிச்சையான எழுத்தாளராக இயங்கிக் கொண்டிருக்கிறார்.\n\n\n\n"}
{"id": "270066", "url": "https://ta.wikipedia.org/wiki?curid=270066", "title": "தடேவ் துறவியர் மடம்", "text": "தடேவ் துறவியர் மடம்\n\nதடேவ் துறவியர் மடம் (\"Tatev monastery\"; ) தென்கிழக்கு ஆர்மீனியாவின் தடேவ் கிராமத்திற்கு அருகேயுள்ள பெரிய கருங்கல் வகை பீடபூமியில் அமைந்துள்ள 9 ஆம் நூற்றாண்டுக்குரிய ஆர்மீனிய திருத்தூதர் திருச்சபை துறவியர் மடம் ஆகும். \"தடேவ்\" எனும் பதம் பொதுவாக துறவியர் மடம் என்பதைக் குறிக்கும். துறவியர் மட முழுத்தோற்றமும் வொரோடன் ஏரியின் ஆழமான மழை இடுக்கு வழியின் விளிம்பில் உள்ளது. தடேவ் சியூனிக் ஆயர் இருக்கையாக உள்ளதோடு, பொருளாதார, அரசியல், ஆன்மீக, கலாச்சார செயற்பாட்டு மையமாக அப்பிரதேசத்தின் வரலாற்றில் குறிப்பிடத்தக்க பங்கு வகிக்கிறது.\n\n14 ஆம் 15 ஆம் நூற்றாண்டுகளில் துறவியர் மாடம் மிக முக்கியமான ஆர்மீனிய மத்திய கால பல்கலைக்கழகங்களில் ஒன்றான தடேவ் பல்கலைக்கழகத்தைக் கொண்டிருந்தது. இது அறிவியல், சமயம், மெய்யியல் நூல்களின் மீள் உருவாக்கம், நுண் சிற்ப நிறந்தீட்டல் ஆகியவற்றுக்கு பங்களிப்பு வழங்கியது. தடேவ் பல்கலைக்கழக அறிஞர்கள் அர்மீனிய கலாச்சாரம், சமயக் கோட்பாடு என்பவற்றைப் பாதுகாப்பதில், அதனுடைய மிகவும் கொந்தளிப்பான காலகட்டத்தில் பங்களிப்புச் செலுத்தினார்கள்.\n\nதுறவியர் மாடம் சியூனிக் பகுதியில் \"நன்கு அறியப்பட்ட இடம்\" என்று விளங்குகிறது. கலிட்சர் என்ற கிராமத்திற்கும் தடேவிற்குமான கம்பிவட வழி ஒக்டோபர் 2010 அன்று திறந்து வைக்கப்பட்டது. இது உலகின் \"நீளமான நிறுத்தமற்ற இரட்டை இரும்புப்பாதை கம்பிவட தானூந்து\" என்பதால் \"கின்னஸ் உலக சாதனைகள்\" என வகைப்படுத்தப்பட்டிருந்தது.\n\nSection::::சொல்லிலக்கணம்.\nபாரம்பரியத்தின்படி, திருத்தூதர் புனித ததேயு பிரசங்கம் செய்து, மறைசாட்சியாக மரித்த இடமான இயுஸ்தாதேயுஸ் தடேவ் துறவியர் மடம் என்ற பெயரைப் பெற்றது.\n\nபிரபல சொல்லிலக்கணம் ஒரு கதையைக் கொண்டுள்ளது. அதன்படி, பயிலுனர் ஒருவர் தான் வடிவமைத்த சிலுவை ஒன்றை கோபுர சிகரத்தில் வைக்க மறைவாக ஏறினார். ஆயினும், இறங்கும்போது தன்னுடைய ஆசானை கண்டு, அதன் அதிர்ச்சியால் காலடி வைக்கும் இடத்தைத் தவறவிட்டு, கீழே விழுந்தார். அவர் கடவுளிடம் இறக்கைகள் தரும்படி வேண்டினார். அவ்வேண்டுதல் ஆர்மீனிய மொழியில் “Ta Tev” (த டேவ்) எனப்படும்.\n\nSection::::வரலாறு.\nதடேவ் துறவியர் மடம் தென் கிழக்கு ஆர்மீனியாவில், பண்டைய ஆர்மீனிய சியூனிக் பகுதியில் அமைந்துள்ளது. இதிலிருந்து 280 கிமி தூரத்தில் யெரெவான் அமைந்துள்ளது. தடேவ் பீடபூமி கிறித்தவ காலத்துக்கு முன்பிருந்து பயன்படுத்தப்பட்டதுடன், பாகால் கோயிலையும் கொண்டிருந்தது. 4 ஆம் நூற்றாணடில் ஆர்மீனியா கிறித்தவமயப்படுத்தலுக்கு உள்ளாகியதைத் தொடர்ந்து, அக்கோயிலுக்குப் பதில் கிறித்தவக் கோயில் மாற்றீடாகியது.\n\nதடேவ் துறவியர் மடத்தின் வளர்ச்சி 19 ஆம் நூற்றாண்டில் சியூனிக் ஆயரின் இருக்கையாக மாறியதைத் தொடர்ந்து உருவாகியது. அவர் எழுதிய \"சியூனிக் மாகாணத்தின் வரலாறு\", வரலாற்றாசிரியர் ஒர்பெலியன் விபரிப்புப்படி சியூனிக் இளவரசர் பிலிப்பின் பொருளாதார உதவியூடாக பழைய கோயிலுக்கு அருகில் புதிய கோயிலின் கடடுமானம் 848 இல் ஆரம்பமாகியது எனக் குறிப்பிடுகிறது. பொருளாதார, அரசியல் முக்கிய மையத்தில் வளர்ச்சியுடன் பழைய கட்டங்கள் ஏற்புடையதாக இல்லை. எனவே ஆயர் கோவ்கானஸ் புதிய துறவியர் மடம் கட்டுவதற்காக சியூனிக் இளவரசர் ஆஸ்கட்டிடமிருந்து பொருளாதர உதவியைப் பெற்றார்.\n\n11 ஆம் நூற்றாண்டின் ஆரம்பத்தில், தடேவில் சுமார் 1,000 துறவியர்களும் பெரும் அளவில் கைவினைஞர்களும் இருந்தனர். 1044 இல், அராபிய அயல்நாட்டுப் படைகள் புனித கிரகரி தேவாலயத்தையும் அதன் சுற்றுவட்டாரக் கட்டடங்களையும் அழித்தனர். ஆயினும் விரைவாக அவை மீளக் கட்டப்பட்டன. 1087 இல், தென் தொகுதியில் புனித மரியாள் தேவாலயம் கட்டப்பட்டது. துறவியர் மடம் 12 ஆம் நூற்றாண்டில் செல்லுக் துருக்கிய படையெடுப்பாலும், 1136 இல் ஏற்பட்ட நிலநடுக்கத்தாலும் குறிப்பிட்டளவு பாதிப்புக்குள்ளானது. 1170 இல் செல்லுக் துருக்கியர் துறவியர் மடத்தை கொள்ளையிட்டு சில 10,000 சுவடிகளை தீயிட்டு அழித்தனர். 12 ஆம் நூற்றாண்டு இறுதியில் ஆயர் ஸ்டெபனாசின் முயற்சியால் துறவியர் மடம் மீளமைக்கப்பட்டது.\n\n"}
