{"id": "247440", "url": "https://ta.wikipedia.org/wiki?curid=247440", "title": "கி. துரைராஜசிங்கம்", "text": "கி. துரைராஜசிங்கம்\n\nகிருஷ்ணபிள்ளை துரைராஜசிங்கம் (\"'Krishnapillai Thurairajasingam\", பிறப்பு: 28 சூலை 1956) இலங்கைத் தமிழ் வழக்கறிஞரும், அரசியல்வாதியும், மாகாண அமைச்சரும், முன்னாள் நாடாளுமன்ற உறுப்பினரும் ஆவார்.\n\nSection::::அரசியலில்.\nவழக்கறிஞராகப் பணி புரியும் துரைராஜசிங்கம் 1994 நாடாளுமன்றத் தேர்தலில் தமிழர் விடுதலைக் கூட்டணியின் வேட்பாளராக மட்டக்களப்பு மாவட்டத்தில் போட்டியிட்டு வெற்றி பெற்று நாடாளுமன்றம் சென்றார். பின்னர் 2012 மாகாண சபைத் தேர்தல்களில் தமிழ்த் தேசியக் கூட்டமைப்பு வேட்பாளராக மட்டக்களப்பு மாவட்டத்தில் பீட்டியிட்டு கிழக்கு மாகாண சபை உறுப்பினராகத் தெரிவு செய்யப்பட்டார்.\n\nஇலங்கைத் தமிழரசுக் கட்சியின் பொதுச் செயலாளராக இருந்த மாவை சேனாதிராஜா அக்கட்சியின் தலைவராகத் தேர்ந்தெடுக்கப்பட்டதை அடுத்து 2014 செப்டம்பரில் கட்சியின் பொதுச் செயலாளராக துரைராஜசிங்கம் நியமிக்கப்பட்டார். 2015 அரசுத்தலைவர் தேர்தலை அடுத்து கிழக்கு மாகாண சபையில் ஆட்சி மாற்றம் ஏற்பட்டது. சிறுபான்மைக் கட்சியான சிறீலங்கா முஸ்லிம் காங்கிரசுக்கு ஆதரவளிக்க தமிழ்த் தேசியக் கூட்டமைப்பு முடிவு செய்ததை அடுத்து, அங்கு புதிய அர்சு பதவியேற்றது. துரைராஜசிங்கம் கிழக்கு மாகாணத்தின் விவசாய கால்நடை கூட்டுறவு அபிவிருத்தி அமைச்சராக மாகாண ஆளுநர் ஒஸ்டின் பெர்னாண்டோ முன்னிலையில் 2015 மார்ச் 3 இல் பதவியேற்றார்.\n"}
{"id": "247447", "url": "https://ta.wikipedia.org/wiki?curid=247447", "title": "மகாராஜா எக்ஸ்பிரஸ்", "text": "மகாராஜா எக்ஸ்பிரஸ்\n\nமகாராஜா எக்ஸ்பிரஸ் என்னும் தொடர்வண்டியை இந்திய ரயில்வே இயக்குகிறது.\nஉலகிலேயே ஆடம்பரமான வசதிகளைக் கொண்ட முன்னணி ரயிலாகும். இது இந்தியாவின் வடமத்திய பகுதியில் ஓடுகிறது. ஐந்து வழித்தடங்களில் 12 இடங்களை சென்றடைகிறது.\n"}
{"id": "247448", "url": "https://ta.wikipedia.org/wiki?curid=247448", "title": "வேலூர் அரசு அருங்காட்சியகம்", "text": "வேலூர் அரசு அருங்காட்சியகம்\n\nவேலூர் அரசு அருங்காட்சியகம் (Vellore Government Museum ), தமிழக அரசால் 1985 ஆம் ஆண்டு ஆரம்பிக்கப்பட்டது. செப்டம்பர் மாதம் ஆறாம் நாளில் நகர அரங்கம் வேலூரில் அருங்காட்சியகம் ஆரம்பிக்கப்பட்டது. 1999 ஆம் ஆண்டு ஏப்ரல் மாதம் முதல் நாளில் இருந்து தற்போதுள்ள வேலூர் கோட்டையினுள் இயங்கி வருகிறது. இவ்வருங்காட்சியகம் ஒரு பல்நோக்கு அருங்காட்சியகமாகும். அருங்காட்சியகத்தின் மொத்தப்பரப்பளவு 9000 சதுர அடிகளாகும். இதில் 5000 சதுர அடிகள் பரப்பளவில் கலைப்பொருட்கள் எட்டுவகையான காட்சிக்கூடங்களில் பார்வைக்கு வைக்கப்பட்டுள்ளன. வேலூர், திருவண்ணாமலை மாவட்டங்களில் புதைபொருளாகக் கண்டெடுக்கப்படும் அனைத்து அரும்பொருட்களும் இங்குதான் பாதுகாக்கப்பட்டு வருகின்றன. மூன்று தேசிய விடுமுறை நாட்களிலும் வார விடுமுறையான வெள்ளிக்கிழமையும் தவிர்த்து ஏனைய தினங்களில் பொது மக்களின் பார்வைக்காக அருங்காட்சியகம் திறக்கப்படுகிறது. அருங்காட்சியகத்தைப் பார்வையிடுவதற்கு ஒருவருக்கு ஐந்து ரூபாய் மட்டுமே கட்டணமாக பெறப்படுகிறது.\n\nஇங்கு 3000 க்கும் மேற்பட்ட கலைப்பொருட்கள், கற்சிலைகள், கல்வெட்டுகள், நடுகற்கள், மரச்சிற்பங்கள், ஓவியங்கள், மானுடவியல் கலைப்பொருட்கள், நாணயங்கள், போர்க் கருவிகள், அஞ்சல் தலைகள், தாவரவியல், விலங்கியல் மற்றும் புவியியல் பொருட்கள் காட்சிப்படுத்தப்பட்டுள்ளன. \n\nSection::::முந்து வரலாற்று கலைப்பொருட்கள்.\nபெருங் கற்காலத்தில் இறந்தவர்களைப் புதைப்பதற்காகப் பயன்படுத்திய சுடுமண் தாழிகள் இரண்டு இங்கு பாதுகாக்கப்படுகிறது. இவை இரண்டும் குடியாத்தம் வட்டம் வேப்பூரில் கண்டெடுக்கப்பட்டவை ஆகும். செங்கம் வட்டம் பெருங்குளத்தூர் என்னும் ஊரில் கிடைத்த புதைபொருட்களும் சவ்வாது மலை பகுதிகளில் இருந்து கிடைத்த கற்கோடாரிகளும் இங்கு காட்சிப்படுத்தப்பட்டுள்ளன. பண்டைக்காலத்தில் இப்பகுதியில் ஆதிமனிதர்கள் வாழ்ந்தார்கள் என்பதற்கு இவை சிறந்த எடுத்துக்காட்டுகளாகும்.மேலும் [[அரும்பலூர்| அரும்பலூரில்}] கிடைத்த சமணப்படிமங்கள் அக்கால வரலாற்றை விளக்குகின்றன.\n\nSection::::சிலைகள்.\n[[சோழவரம்]] [[சிவன்]] மற்றும் [[சந்திரன்]] சிலைகள் கி.பி. ஒன்பதாம் நூற்றாண்டைச் சேர்ந்த பங்கள நாட்டு கலை வண்ணங்களாகும். இவ்வாறே இங்கு சில சோழர்கால கற்சிற்பங்களும் விசயநகர மன்னர்கள் காலத்திய சில கற்சிற்பங்களும் வைக்கப்பட்டுள்ளன. \n\nSection::::நடுகற்கள்.\nபோரில் வீரமரணமடைந்த வீரர்களுக்கு அவர்களின் தியாகத்தை நினைவுகூறும் வகையில் [[நடுகல்|நடுகற்கள்]] வைப்பது நம்முடைய பண்டைய மரபாக இருந்துவந்துள்ளது.கி.பி 9 ஆம் நூற்றாண்டைச் சேர்ந்த [[வெண்மணி]] நடுகல்லும், 10 ஆம் நூற்றாண்டைச் சேர்ந்த [[பனங்காட்டேரி]] நடுகல்லும் இந்த அருங்காட்சியகத்தில் இடம்பெற்றுள்ளன.\n\nSection::::போர்கருவிகள்.\n[[அப்புக்கல்]] என்ற ஊரில் புதையலாக கிடைத்த செப்பு போர்வாட்களும், பழங்குடிகளான [[மலையாளி]]கள், [[இருளர்]]கள், [[காட்டு நாயக்கன்கள்]], [[இலம்பாடி]]கள் பயன்படுத்திய ஆயுதங்கள் மற்றும் ஆடை அணிகலன்கள் இங்கு சிறந்த முறையில் காட்சிப்படுத்தப்பட்டுள்ளன.\n\nSection::::விலங்கியல் கூடம்.\nஇக்கூடத்தில் பலவகையான [[பாம்பு]]கள், [[மீன்]]கள், [[பறவை]]கள், [[மயில்]]கள், [[மான்]]கள், [[கழுதைப்புலி]] முதலியன பதப்படுத்தப்பட்டு காட்சியில் வைக்கப்பட்டுள்ளன.\n\nSection::::நாணயங்கள்.\n[[சோழர்]] கால [[நாணயங்கள்]], [[விஜயநகரப் பேரரசு|விசயநகர]] மன்னர் கால காசுகள், [[ஆற்காடு]] நவாப் கால நாணயங்கள் மற்றும் ஆங்கிலேயர் கால நாணயங்கள் அந்தந்த காலகட்டத்தின் பொருளாதார வழக்கத்தை தெரிவிப்பவனவாக இங்கு சேகரிக்கப்பட்டுள்ளன.\n\nSection::::மானுடவியல் கூடம்.\n[[ஆரணி]] சாகிர்தாரர்கள் பயன்படுத்திய வாட்களும், மிகச்சிறப்பு வாய்ந்த [[கரிகிரி]] மட்பாண்டங்களும், [[முடையூர்]] மாக்கல் சிலைகளும், [[வாலாசாபேட்டை|வாலாசா]] மண்சிற்பங்களும் இக்கூடத்தில் காட்சிப்படுத்தப்பட்டுள்ளன. \n\nSection::::இலங்கை கடைசித் தமிழ்மன்னர்.\nவேலூர் கோட்டையில் சிறையில் வாடிய [[இலங்கை]] கடைசித் தமிழ்மன்னரரான [[ஸ்ரீ விக்கிரம ராஜசிங்கன்]] பயன்படுத்திய [[தந்தம்| தந்தத்தினாலான]] [[சதுரங்கப் பலகை]]யும், [[பூமராங்]] என்னும் வளை தடியும் இங்கு அழகுற வைக்கப்பட்டுள்ளன.\n\nSection::::இவற்றையும் காண்க.\n[[ அருங்காட்சியகம் ]]\n\nSection::::வெளிப்புற இணப்புகள்.\nhttp://www.velloretours.com/govt-museum.php\n\nhttp://www.tripadvisor.in/LocationPhotoDirectLink-g1152780-d2648970-i59519558-Vellore_Fort-Vellore_Tamil_Nadu.html\n\n[[பகுப்பு:தமிழ்நாட்டிலுள்ள அருங்காட்சியகங்கள்‎]]\n[[பகுப்பு:வேலூர் மாவட்ட சுற்றுலாத் தலங்கள்]]"}
{"id": "247477", "url": "https://ta.wikipedia.org/wiki?curid=247477", "title": "டாக்டர் ஜி. இராமச்சந்திரன் நூலகம்", "text": "டாக்டர் ஜி. இராமச்சந்திரன் நூலகம்\n\nடாக்டர் ஜி. இராமச்சந்திரன் நூலகம் என்னும் நூலகம் மதுரை-திண்டுக்கல் நான்குவழிச்சாலையில் சின்னாளப்பட்டிக்கு அடுத்த நிறுத்தமான காந்திகிராமத்தில் உள்ள காந்தி கிராமியப் பல்கலைக்கழகத்தின் நூலகம் ஆகும்.\n\nஇந்நூலகம் 1956இல் துவக்கப்பட்டு, தற்போதைய கட்டடத்திற்கு 1984இல் இடம்பெயர்ந்தது. இங்கே ஒருலட்சத்து அறுபதாயிரம் நூல்கள் உள்ளன. அனைத்து துறைசார்ந்த புத்தகங்களும் உள்ளன. குறிப்பாக காந்தியடிகள் நடத்திய \"யங் இந்தியா\", \"ஹரிஜன்\" இதழ்களின் தொகுப்புகள் முக்கியத்துவம்வாய்ந்தவை. காந்தியடிகள் எழுதிய எல்லாவற்றையும் தொகுத்து வெளியான 100 தொகுதி நூல்களும் இங்கே உள்ளன.\n"}
{"id": "247480", "url": "https://ta.wikipedia.org/wiki?curid=247480", "title": "2004 எஃப்எச்", "text": "2004 எஃப்எச்\n\n2004 எஃப்எச் (2004 FH) என்ற புவியருகு விண்பொருள், 15 மார்ச் 2004 ஆம் தேதி நாசாவால் கண்டுபிடிக்கப்பட்டது.இந்த விண்பொருள் சுமார் 30 மீட்டர் விட்டம் உடையது. 18 மார்ச் 2004 ஆம் தேதி 22:08 ஒ. ச. நே, புவியின் மேற்பரப்பை 43,000 கிமீ (27,000 மைல்) தொலைவில் கடந்து சென்றது, 21 நவம்பர் 2008 அன்று புவிக்கு மிக அருகாமையில் கடந்து சென்றது அதனால் இது புவியை நெருங்கிய விண்பொருட்கள் பட்டியலில் 11 வது இடத்தைப் பெற்றது.<br><br> \n2004 எஃப்எச், அடென் குடும்பத்தை சேர்ந்த சிறுகோள் ஆகும்.இது புவியை மிக நெருங்கிய 4 வது சிறுகோள் (11வது விண்பொருள்) ஆகும். \nஇந்த விண்பொருள் பூமியின் மீது மோதினால் நூற்றுக்கணக்கான கிலோடன் டிஎன்டி வெடிபொருள் வெடித்தாற் போல இருக்கும். <br><br>\n17 மார்ச் 2044 ஆம் தேதி, 2004 எஃப்எச் புவியின் மேற்பரப்பை 1,740,000 கிமீ (1,080,000 மைல்) தொலைவில் கடந்து செல்லும்.\n"}
{"id": "247484", "url": "https://ta.wikipedia.org/wiki?curid=247484", "title": "கும்பகோணம் காரியசித்தி ஆஞ்சநேயர் கோயில்", "text": "கும்பகோணம் காரியசித்தி ஆஞ்சநேயர் கோயில்\n\nகும்பகோணத்தில் உள்ள அனுமார் கோயில்களில் இதுவும் ஒன்றாகும். \n\nSection::::இருப்பிடம்.\nஇக்கோயில் ரெட்டியார்குளம் கீழ்கரை அருகே உள்ள கிருஷ்ணாராவ் அக்கிரகாரத்தில் அமைந்துள்ளது. கோயில் வாயிலின் முகப்பில் நடுவில் ஆஞ்சநேயரும் வலது புறம் சங்கும், இடது புறம் சக்கரமும் காணப்படுகின்றன.\n\nSection::::மூலவர்.\nகோயிலின் மூலவராக காரியசித்தி ஆஞ்சநேயர் உள்ளார். \n\nSection::::திருச்சுற்று.\nஇந்த சிறிய கோயிலில் உள்ள திருச்சுற்றில் நவக்கிரகங்கள் காணப்படுகின்றன.\n"}
{"id": "247486", "url": "https://ta.wikipedia.org/wiki?curid=247486", "title": "கும்பகோணம் சித்தி விநாயகர் கோயில்", "text": "கும்பகோணம் சித்தி விநாயகர் கோயில்\n\nகும்பகோணத்தில் உள்ள விநாயகர் கோயில்களில் காமாட்சி ஜோசியர் தெருவிலுள்ள விநாயகர் கோயிலும் ஒன்றாகும். விநாயகர் கோயில்களில் சித்தி விநாயகர், வரசித்தி விநாயகர் என்ற வகையில் கோயில்கள் அமைந்துள்ளன. கும்பகோணத்தில் இரு சித்தி விநாயகர் கோயில்களும், இரு வரசித்தி விநாயகர் கோயில்களும் உள்ளன.\n\nSection::::காமாட்சி ஜோசியர் தெரு சித்தி விநாயகர்.\nகும்பகோணத்தில் காமாட்சி ஜோசியர் தெருவின் கடைசியில் சித்தி விநாயகர் கோயில் உள்ளது. காளஹஸ்தீஸ்வரர் கோயிலின் கோபுரத்துடன் கூடிய முதன்மை வாயில் மடத்துத் தெருவில் இருந்தாலும், இந்த விநாயகர் கோயில் வழியாக காளஹஸ்தீஸ்வரர் கோயிலுக்குச் செல்லலாம் என்பதை அறிவிக்கும் வகையில் காளஹஸ்தீஸ்வரர் கோயில் பெயர்ப்பலகை விநாயகர் கோயிலின் முன்பாக காணப்படுகிறது. இக்கோயிலின் மூலவராக விநாயகர் உள்ளார். \n\nSection::::குடமுழுக்கு.\nகோயிலின் முகப்பில் விநாயகர், முருகன் சிலைகள் காணப்படுகின்றன. இக்கோயிலில் 23.2.2004இல் கும்பாபிஷேகம் நடைபெற்றதற்கான கல்வெட்டுக் குறிப்பு உள்ளது.\n\nSection::::மணிக்கூண்டு சித்தி விநாயகர்.\nமகாமகக்குளத்தின் அருகே மணிக்கூண்டிற்கு அடுத்து ஒரு சித்தி விநாயகர் கோயில் உள்ளது. இக்கோயிலின் மூலவராக விநாயகர் உள்ளார்.இக்கோயிலில் அய்யப்பன், வீர ஆஞ்சநேயருக்கு சன்னதிகள் உள்ளன. \n\nSection::::குடமுழுக்கு.\nஇக்கோயிலில் அக்டோபர் 22, 2015இல் குடமுழுக்கு நடைபெற்றது.\n\nSection::::மூர்த்தி சாலை வரசித்தி விநாயகர் கோயில்.\nசித்தி விநாயகர் என்பது போன்று வரசித்தி விநாயகர் என்ற கோயிலும் கும்பகோணத்தில் உள்ளது. வரசித்தி விநாயகர் கோயில் என்ற பெயரில் உள்ள விநாயகர் கோயில் டாக்டர் மூர்த்தி சாலையில் அமைந்துள்ளது. \n\nSection::::குடமுழுக்கு.\nஇக்கோயிலின் குடமுழுக்கு அக்டோபர் 22, 2015இல் நடைபெற்றது. \n\nSection::::பாணாதுறை வரசித்தி விநாயகர் கோயில்.\nபாணாதுறை வரசித்தி விநாயகர் கோயில் பாணாதுறை திருமஞ்சனவீதியில் அமைந்துள்ளது. \n\nSection::::குடமுழுக்கு.\nஇக்கோயிலின் குடமுழுக்கு அக்டோபர் 26, 2015இல் நடைபெற்றது. \n"}
{"id": "247489", "url": "https://ta.wikipedia.org/wiki?curid=247489", "title": "ஒளி அயனியாக்கம்", "text": "ஒளி அயனியாக்கம்\n\nஒளிஅயனியாக்கம் (Photoionization) என்பது ஒரு ஒளியணு மற்றொரு அணு அல்லது மூலக்கூறுடன் தொடர்பு கொள்ளும் போது (ஒன்று ஏற்றம் ஒன்றைப் பெறுவதன் மூலம் அல்லது இழப்பதன் மூலம்), அயனி உருவாக்கப்படும் இயற்பியல் செயற்பாடு ஆகும்.பொதுவாக இந்த நிகழ்வின் போது அதிக பிரகாசமான ஒளி உருவாகிறது.\n\nSection::::ஒளிஅயனியாக்க பண்புகள்.\nஒவ்வொரு ஒளியணு, அணுவை தொடர்பு கொள்ளும் போதும் ஒளிஅயனியாக்கம் நடைபெறுவது இல்லை. ஒளிஅயனியாக்கத்தின் வாய்ப்பு அந்த அந்த ஒளியணுவின் ஒளிஅயனியாக்க பண்புகளைப் பொறுத்தது, அதாவது ஒளியணுவின் ஆற்றல் மற்றும் தொடர்பு கொள்ளும் அணுவின் ஆற்றலைப் பொறுத்தது. ஒளியணுவின் ஆற்றல் அயனியாக்கத்தின் தேவையான ஆற்றலை விட குறைவாக ஆற்றலை கொண்டிருந்தால் அதன் ஒளிஅயனியாக்க பண்புகள் பூஜ்யம் ஆகும்.\n"}
{"id": "247495", "url": "https://ta.wikipedia.org/wiki?curid=247495", "title": "டபிள்யூ75என்(பி)-விஎல்ஏ2", "text": "டபிள்யூ75என்(பி)-விஎல்ஏ2\n\nடபிள்யூ75என்(பி)-விஎல்ஏ2 (\"W75N(B)-VLA2\") என்பது நமது சூரியனைவிட 300 மடங்கு ஒளிர்வு கூடியதும், எட்டு மடங்கு பெரியதுமான வளர்ந்து வரும் ஒரு பெரும் முகிழ்விண்மீன் (\"protostar\") ஆகும். ஐதரசன் மற்றும் ஹீலியம் வாயு அணுக்கூட்டத்தால் ஆன இவ்விண்மீன் 1996 ஆம் ஆண்டு முதல் நியூ மெக்சிகோ பாலைவனத்தில் உள்ள தொலைநோக்கி கருவிகள் மூலம் \"கார்லஸ் காரஸோ கொன்சாலேஸ்\" தலைமையிலான அமெரிக்க வானியலாளர்களால் தொடர்ந்து கண்காணிக்கப்பட்டு வந்தது.\n\nசனவரி 2015ஆண்டில் புவியில் இருந்து 4200 ஆயிரம் ஒளி ஆண்டு தொலைவில் அமைந்த இந்த இளம் விண்மீனுக்கு \"W75N(B)-VLA2\" எனப் பெயரிடப்பட்டுள்ளது. இப்புதிய இளம் விண்மீன் கண்டுபிடிக்கப்பட்டதன் மூலம் நமது சூரியக் குடும்பம் உட்பட விண்வெளியின் பல்வேறு இரகசியங்களைக் கண்டறிய முடியும் என்று வான் அறிஞர்கள் நம்புகின்றனர்.\n"}
{"id": "247503", "url": "https://ta.wikipedia.org/wiki?curid=247503", "title": "எஸ்டிஎஸ்எஸ் ஜெ1106+1939", "text": "எஸ்டிஎஸ்எஸ் ஜெ1106+1939\n\nஎஸ்டிஎஸ்எஸ் ஜெ1106+1939 (எஸ்டிஎஸ்எஸ் ஜெ 110644.95+193930.6) என்பது ஒரு துடிப்பண்டம் (quasar) ஆகும்.அதிக அளவு விடயங்களை வெளிப்படுத்துவதால் இது பிரசித்தமான ஒன்று. துடிப்பண்டங்களிலேயே (quasar)அதிக அளவு ஆற்றலை வெளிப்படுத்தி சாதனை படைத்துள்ளது. இதை இயக்கும் இயந்திரமாக மீப்பெரும்நிறை கொண்ட கருந்துளை உள்ளது.ஒரு ஆண்டுக்கு சுமார் 400 சூரியத் திணிவு கொண்ட விடயங்களை உள்ளே இழுத்து அதை 8,000 கிமீ/நொடி வேகத்தில் வெளித்தள்ளும்.இது வெளிப்படுத்தும் அதிக அளவு விடயங்களால் இதன் ஒளிர்வளவு 1046 எர்க்குகள் (ergs). இதனால் இது சூரியனை விட இரண்டு டிரில்லியன் மடங்கு பிரகாசமானது அதனால் இதுதான் அதிக ஒளிர்வளவு கொண்ட வின்பொருள் என்ற சாதனையும் கொண்டுள்ளது. மேலும் இது 11 பில்லியன் ஒளியாண்டுகள் தூரத்தில் உள்ள போதிலும் இதன் தோற்ற ஒளியளவு சுமார் ~19. \n"}
{"id": "247510", "url": "https://ta.wikipedia.org/wiki?curid=247510", "title": "கிம் வூ-பின்", "text": "கிம் வூ-பின்\n\nகிம் வூ-பின் () (பிறப்பு: ஜூலை 16, 1989) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். வாம்பயர் ஐடல், ஸ்கூல் 2013, தி ஹெர்ஸ் போன்ற பல தொலைக்காட்சி தொடர்களில் நடித்துள்ளார். இவர் ரன்வே காப், தி கான் ஆர்டிஸ்ட்ஸ், டிவெண்டி போன்ற சில திரைப்படங்களிலும் நடித்துள்ளார் என்பது குறிப்பிடத்தக்கது.\n\n\n\n"}
{"id": "247511", "url": "https://ta.wikipedia.org/wiki?curid=247511", "title": "கிம் ஜி-வோன்", "text": "கிம் ஜி-வோன்\n\nகிம் ஜி-வோன் () (பிறப்பு: அக்டோபர் 19, 1992) ஒரு தென் கொரிய நாட்டு நடிகை மற்றும் விளம்பர நடிகை ஆவார். இவர் தி ஹெர்ஸ், கேப் -டொங்க் போன்ற பல தொலைக்காட்சி தொடரில் நடித்துள்ளார். இவர் சில திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "247512", "url": "https://ta.wikipedia.org/wiki?curid=247512", "title": "காங்க் ஹா-நஐல்", "text": "காங்க் ஹா-நஐல்\n\nகாங்க் ஹா-நஐல் () (பிறப்பு: பெப்ரவரி 21, 1990) ஒரு தென் கொரியா நாட்டு நடிகர் ஆவார். இவர் மோன்ஸ்டர், டூ வீக்ஸ், தி ஹெர்ஸ் போன்ற பல தொலைக்காட்சி தொடர்களில் நடித்துள்ளார். இவர் டிவெண்டி போன்ற சில திரைப்படங்களிலும் நடித்துள்ளார் என்பது குறிப்பிடத்தக்கது.\n\n"}
{"id": "247513", "url": "https://ta.wikipedia.org/wiki?curid=247513", "title": "அகில பாரத வித்தியார்த்தி பரிசத்", "text": "அகில பாரத வித்தியார்த்தி பரிசத்\n\nஅகில பாரத வித்தியார்த்தி பரிசத் (எபிவிபி) - (\"Akhil Bharatiya Vidyarthi Parishad-ABVP\") (), வலதுசாரி சிந்தனை கொண்ட கல்வி நிலைய மாணவர்களின் அகில இந்திய அமைப்பாகும். இவ்வமைப்பின் பெயரை சுருக்கமாக \"எபிவிபி\" என்று அழைப்பர். இவ்வமைப்பு இந்தியாவின் மிகப்பெரிய மாணவர் அமைப்பாகச் செயல்படுகிறது..\n\nSection::::வரலாறு.\nஇவ்வமைப்பு 1948இல் துவக்கி, 9 சூலை 1949இல் பதிவு செய்யப்பட்டது. 1958இல் மும்பைக் கல்லூரி பேராசிரியர் யஷ்வந்தராவ் கேல்கர் இவ்வமைப்பினை கட்டமைப்பதில் பெரும் பங்காற்றினார். .இந்தியாவின் அனைத்து பல்கலைக்கழகங்களில் எபிவிபி அமைப்பின் கிளைகள் தொடங்கப்பட்டது.ராஷ்ட்ரிய சுயம்சேவக் சங்கத்தின், மாணவர் அணியாக \"எபிவிபி\" செயல்படுகிறது. பாரதிய ஜனதா கட்சியின் இளஞர் அமைப்புடன் செயல்படுகிறது.\n\n\nSection::::நூல் வெளியிடுகள்.\nமாதந்தோறும் புது தில்லியிலிருந்து இந்தியில் வெளியாகும் \"ராஷ்டிரிய சாத்திரசக்தி\" இதழ் எபிவிபியின் அலுவல்முறை வெளியீடாகும் வெவ்வேறு தேசிய விவகாரங்கள் குறித்தும் எபிவிபி துண்டறிக்கைகளை வெளியிட்டு வருகிறது.\n\n\n\n"}
{"id": "247514", "url": "https://ta.wikipedia.org/wiki?curid=247514", "title": "2015 இந்தியன் பிரீமியர் லீக்", "text": "2015 இந்தியன் பிரீமியர் லீக்\n\n2015 இந்தியன் பிரீமியர் லீக் (சுருக்கமாக ஐபிஎல் 8 அல்லது 2015 ஐபிஎல்), என்பது இந்தியாவில் ஆண்டுதோறும் நடைபெறும் இருபது20 துடுப்பாட்டப் போட்டித் தொடரான இந்தியன் பிரீமியர் லீக்கின், எட்டாவது பருவ நிகழ்வாகும். இதனை இந்தியத் துடுப்பாட்டக் கட்டுப்பாடு வாரியம் (பிசிசிஐ) நடத்தி வருகிறது. 2007இல் தொடங்கிய இந்தியன் பிரீமியர் லீக்கில் ஏழு பருவங்கள் ஏற்கனவே முடிந்துள்ளன. எட்டாவது பருவமான இப்பருவத்தில் எட்டு அணிகள் பங்கேற்கின்றன. ஏப்ரல் 08, 2015 முதல் மே 24, 2015 வரை நடத்தத் திட்டமிடப்பட்டுள்ளன. இப்பருவத்தில் மொத்தமாக 60 போட்டிகள் நடக்கவுள்ளன. ஏப்ரல் 12 முதல் ஏப்ரல் 25 வரையிலான நாட்களில் கொல்கத்தாவில் நகராட்சித் தேர்தல் நடக்க உள்ளதால் அந்நாட்களில் கொல்கத்தாவில் எந்த ஆட்டமும் நடைபெறாது.\n\nSection::::வீரர்களின் ஏலம்.\nஇந்தியன் பிரீமியர் லீக்கைப் பொறுத்தவரை ஒவ்வொரு அணியும் குறிப்பிடத்தக்க எண்ணிக்கையிலான வீரர்களை ஏலத்திற்கு விடாமல் தங்களது அணியிலேயே தக்க வைத்துக் கொள்ள முடியும். இதன்படி 123 வீரர்கள் அந்தந்த அணிகளால் தக்கவைத்துக் கொள்ளப் பட்டனர். இவ்வாறாக தக்க வைக்கப்படாமல் அணியைவிட்டு வெளியேற்றப்படும் வீரர்கள் தங்களது பெயரை அடுத்து நடைபெறும் ஏலத்தில் தங்களது பெயரை பதிவு செய்துகொள்ள வேண்டும். பெங்களூருவில், பிப்ரவரி 16 அன்று நடைபெற்ற பெப்சி ஐபிஎல் 2015 ஏலத்தில், அதிகபட்சமாக யுவராஜ் சிங் 16 கோடிக்கு ஏலம் போனார். 2014 ஐபிஎல்-இல் பெங்களூர் ராயல் சேலஞ்சர்ஸ் அணியில் இடம்பெற்றிருந்த இவரை இந்த ஆண்டு நடந்த ஏலத்தில் டெல்லி டேர்டெவில்ஸ் அணி ஏலத்தில் எடுத்தது. மொத்தமாக 67 வீரர்கள் விற்கப்பட்ட இந்த ஏலத்தில் மொத்தமாக 87,60 கோடிகள் செலவாயின.\nSection::::மைதானங்கள்.\n12 மைதாங்களில் தொடர் சுழல்முறை ஆட்டங்கள் நடைபெறும். மும்பை, பூனே மற்றும் ராஞ்சியில் முறையே தகுதியாளர்-1 விலகுபவர்-1 மற்றும் தகுதியாளர்-2 நடைபெறும். கொல்கத்தாவில் இறுதிப் போட்டி நடைபெறும். \n\n\n\n\n"}
{"id": "247517", "url": "https://ta.wikipedia.org/wiki?curid=247517", "title": "எதிரொளிப்பு (கணிதம்)", "text": "எதிரொளிப்பு (கணிதம்)\n\nகணிதத்தில் எதிரொளிப்பு (\"reflection\", \"reflexion\") யூக்ளிய தளத்திலிருந்து அத்தளத்திற்கே அமையுமொரு கோப்பு ஆகும். எதிரொளிப்பு நிலையான புள்ளிகளின் கணத்தை மீத்தளமாகக் கொண்ட ஒரு சம அளவை உருமாற்றமாகும். இந்த நிலைப்புள்ளிகளின் கணமானது இரு பரிமாணத்தில் \"எதிரொளிப்பின் அச்சு\" (\"சமச்சீர் அச்சு\")எனவும், முப்பரிமாணத்தில் \"எதிரொளிப்புத் தளம்\" எனவும் அழைக்கப்படுகிறது.\n\nஒரு அச்சில் அல்லது தளத்தில் எதிரொளிக்கப்பட்ட ஒரு வடிவத்தின் எதிருரு ஆடியில் எதிரொளிக்கப்பட்ட அதன் எதிருருவாக இருக்கும். எடுத்துக்காட்டாக, ஒரு நேர்குத்து அச்சில் எதிரொளிக்கப்பட்ட p இன் எதிருரு q ஆகவும், கிடைமட்ட அச்சில் எதிரொளிக்கப்பட்ட எதிருரு b ஆகவும் இருக்கும். தொடர்ந்து இருமுறை ஒரே அச்சில் எதிரொளிக்கப்படும்போது ஒரு வடிவம் மீண்டும் பழைய நிலையையே அடையும்.\nஒரு எதிரொளிப்புக்கு உட்படும் வடிவில் எந்தவிதமான மாற்றமும் நிகழவில்லையெனில் அவ்வடிவம் எதிரொளிப்பு சமச்சீர்மை கொண்டது எனப்படுகிறது\n\nSection::::எதிரொளிப்பின் எதிருரு காணல்.\nஒரு தளத்தில் அமைந்த ஒரு புள்ளியின் எதிரொளிப்பு எதிருருவைக் காண,\nஎடுத்துக்கொள்ளப்பட்ட புள்ளியிலிருந்து எதிரொளிப்பு அச்சுக்கு (தளம்) செங்குத்துக் கோடொன்று வரையவேண்டும். புள்ளிக்கும் எதிரொளிப்பு அச்சுக்கும் இடைப்பட்ட தூர அளவுவரை அச்செங்குத்துக் கோட்டினை எதிரொளிப்பு அச்சுக்கு எதிர்ப்புறம் நீட்டிக்க வேண்டும். நீட்டிக்கப்பட்ட கோட்டுத்துண்டின் இறுதிமுனையே எடுத்துக்கொள்ளப்பட்ட புள்ளியின் எதிரொளிப்பு எதிருரு ஆகும்.\n\nஒரு தளத்தில் அமைந்த ஒரு வடிவத்தின் எதிரொளிப்பு எதிருருவைக் காண்பதற்கு அவ்வடிவத்தின் ஒவ்வொரு புள்ளிக்கும் எதிருரு காணவேண்டும்.\n\nSection::::பண்புகள்.\nஒரு எதிரொளிப்பின் அணி ஒரு செங்குத்து அணியாகும். அந்த அணியின் அணிக்கோவையின் மதிப்பு -1 ஆகவும், ஐகென் மதிப்புகள் (1, 1, 1, … 1, -1) ஆகவும் இருக்கும். இரு எதிரொளிப்புகளின் அணிகளின் பெருக்கல் ஒரு சிறப்புவகையான செங்குத்து அணியாக இருக்கும். மேலும் அந்த அணி சுழற்சியைக் குறிக்கும். ஆதியின் வழியாகச் செல்லும் மீத்தளங்களில் இரட்டை எண்ணிக்கையில் நிகழும் எதிரொளிப்புகளின் இணைந்த விளைவாகவே ஒவ்வொரு சுழற்சியும் அமைகிறது. இதேபோல ஒற்றை எண்ணிக்கையில் நிகழும் எதிரொளிப்புகளின் இணைந்த விளைவாகவே ஒவ்வொரு தகாசுழற்சியும் அமையும். எனவே எதிரொளிப்புகள் செங்குத்து குலத்தை உருவாக்குகின்றன.\n\nஇதேபோல, அனைத்து யூக்ளிடிய சம அளவை உருமாற்றங்களையும் கொண்ட யூக்ளிடிய குலமானது கேண்முறை மீத்தளங்களில் நடைபெறும் எதிரொளிப்புகளால் உருவாக்கப்படுகிறது. பொதுவாக, கேண்முறை மீத்தளங்களில் நிகழும் எதிரொளிப்புகளால் உருவாக்கப்படும் குலமானது எதிரொளிப்புக் குலம் என அழைக்கப்படுகிறது.\n\nSection::::கோட்டில் எதிரொளிப்பு.\nஇருபரிமாணத்தில், ஆதி வழியாகச் செல்லும் ஒரு கோட்டில் நிகழும் எதிரொளிப்பின் வாய்ப்பாடு:\n\nஇவ்வாய்ப்பாட்டினை கீழுள்ளவாறும் அமையும்:\n\nஒரு கோட்டில் நிகழும் எதிரொளிப்புகளின் ஐகென் மதிப்புகள்: 1, −1.\n\nSection::::\"n\" பரிமாண மீத்தளத்தில் எதிரொளிப்பு.\nR-யூக்ளிடிய வெளி; இதிலமைந்த திசையன் \"a\" ; இத்திசையனுக்கு செங்குத்தாக ஆதிவழியாகச் செல்லும் மீத்தளத்தில் நிகழும் எதிரொளிப்பு:\n\n\nஇந்த எதிரொளிப்புகளெல்லாம் யூக்ளிடிய சம அளவை உருமாற்றங்கள் என்பதால், ஆதியைத் தேர்ந்தெடுத்து நிலைப்படுத்துவதன் மூலம் இவற்றை செங்குந்து அணிகள் மூலம் குறிக்கலாம். மேலே தரப்பட்டுள்ள எதிரொளிப்பின் செங்குத்து அணியின் உறுப்புகள்:\n\nδ -குரோனெக்கர் டெல்டா\n\nஆதி வழியாகச் செல்லாத கேண்முறை மீத்தளத்திலான (formula_5) எதிரொளிப்பின் வாய்ப்பாடு:\n\n\n"}
{"id": "247520", "url": "https://ta.wikipedia.org/wiki?curid=247520", "title": "மகா நிக்கோபார் உயிர்க்கோளக் காப்பகம்", "text": "மகா நிக்கோபார் உயிர்க்கோளக் காப்பகம்\n\nமகா நிக்கோபார் உயிர்க்கோளக் காப்பகம் இக்காப்பகம் 885 ச.கி. மீட்டர் பரப்பளவுடன் ஜனவரி 1989ஆம் ஆண்டு இந்தியாவின் ஒன்பதாவது உயிர்க்கோளக் காப்பகமாக யுனெஸ்கோவின் மனிதனும் உயிர்க்கோளமும் என்ற திட்டத்தின் கீழ் அறிவிக்கப்பட்டது. தற்போது சுமார் 1044 ச.கி. மீட்டரில் பரவியுள்ள இக்காப்பகம் இந்திய யூனியன் பிரதேசமான அந்தமான் நிக்கோபர் தீவுகளின் தென்கோடியில் தீவின் 85% ஆக உள்ள மகா நிக்கோபர் தீவில் அமைந்துள்ளது. \n\nSection::::புவியியல்.\nஅந்தமான் நிக்கோபார் பகுதி 325 தீவுகளை உள்ளடக்கியது. வங்காள விரிவுகுடாவில் அமைந்துள்ள இக்காப்பகத்தின் கிழக்கே இந்தியப் பெருங்கடலும் சுமாத்ராவின் ஒரு தீவான இந்தோனேசியத் தீவுக்கு 190 கி.மீ வடக்கிலும் அமைந்துள்ளது. வடக்கு பகுதியில் அந்தமானும் தெற்கு பகுதியில் நிக்கோபாரும் உள்ளது. இருதீவுகளுக்கு இடைபட்ட தூரம் 160 கிலோமீட்டராகும். இங்கு வடகிழக்கு மற்றும் தென்மேற்கு பருவமழையும் பொழிகிறது. எனவே ஆண்டுதோறும் கனத்த மழை இருக்கும். இக்காப்பகத்தின் முதல் மைய மண்டலம் அலெக்சாண்டர் நதிக்கும் செங்கரப்பா வளைகுடாவுக்கும் இடையே உள்ளது. இக்காப்பகத்தில் இரண்டு முக்கிய இந்தியாவின் தேசியப் பூங்காக்கள் உள்ளடங்கியுள்ளன. அவை 1992 இல் அறிவிக்கப்பட்ட கேம்ப்பெல் குடா தேசியப் பூங்கா மற்றும் கேலாதீய தேசியப் பூங்கா ஆகியனவாகும். இவை தவிர உயிர்க்கோளப் பகுதியல்லாத விவசாய நிலங்களும் குடியிருப்புகளும் இங்குள்ளன. இந்தோ- மலாயா சூழலியலில் மண்டலத்தில் அமைந்துள்ள இப்பகுதியில் வெப்பமண்டல மற்றும் மிதவெப்ப மண்டல அகன்ற இலைக்காடுகள் உள்ளதால் உலக இயற்கைப் பகுதியாக வகைப்படுத்தப்பட்டுள்ளது. இதன் இரண்டாம் மையமண்டலம் சஹினி மற்றும் ஆன்ட்டி மலைகளுக்கிடையே அமைந்துள்ளது. \n\nSection::::தாவரங்கள்.\nமகா நிக்கோபர் உயிர்க்கோளக் காப்பகம் உயர் பல்லுயிர் வளம் மிக்கதாகும். வெப்ப மண்டல பசுமைமாறா காடுகள், ஈரப்பதமான இலையுதிர் காடுகள் சதுப்புநிலக் காடுகள், போன்ற வகை காடுகள் இங்கு காணப்படுகிறது. தனித்தன்மை வாய்ந்த பல்வேறு தாவரயினங்கள் அந்தமான் நிக்கோபார் தீவுகளில் காணப்படுகிறது. இங்கு காணப்படும் 2,200 தாவரயினங்களில் 200 வகை தாவரங்கள் இத்தீவுகளுக்கே உரித்தானவையாகும். வெப்பமண்டல மழைக்காடுகளைக் கொண்டுள்ள இக்காப்பகத்தில் சையாத்தியா, மரப்பெரணி, ஃபேலிநாப்சிஸ் ஆர்க்கிட், ருத்ராட்சம், புன்னை, உப்புப்பாலை, கண்டல், சிலைவாகை, தாழை, மருது மற்றும் சவுக்கு இன தாவரங்கள் மிகுந்து காணப்படுகின்றன. அந்தமானில் 11,000 சதுர கிலோமீட்டர் பரப்பளவிலும் நிக்கோபாரில் சுமார் 270 சதுர கிலோமீட்டர் பரப்பளவிலும் பவழப்பாறைகள் சூழ்ந்து காணப்படுகிறது\n\nSection::::விலங்கினங்கள்.\n14 வ்கையான பாலூட்டி இனங்கள், 71 வகையான பறவையினங்கள், 26 வகையான ஊர்வன 10 வகையான இருவாழ்விகள், 113 மீனினங்கள் ஆகியன இங்கு காணப்படுகின்றன. இவை இத்தீவிற்கே உரிய உயிரினங்களாக கண்டறியப்பட்டுள்ளன. 112 வகையான பறவையினங்கள், அந்தமான் உடும்பு, பெரிய கொள்ளைக்கார நண்டு, 4 வகையான ஆமைகள், காட்டுப்பன்றி, அந்தமான் பல்லி, விஷமற்ற அந்தமான் தண்ணீர் பாம்பு போன்ற விலங்கினங்கள் இத்தீவுகளில் வாழ்கின்றன. நண்டுத்திண்ணிகுரங்கு, கடலாமை, மலேயாபெட்டி ஆமை, போன்ற இக்காப்பகத்திற்கே உரித்த விலங்கினங்களும் அந்தமான் காட்டுப்பன்றி, பழந்திண்ணி வெளவால், சமுத்திரகழுகு, நிக்கோபார் கிளி மற்றும் உடும்பு போன்ற விலங்கினங்களும் காணப்படுகின்றன. பெரிய அலகையுடைய காடுகளில் வாழும் நார்கோடம் மலைமொங்கன் பறவை நார்கோடம் என்னுமிடத்தில் மட்டுமே காணப்படுகிறது. மெகாபோடு மற்றும் கொலக்கேலியா (உணவாகும் கூட்டை உருவாக்கும் பறவை) போன்ற அழியும் தருவாயிலுள்ள இனங்களுக்கு உறைவிடமாக இக்காப்பகம் உள்ளது. \n\nSection::::பழங்குடியினர்.\nமங்கோலாயிடு ஷாம்ஃபென்கள், நிக்கோபரிஸ் ஆகிய பழங்குடியினர் இங்கு வாழ்கின்றனர்.\n\nSection::::அச்சுறுத்தல்.\nவனவிலங்கு பாதுகாப்புச்சட்டம், 1972ன் பகுதி 65ன் கீழ் உரிமைபெற்ற ஷாம்ஃபென் இனத்தினர் 200 பேரும் மற்றும் நிக்கோபாரிஸ் பழங்குடியின மக்கள் 300 பேரும் இக்காப்பாகத்தை சுற்றி வாழ்ந்து வருகின்றனர். இவர்கள் வன விலங்குகளை வேட்டையாடுவதாலும் வனப்பொருட்களை சேகரிப்பதாலும் இக்காப்பகம், பெரிதும் பாதிக்கப்படுகிறது. வேட்டையாடுவதால் அந்தமான் காட்டுபன்றியின் எண்ணிக்கை குறைந்து வருகிறது. கடல்வெள்ளரி, கொலக்கேலியாவின் கூடு, முதலைகள் மற்றும் ஆமைகள் போன்றவை அதிகமாக சட்டத்திற்கு புறம்பாக ஏறறுமதி செய்யப்படுவதும் அச்சுறுத்தல்களாகும்.\n\n"}
{"id": "247522", "url": "https://ta.wikipedia.org/wiki?curid=247522", "title": "மன்னார் வளைகுடா உயிர்க்கோளக் காப்பகம்", "text": "மன்னார் வளைகுடா உயிர்க்கோளக் காப்பகம்\n\nமன்னார் வளைகுடா உயிர்க்கோளக் காப்பகம் (Mannar biosphere reserve) ராமேஸ்வரம் மன்னார் வளைகுடா பகுதியில் அமைந்துள்ள உலகப் புகழ்பெற்ற உயிர்க்கோளக் காப்பகம ஆகும். தென்கிழக்கு ஆசியாவில் நிறுவப்பட்ட முதல் கடல்சார் உயிர்க்கோளக் காப்பகம் என்ற பெருமை கொண்டது. தமிழ்நாட்டின் தென்கடற்கரையில் மன்னார்வளைகுடா தேசியப்பூங்காவை உள்ளடக்கி சுமார் 10,500 ச.கி.மீட்டரில் பரவியுள்ள இக்காப்பகம் இந்தியாவின் முதல் கடல்சார்ந்த காப்பகமாக 1989ஆம் ஆண்டு அறிவிக்கப்பட்டது.\n\nSection::::தாவரங்கள்.\nவெப்பமண்டல அகன்ற இலைக்காடுகள் இங்கு காணப்படுகின்றன. இக்காப்பகத்தில் கண்டறியப்பட்டுள்ள 160 பாசியினங்களில் 30 கடல்பாசியினங்கள் உணவாக பயன்படுகின்றன. இங்கு மிகுந்து காணப்படும் கடற் புற்கள் கடல்வாழ் பாலூட்டிகளுக்கு உணவளிக்கின்றன. கண்டல் மரவகைகள் மிகுந்து காணப்படும் இக்காப்பகத்தில் 46 தாவர இனங்கள் இவ்விடத்திற்கே உரித்தானவையாகும்.\n\nSection::::விலங்குகள்.\nமன்னார் வளைகுடாப்பகுதியில் காணப்படும் அழகான பவழப்பாறைகள், பல கடல் தாவரங்களுக்கும் விலங்குகளுக்கும் உறைவிடமாக திகழ்கிறது. இந்த உயிர்கோளக் காப்பகத்தில் 104 வகை பவளத் திட்டுகள், 147 வகை கடல் பாசிகள், 13 வகை கடல் புற்கள், கடல் சங்குகள், கடல் ஆமை, கடல் குதிரை, கடல் அட்டை போன்ற அரிய வகை உயிரினங்கள் உள்ளன. குறிப்பாகப் பாலூட்டி இனங்களைச் சேர்ந்த ஆவுளியாவும் (Dugong), ஓங்கில்களும் (டால்பின்) இப்பகுதியில் காணப்படுகின்றன. இந்தியக் கடல் பகுதியிலேயே இரண்டாயிரத்துக்கும் அதிகமான மீன் வகைகள் மன்னார் வளைகுடா கடல் பகுதியில்தான் உள்ளன. முத்துக்கள் விளையும் சிப்பிகள், இறால் வகைகள், கடல் செவ்வந்தி, கிளிஞ்சல்கள் மற்றும் கடல்பசு போன்ற பல்லுயிர் வளம் மிகுந்து காணப்படுகிறது. மேலும் 280 வகை கடற்பஞ்சுகள், 92 வகை பவழங்கள், 22 வகை கடல் விசிறிகள், 160 வகை பலசுணைப்புழுக்கள், 35 வகை இறால்கள், 17 வகை நண்டுகள், 7 வகை கடற்பெருநண்டுகள், 17 வகை தலைக்காலிகள் மற்றும் 103 வகை முட்தோலிகள் காணப்படுகின்றன.\n\nSection::::அச்சுறுத்தல்கள்.\nமுறையற்ற கடற்புற்கள் சேகரிப்பு மற்றும் சட்டத்திற்குப் புறம்பாக பவழத்திட்டுகளை அழித்தல் போன்ற செயல்பாடுகள் காப்பகத்திற்கு பெரும் அச்சுறுததல்களாகும். மனிதனின் செயல்பாடுகளால் இதுவரை 65 விழுக்காடு பவழத்திட்டுகள் அழிந்துவிட்டன.\n"}
{"id": "247523", "url": "https://ta.wikipedia.org/wiki?curid=247523", "title": "நிலம் கையகப்படுத்துதல் சட்டம் 1894", "text": "நிலம் கையகப்படுத்துதல் சட்டம் 1894\n\nநிலம் கையகப்படுத்துதல் சட்டம், 1894 இந்தியா, பாகிஸ்தான் ஆகிய நாடுகளில், தனியார் வசமுள்ள நிலத்தை, அரசு பொது நோக்கத்திற்காகக் கையகப்படுத்தத் துணை செய்ய ஆங்கிலேய ஆட்சிக் காலத்தில் இயற்றப்பட்ட சட்டம் ஆகும். 'நிலம் கையகப்படுத்துதல்' என்பது தனி நபருக்குச் சொந்தமான நிலத்தை, ஏதேனும் பொது நோக்கத்திற்கு, அரசு அல்லது அரசு தொடர்புடைய நிறுவனங்கள், சட்டப்படி, அரசு நிர்ணயிக்கும் இழப்பீட்டை உரித்தானோருக்கு வழங்கி அந்நிலத்தைக் கையகப்படுத்துவதாகும்.\n\nநாடாளுமன்றத்தில் இச்சட்டத்திற்குப் பதிலாக நிலம் கையகப்படுத்துதல், புனர்வாழ்வு மற்றும் மீள்குடியேற்றச் சட்டம், 2013 இயற்றப்பட்டுள்ளது.\n\nSection::::நோக்கம்.\nஇச்சட்டம் தனி நபருக்குச் சொந்தமான நிலங்களைப் பொது நோக்கத்திற்கு, பொது காரியங்களுக்குப் பயன்படுத்தும்பொருட்டு, அவற்றை அரசு கையகப்படுத்தத் துணை செய்ய இயற்றப்பட்டது. இச்சட்டத்தில் கூறப்படும் 'பொது நோக்கம்' என்பது கல்வி நிறுவனங்கள் அமைத்தல், பொதுக் குடியிருப்புத் திட்டங்கள், பொதுச் சுகாதாரத் திட்டங்கள்,குடிசைமாற்றுத் திட்டங்கள் மற்றும் கிராமப்புறத் திட்டங்கள் போன்றவற்றைக் குறிப்பதாகும்.\n\n"}
{"id": "247526", "url": "https://ta.wikipedia.org/wiki?curid=247526", "title": "விசுவ இந்து பரிசத்", "text": "விசுவ இந்து பரிசத்\n\n</ref>\n\nவிசுவ இந்து பரிசத் (Vishva Hindu Parishad), ), சுருக்கமாக விஎச்பி என்று அழைக்கப்படும் இவ்வமைப்பு, இந்துத்துவா கொள்கை உடைய வலது சாரி இந்து தேசியவாத அமைப்பாகும். சுவாமி சின்மயானந்தர் ஆசியுடன் எம். எஸ். கோல்வால்கர், எஸ். எஸ். ஆப்தே ஆகியோர்களால் 29 ஆகஸ்டு 1964இல் புதுதில்லியில் துவக்கப்பட்டது. இவ்வமைப்பின் மைய நோக்கம், இந்து சமுக மக்களை ஓரணியில் திரட்டி, இந்து தர்மத்தை பாதுகாப்பதே.\n\nவிஎச்பி அமைப்பு சங்கப் பாரிவாரில் ஒரு அங்கமாகும் இந்து தேசியம் என்ற அடிப்படையில் ராஷ்ட்ரிய சுயம்சேவக் சங்கத்தின் தலைமையில் இந்தியாவில் செயல்படும் இந்து சமுக சேவை அமைப்பாகும். இந்துக் கோயில்களை கட்டுதல், புணரமைத்தல், பசு வதை தடை செய்தல், இந்துக்களை மதமாற்றம் செய்வதை தடுத்தல், பிற சமயத்தவரால் ஆக்கிரமிப்புக்கு உள்ளான இந்து சமய வழிபாட்டு இடங்களை மீட்டல் போன்ற விசயங்களில் இவ்வமைப்பு ஈடுபடுகிறது.\n\nSection::::அணிகள்.\nஇவ்வமைப்பின் இளைஞர் அணியாக பஜ்ரங் தளம் மற்றும் மகளிர் அணியாக துர்கா வாகினியும் செயல்படுகிறது. \n\nSection::::கிளைகள்.\nவிசுவ இந்து பரிசத்தின் கிளைகள் ஐக்கிய அமெரிக்கா, ஆஸ்திரேலியா, இங்கிலாந்து, கனடா போன்ற நாடுகளில் வேறு பெயர்களில் இயங்குகிறது.\n\n\n"}
{"id": "247534", "url": "https://ta.wikipedia.org/wiki?curid=247534", "title": "நீலதுர்கம்", "text": "நீலதுர்கம்\n\nநீல துர்கம் (Neel Droog) அல்லது நீலகிரி துர்கம் என்பது ஒரு கோட்டையாகும் இது தமிழ்நாட்டின் தற்போதைய கிருட்டிணகிரி மாவட்டத்தில் உள்ள அஞ்செட்டி துர்கத்தில் இருந்து மூன்று மைல் தொலைவில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. இக்கோட்டையை பிரித்தானியர்கள் 1792இல் கைப்பற்றினர்.\n"}
{"id": "247535", "url": "https://ta.wikipedia.org/wiki?curid=247535", "title": "ஊடே துர்கம்", "text": "ஊடே துர்கம்\n\nஊடே துர்கம் (Hudedurgum) என்பது ஒரு கோட்டையாகும். இது தமிழ்நாட்டின் தற்போதைய கிருட்டிணகிரி மாவட்டத்தில் உள்ள கெலமங்கலம் அருகில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. பிறகு இக்கோட்டையைப் பிரித்தானியர்கள் கைப்பற்றினர்.\n\n"}
{"id": "247541", "url": "https://ta.wikipedia.org/wiki?curid=247541", "title": "வைஷ்ணவ நம்பி மற்றும் திருக்குறுங்குடிவல்லி நாச்சியார் கோவில்", "text": "வைஷ்ணவ நம்பி மற்றும் திருக்குறுங்குடிவல்லி நாச்சியார் கோவில்\n\nதிருக்குறுங்குடி அழகிய நம்பிராயர் கோயில் 108 திவ்யதேசங்களில் ஒன்றாகும். திருநெல்வேலி மாவட்டத்தின் மேற்குத் தொடர்ச்சி மலையடிவாரத்தில் இத்தலம் அமைந்துள்ளது. இத்தலம் ஆழ்வார்களால் மங்களாசாசனம் செய்யப்பட்டதாகும். இத்தலத்தினைப் பற்றி திருமழிசையாழ்வார், நம்மாழ்வார், பெரியாழ்வார், திருமங்கையாழ்வார் ஆகியோர் பாடியுள்ளார்கள். இத்தலத்தின் மூலவர் அழகிய நம்பிராயர் என்றும் தாயார் குறுங்குடிவல்லி நாச்சியார் என்றும் அழைக்கப்படுகிறார். \n\nSection::::தலச்சிறப்பு.\nமூலவர் நம்பிராயரின் வலது புறத்தில் அருகில் நின்றான் என்ற பெயரில் சிவபெருமான் சன்னதி அமைந்திருப்பது இத்தலத்தின் மிகச்சிறப்பம்சமாகும். நின்ற, அமர்ந்த, நடந்த, கிடந்த, இருந்த என ஐந்து நிலைகளிலும் பெருமாள் இக்கோயிலில் காட்சி தருகிறார்.\n\nSection::::பெயர்க்காரணம்.\nவராக அவதாரம் கொண்டு திருமால் தனது நாயகியுடன் இத்தலத்தில் தங்கி, தனது அச்சந்தரும் வராக உருவத்தை குறுகச் செய்தமையால் இத்தலம் குறுங்குடி ஆனது.\n\nSection::::அமைவிடம்.\nநாகர்கோவில் - திருநெல்வேலி தேசிய நெடுஞ்சாலையில் பணகுடியிலிருந்து 15 கி.மீ தொலைவிலும் வள்ளியூரிலிருந்து 12 கி.மீ தொலைவிலும் அமைந்துள்ளது.\n\nSection::::தீர்த்தம்.\nநம்பியாற்றின் கரையில் அமைந்திருக்கும் இத்தலத்தின் தீர்த்தம் திருப்பாற்கடல்.\n"}
{"id": "247545", "url": "https://ta.wikipedia.org/wiki?curid=247545", "title": "திருப்பதி வெங்கடாசலபதி கோயில்", "text": "திருப்பதி வெங்கடாசலபதி கோயில்\n\nதிருப்பதி வெங்கடாசலபதி கோயில் அல்லது \"திருப்பதி ஏழுமலையான் கோயில்\" ஆழ்வார்களால் மங்களாசனம் செய்யப்பட்ட 108 திவ்ய தேசங்களில் ஒன்றாகும். ஆந்திர மாநிலம் சித்தூர் மாவட்டத்தின் திருப்பதி ஊரில் இத்தலம் அமைந்துள்ளது. சேஷாத்திரி, கருடாத்திரி, நீலாத்திரி, அஞ்சனாத்திரி, விருஷபாத்திரி, நாராயணாத்திரி, வெங்கடாத்ரி என ஏழு மலைகள் சூழந்த இடத்தில் இருப்பதால் இத்தலம் ஏழுமலை என்றும், இத்தலத்தின் மூலவர் \"ஏழுமலையான்\" என்றும் அழைக்கப்படுகிறார். இத்தளத்தின் மூலவர் வெங்கடாசலபதி என்றும் வேங்கடன் என்றும் அழைக்கப்படுகிறார். தாயார் பத்மாவதி அம்மையார்.\n\nவெங்கடாத்ரி மலை 3200 அடி உயரமும், 10.33 சதுர மைல்கள் கொண்டதாகும். இத்தலத்தில் லட்டு பிரசாதமாகத் தரப்படுகிறது. இந்த லட்டுக்கு புவிசார் குறியீடு வழங்கப்பட்டுள்ளது. முடி செலுத்துவது பக்தர்களின் வேண்டுதல்களில் பிரதானமாக இருக்கிறது. இத்தலம் இந்தியாவிலேயே அதிக வருமானம் கொண்ட கோயிலாக உள்ளது. \n\nSection::::சொல்லிலக்கணம்.\nதிருப்பதி - திரு + பதி - பதியென்பது கடவுளைக் குறிக்கும் சொல்லாகும்.\n\nSection::::தலவரலாறு.\nபிருகு போன்ற முனிவர்கள் யாகம் செய்தார்கள். அந்த யாகத்தின் பலனை சாந்தமான மூர்த்தியொருவருக்கே அளிக்க வேண்டுமென எண்ணி, மும்மூர்த்திகளில் திருமாலின் இருப்பிடத்திற்கு சென்றார். பிருகு முனிவரின் வருகையை அறியாது உறங்கிக் கொண்டிருந்த திருமாலின் மார்பில் எட்டி உதைத்தார். அதனால் திருமாலின் இதயத்தில் இருந்த திருமகள் கோபம் கொண்டு அவரிடமிருந்து சென்றார்.\n\nதிருமால் பூமியில் திருமகளைத் தேடி வேங்கட மலையில் ஓரிடத்தில் தவமிருந்தார். அவரைச் சுற்றி புற்று உருவானது. அப்புற்றில் தவமிருந்த திருமாலின் மீது புற்றினை உடைக்க வீசப்பட்ட கோடாறியால் திருமாலின் தலையிலிருந்து ரத்தம் வெளிப்பட்டது. திருமால் தவம் களைந்து வகுளாதேவி ஆசிரமம் சென்றார். அங்கு சீனிவாசன் என வகுளாதேவி பெயரிட்டு அன்புடன் உபசரித்தார்.\n\nஅவர்களின் ஆசிரமம் அருகே இருக்கும் சந்திரிகிரி நாட்டினை ஆகாசராஜன் என்பவர் ஆண்டு வந்தார். அவருடைய மகளான பத்மாவதிக்கு சீனிவாசனை மணம் செய்விக்க வகுளாதேவி சென்றார். இருவருடைய திருமணமும் மிகச் சிறப்பாக நடந்தேற சீனிவாசன், குபேரனிடம் கடன் வாங்கினார்.\n\nSection::::திருப்பதி திருமலை தேவஸ்தானம்.\nஇக்கோயிலின் நிர்வாகத்தினை திருப்பதி திருமலை தேவஸ்தானம் நிர்வாகம் செய்கிறது. ஆங்கிலோயர் ஆட்சி காலத்தில் இக்கோயிலின் நிர்வாகம் ஹதிராம்ஜி மடத்தினை சேர்ந்த சேவா தாஸ்ஜியிடம் இருந்தது. 1932ல் மதராஸ் அரசாங்கத்தில் திருமலை இருந்தது. அப்போது 1933ல் திருமலை திருப்பதி தேவஸ்தானம் தொடங்கப்பட்டது.\n\nSection::::கோயில் அமைப்பு.\nஇக்கோயில் மூன்று பிரகாரங்களையும், ராஜ கோபுரத்தினையும் கொண்டது. இக்கோயிலில் உள்ள ரங்க மண்டபம் இசுலாமியர்களின் தாக்குதலில் இருந்து ரங்கநாதர் கோயிலை காக்க ரங்க நாதரை திருப்பதியில் கொண்டுவந்ததாக கூறப்படும் தொன்மத்தோடு தொடர்புடையது. திருப்பதி கோயிலின் முதல் பிரகாரம் சம்பங்கி பிரதட்சணம் எனப்படுகிறது. இதில் பிரதிம மண்டபம், ரங்க மண்டபம், திருமலைராய மண்டபம் (துவஜஸ்தம்ப மண்டபம்), சாலுவ நரசிம்ம மண்டபம் ஆகியவை காணப்படுகின்றன. விமான பிரதட்சண பிரகாரம் என்பது இரண்டாவது பிரகாரமாகும். இதில் கல்யாண மண்டபம், விமான வேங்கடேசுவரர், ஸ்னபன மண்டபம், சயன மண்டபம், ஆனந்த நிலையம் மற்றும் கர்ப்பகிரஹம் ஆகியவை உள்ளன. மூன்றாவது பிரகாரம் வைகுண்ட பிரகாரம் ஆகும். இது ஆண்டுக்கொரு முறை வைகுண்ட ஏகாதேசியின் பொழுது திறக்கப்படுகிறது.\n\nSection::::மூலவர்.\nமூலவரான வேங்கடாசலபதி நின்ற கோலத்தில் இருப்பவர். இவரை ஏழுமலையான், திருவேங்கடமுடையான், வேங்கடநாதன், வேங்கடேசன், வேங்கடேசுவரன், சீனிவாசன், பாலாஜி என பல பெயர்களில் அழைக்கின்றனர். கருவறை மண்டபத்தில் இருக்கின்றன ஒரு படி குலசேகர ஆழ்வார் படியென அழைக்கப்படுகிறது. இம்மூலவர் சிலை காளியென்றும், முருகனென்றும் சில ஐயப்பாடுகளை நூல்கள் வழியுருத்தியுள்ளன. \n\nSection::::பிரகாரத் தெய்வங்கள்.\nமூன்றாவது பிரகாரத்தில் விஷ்வக்சேனர் சந்நிதி அமைந்துள்ளது. இவர் நான்கு கரங்களுடன், சங்கு சக்கரம் கொண்டு திருமாலினைப் போன்று காணப்படுகிறார். இவர் சிவாலயங்களில் இருக்கும் சண்டீசுவரரைப் போன்றவர். திருமாலுக்கு சமர்ப்பிக்கப்படும் மாலைகள், பிரசாதங்கள் விஷ்வக்சேனருக்கு சமர்ப்பிக்கப்படுகிறது. \n\n\nSection::::நடைபாதை.\nதிருப்பதி வெங்கடாசலபதி கோயில் நடைபாதை சிறப்பானதாகும். இப்பாதை கீழ்திருப்பதியிருந்து தொடங்குகிறது. இப்பாதையின் இருபுறமும் ஆழ்வார்களின் சிலைகள் அமைக்கப்பட்டுள்ளன. அலிபிரி பகுதியில் கருடாழ்வாரும், கபில தீர்ததமும் அமைந்துள்ளன. இதனைக் கடந்து செல்கையில் ஆஞ்சிநேயர் சிலையும், முழங்கால் முடிச்சு, காளிகோபுரம் போன்ற இடங்களும் காணப்படுகின்றன. \n\nநடைபாதையில் வருகின்ற பக்தர்களுக்கு தர்ம தரிசனமும், தங்குமிடமும் இலவசமாக திருப்பதி தேவஸ்தானம் தருகிறது. \n\n\n\nSection::::மங்களாசனம்.\nஆழ்வார்களில் ஒருவரான குலசேகர ஆழ்வாரால் இத்தலம் மங்களாசனம் செய்யப்பட்டுள்ளது.\n\nSection::::கல்வெட்டுகள்.\nஇக்கோவிலில் 1180 கல்வெட்டுகள் உள்ளன. இக்கல்வெட்டுகளில் பல்லவ, சோழ, பாண்டியர், சாளுக்கியர், கிருஷ்ண தேவராயர் காலத்தியவைகளாக உள்ளன. இக்கல்வெட்டுகள் பெரும்பாலும் தமிழ்க் கல்வெட்டுகளாகும். தெலுங்கு, கன்னட மொழிகளில் இருக்கும் கல்வெட்டுகள் மிகவும் குறைவாக உள்ளன.\n\n"}
{"id": "247550", "url": "https://ta.wikipedia.org/wiki?curid=247550", "title": "லியாகத்-நேரு ஒப்பந்தம்", "text": "லியாகத்-நேரு ஒப்பந்தம்\n\nலியாகத்-நேரு ஒப்பந்தம் அல்லது தில்லி ஒப்பந்தம் 1950 (Liaquat–Nehru Pact or Delhi Pact) என்பது 1950 ஏப்ரல் 8 ஆம் நாள் இந்தியப் பிரதமர் ஜவகர்லால் நேரு, மற்றும் பாக்கித்தான் பிரதமர் லியாகத் அலி கான் ஆகியோருக்கிடையில் சிறுபான்மையினரின் பாதுகாப்பு மற்றும் உரிமைகள் தொடர்பாக ஏற்றுக் கொள்ளப்பட்ட இருதரப்பு உடன்பாடு ஆகும். இந்தியப் பிரிவினையை அடுத்து, மேலும் பிரிவினைகளையும், கலவரங்களையும் தடுக்கும் பொருட்டு, தொடர்ந்து ஆறு நாட்கள் நடைபெற்ற உச்சக் கட்டப் பேச்சுவார்த்தைகளை அடுத்து இந்த உடன்பாடு எட்டப்பட்டது. இவ்வுடன்பாடு புது தில்லியில் கையெழுத்திடப்பட்டது. அகதிகள் எவ்வித இடைஞ்சல்களும் இன்றித் தமது உடைமைகளை விற்க அனுமதிக்கப்படல், கடத்தப்பட்டோர் விடுவிக்கப்படல், சூறையாடப்பட்ட பொருட்களை மீள ஒப்படைத்தல், கட்டாய மதமாற்றம் அங்கீகரிக்கப்படாமை, சிறுபான்மையினரின் உரிமைகள் பாதுகாப்பு ஆகிய முக்கிய உடன்பாடுகள் இரு தரப்புக்கும் இடையில் எட்டப்பட்டன.\n\nஇரு நாடுகளிலும் சிறுபான்மை ஆணைக்குழுக்கள் நிறுவப்பட்டன. கிழக்குப் பாக்கித்தானில் இருந்து (இன்றைய வங்காளதேசம்) இந்தியாவின் மேற்கு வங்கத்திற்கு ஒரு மில்லியனுக்கும் அதிகமான அகதிகள் இடம்பெயர்ந்தனர்.\n"}
{"id": "247552", "url": "https://ta.wikipedia.org/wiki?curid=247552", "title": "மீப்பெரும் கருந்துளை", "text": "மீப்பெரும் கருந்துளை\n\nமீப்பெரும் கருந்துளை (supermassive black hole) என்பது பெரிய வகைக் கருந்துளைகளைக் குறிப்பது. இத்தகைய கருந்துளைகள் ஆயிரக்கணக்கான பில்லியன் சூரிய நிறையை உடையவை. இவை கிட்டத்தட்ட அனைத்துப் பெரிய விண்மீன் பேரடை மையப்பகுதிகளிலும் காணப்படுகின்றன. நமது பால் வழி விண்மீன் பேரடையில் தனுசு எ* வீண்மீனின் அமைவிடத்தில் மீப்பெரும் நிறை கருந்துளை இருப்பதாக நம்பப்படுகிறது.\n\nமீப்பெரும் நிறை கருந்துளையின் பண்புகளை வைத்து இதைக் குறைந்த நிறை உடைய கருந்துளைகளிடமிருந்து வேறுபடுத்துகிறார்கள்.\n\n"}
{"id": "247553", "url": "https://ta.wikipedia.org/wiki?curid=247553", "title": "ஆர்எக்ஸ்ஜெ1242-11", "text": "ஆர்எக்ஸ்ஜெ1242-11\n\nஆர்எக்ஸ்ஜெ1242-11 (RX J1242-11) என்பது புவியிலிருந்து சுமார் 650 மில்லியன் ஒளியாண்டுகள் தூரத்தில் உள்ள நீள்வட்டவடிவமான விண்மீன் பேரடை ஆகும். எக்ஸ்எம்எம்-நியூட்டன் மற்றும் சந்திரா எக்ஸ்-கதிர் அவதான நிலையம் மேற்கொண்ட எக்சு-கதிர் அவதானிப்புகளின் படி, இந்த விண்மீன் பேரடையின் மையத்தில் 100 மில்லியன் சூரியத் திணிவுள்ள மீப்பெரும் நிறை கருந்துளை இருப்பதாகவும் அதன் பேரலைகளின் மூலம் அருகிலுள்ள விண்மீன் பாதிக்கப்பட்டுள்ளதும் தெரியவந்துள்ளது.இந்த கண்டுபிடிப்பு மீப்பெரும் நிறை கருந்துளை, விண்மீன்களை சிதைத்து அதில் சில பகுதிகளை ஈர்த்து விழுங்குவதற்கு ஆதாரமாக உள்ளது.\n"}
{"id": "247554", "url": "https://ta.wikipedia.org/wiki?curid=247554", "title": "முத்ரா வங்கி", "text": "முத்ரா வங்கி\n\nமுத்ரா வங்கி (Micro Units Development and Refinance Agency) (MUDRA Bank), 20,000 கோடி ரூபாய் முதலீட்டுடன், இந்தியாவில் உள்ள சிறு மற்றும் குறுந்தொழில் முனைவர்களின் தொழில் மேம்பாட்டிற்கும் மறுநிதி வசதிக்கும், பத்து இலட்சம் ரூபாய் வரை கடன் வழங்க, 8 ஏப்ரல் 2015 அன்று இதன் முதல் கிளையை, இந்தியப் பிரதமர் நரேந்திர மோடி புதுதில்லியில் துவக்கி வைத்தார்.. \n\n\"பிரதம மந்திரி முத்ரா யோஜனா\" திட்டத்தின் கீழ் \"சிசு\", \"தருண்\", \"கிசோர்\" என மூன்று வகையான திட்டங்கள் மூலம், ஐம்பதாயிரம் ரூபாய் முதல் பத்து இலட்சம் ரூபாய் வரை சிறு மற்றும் குறுந்தொழில் முனைவோர்க்கு கடன் வசதி வழங்கப்படுகிறது. \n\nமுத்ரா வங்கி மூலம் சிறு மற்றும் குறுந் தொழில் உற்பத்தி நிறுவனங்கள், சிறிய வணிக கடைகள், பழம் மற்றும் காய்கறி விற்பனையாளர்கள், அழகு மையங்கள், வாகன ஓட்டிகள், நடைபாதை வணிகர்கள், கைவினைக் கலைஞர்கள், இளைஞர்கள், படித்தவர்கள் மற்றும் மகளிர் தொழில் முனைவோர் நிதியுதவி பெறலாம்.\n\nதொடக்கத்தில் \"சிட்பி வங்கியின்\" (Small Industries Development Bank of India-SIDBI) துணை அமைப்பாக முத்ரா வங்கி இயங்கும். பின்னர் தன்னாட்சி நிதி நிறுவனமாக இயங்கும்.\n"}
{"id": "247558", "url": "https://ta.wikipedia.org/wiki?curid=247558", "title": "கருட சேவை", "text": "கருட சேவை\n\nகருட சேவை அல்லது \"கருட வாகன சேவை\" என்பது வைணவத் தலங்களில் திருமால் கருட வாகனத்தில் எழுந்தருளும் நிகழ்வாகும். இந்நிகழ்வு வைணவக் கோயில்களின் பிரம்மோற்சவ விழாவில் நடைபெறுகிறது. \n\nSection::::தொன்மக் கதை.\nதிருமால் சீனிவாசனாக திருப்பதியில் இருந்த பொழுது, தான் வைகுண்டத்தில் இருந்ததைப் போல இங்கும் இருக்க ஆசை கொண்டார். அதனை அறிந்த கருடன், வைகுண்டத்தில் இருக்கும் ஏழு மலையையும் பெயர்த்து எடுத்து திருப்பதியில் சேர்த்தார். அங்கு திருமால் சீனிவாசனாக குடியிருக்கிறார். தான் ஆசைப்பட்டதை செய்த கருடனை தன்னுடைய வாகனமாக ஆக்கிக் கொண்டார். இதனை நினைவு படுத்தும் விதமாக திருப்பதியில் கருட சேவை பிரம்மோற்சவ திருவிழாவின் பொழுது நடத்தப்படுகிறது. தமிழ்நாட்டில் காஞ்சிபுரம், திருநாங்கூர், கும்பகோணம், தஞ்சாவூர் ஆகிய இடங்களில் கருட சேவை நடைபெறுகிறது.\n\nSection::::காஞ்சி கருட சேவை.\nகாஞ்சிபுரம் நகரில் வருடத்திற்கு மூன்று முறை கருட சேவை கொண்டாடப்படுகிறது. வைகாசி பிரம்மோற்சவம், ஆனி மாதம், சுவாதி நட்சத்திரம் கூடிய பெரியாழ்வார் சாற்றுமுறை, ஆடி மாதம் பௌர்ணமி கஜேந்திர மோட்சம் ஆகிய விழாக்களின்போது கொண்டாடப்படுகிறது. கி.பி.15ஆம் நூற்றாண்டில் வாழ்ந்த சிலேடைப் புலவரான கவி காளமேகம், இந்த சேவையைக் கண்டதாகக் கூறுவர். \n\nSection::::11 கருட சேவை.\nநாகப்பட்டினம் மாவட்டத்திலுள்ள திருநாங்கூர் மற்றும் அதனைச் சுற்றியுள்ள 11 வைணவத் தலங்களிலிருந்தும் திருமால் கருட வாகனத்தில் கொண்டுவரப்பெற்று திருநாங்கூர் கோயிலில் 11 கருட சேவை தரிசனம் நடைபெறுகிறது. தை அமாவாசைக்கு மறுநாள் இந்நிகழ்வு நடைபெறுகிறது. இந்நாளின் இரவு 11 கருட வாகன சேவை நடைபெறுகிறது. வீதிகளில் உலா வந்த பிறகு அந்தந்த திருமால் கோயில்களுக்கு அவ்வாகனங்கள் செல்லுகின்றன. \n\nSection::::12 கருட சேவை.\nகும்பகோணத்தில் சித்திரை மாதம் வளர்பிறையில் அமாவாசைக்கு அடுத்து வருகின்ற 3ஆவது திதியான அட்சய திருதியையில் காலையில் இவ்விழா கொண்டாடப்பெறுகிறது. கும்பகோணத்திலுள்ள சார்ங்கபாணி, சக்கரபாணி, இராமஸ்வாமி, ராஜகோபாலஸ்வாமி, வராகப்பெருமாள், வெங்கட்ராயர் அக்ரகாரம் பட்டாபிராமர், மல்லுக தெரு சந்தான கோபாலகிருஷ்ணன், நவநீதகிருஷ்ணன், புளியஞ்சேரி வேணுகோபால சுவாமி, மேலக்காவேரி வரதராஜப்பெருமாள், நவநீதகிருஷ்ணன், சோலையப்பன் தெரு ராமசுவாமி ஆகிய 12 வைணவ கோயில்களைச் சேர்ந்த உற்சவப் பெருமாள் சுவாமிகள் கருட வாகனத்தில் புறப்பட்டு பெரிய கடைத் தெருவில் ஒரே இடத்தில் எழுந்தருளுகின்றனர். \n\nSection::::24 கருட சேவை.\nதஞ்சாவூரில் வைகாசி, ஆனி திங்களில் காலையில் கருட சேவை கொண்டாடப்பெறுகிறது. 1934 முதல் இக்கருட சேவை நடைபெற்று வருகிறது. மூன்று திவ்ய தேசப் பெருமாள் கோயில் உட்பட 24 கோயில்களைச் சேர்ந்த கோயில்களைச் சேர்ந்த உற்சவ மூர்த்திகள் வெண்ணாற்றங்கரையிலிருந்து புறப்பட்டு தஞ்சாவூர் கீழ வீதி, தெற்கு வீதி, மேல வீதி, வடக்கு வீதி ஆகிய வீதிகளில் எழுந்தருளுகின்றனர். கருட சேவைக்கு அடுத்த நாள் நவநீத சேவை கொண்டாடப்படுகிறது.\n"}
{"id": "247559", "url": "https://ta.wikipedia.org/wiki?curid=247559", "title": "போலி அறிவியல்", "text": "போலி அறிவியல்\n\nபோலி அறிவியல் (\"Pseudoscience\") என்பது அறிவியல் என பிழையாக அறிமுகப்படுத்தப்பட்ட, ஆனால் ஆதார அறிவியலுக்கு உடன்படாத, நம்பகமான சோதனைக்கு உட்பட்டிருக்காத அல்லது அறிவியல் அங்கீகாரமற்ற உரிமை வலியுறுத்தல், நம்பிக்கை அல்லது பயற்சியாகும். போலி அறிவியல் தெளிவற்ற, எதிர்மறையான, மிகைப்படுத்திக் கூறும் அல்லது ஆதார பூர்வமற்ற பாவனையின் தன்மையைக் கொண்டிருக்கும். அதாவது, தவறென மறுத்தலில் கடுமையான முயற்சியைவிட உறுதிப்படுத்தலில் ஓர் மிகு நம்பிக்கை, ஏனைய நிபுணர்களினால் மதிப்பீடலுக்கு திறந்த தன்மை அற்ற மற்றும் அறிவார்ந்த விளக்க வளர்ச்சிக் கொள்கைகளுக்கு முறையான நடைமுறையின் பொதுவான தன்மை இல்லாமை என்பனவாகும்.\n\n"}
{"id": "247563", "url": "https://ta.wikipedia.org/wiki?curid=247563", "title": "திருப்பதி (பக்கவழி நெறிப்படுத்துதல்)", "text": "திருப்பதி (பக்கவழி நெறிப்படுத்துதல்)\n\nதிருப்பதி என்ற தலைப்பினைத் தொடர்புடையக் கட்டுரை\n\n\n\n\n"}
{"id": "247564", "url": "https://ta.wikipedia.org/wiki?curid=247564", "title": "மாதவ சதாசிவ கோல்வால்கர்", "text": "மாதவ சதாசிவ கோல்வால்கர்\n\nமாதவ சதாசிவ கோல்வால்கர் (\"Madhav Sadashiv Golwalkar\", 19 பிப்ரவரி 1906 - 5 சூன் 1973), குருஜி என்று அனைவராலும் அறியப்பட்டவர். ராஷ்ட்டிரிய சுயம்சேவக் சங்கத்தின் இரண்டாம் தேசியத் தலைவர்.\n\nSection::::இளமை வாழ்க்கை.\nசதாசிவராவ் – லட்சுமிபாய் தம்பதியர்க்கு, 19 பிப்ரவரி 1906இல், நாக்பூர் மாவட்டம், ராம்டெக் நகரில் பிறந்தவர். 1926இல் நாக்பூர் ஹிஸ்லோப் கல்லூரியில் இளங்கலைப் படிப்பு முடித்து, வாரணாசி, பனாரஸ் இந்துப் பல்கலைக் கழகத்தில், அறிவியல் பட்ட மேற்படிப்பு பயின்றார். \n\n1928இல் பட்ட மேற்படிப்பு முடித்து, சென்னையில், தொடங்கிய கடல் உயிரினங்கள் தொடர்பாக ஆய்வுப் படிப்பினை, போதிய நிதியின்மை காரணமாக நிறைவு செய்யாது, பனாரஸ் இந்துப் பல்கலைக் கழகத்தின் விலங்கியல் துறையில் மூன்று ஆண்டுகள் விரிவுரையாளராகப் பணிபுரிந்தார். பின் 1935இல் நாக்பூரில் சட்டம் பயின்று வழக்கறிஞர் பட்டம் பெற்றார். \n\nபின்னர் நாக்பூரை விட்டு, மேற்கு வங்காளத்தின், முர்சிதாபாத்தில் உள்ள சரகச்சி ஆசிரமத்திற்குச் சென்று, சுவாமி இராமகிருஷ்ணரின் குருகுலத்தில், சுவாமி சுவாமி விவேகானந்தருடன் பயின்ற சுவாமி அகண்டானந்தரின் சீடரானார். சுவாமி அகண்டானந்தரின் அறிவுரைப்படி, துறவறம் மேற்கொள்ளாது, சமுக சேவையில் ஈடுபடுமாறு அறிவுறுத்தியதின்படி, 13 சனவரி 1937இல் கோல்வால்கர் நாக்பூருக்கு திரும்பினார். \n\nSection::::ஆர் எஸ் எஸ் - தலைமை பதவி.\nகோல்வால்கர், பனாரஸ் இந்துப் பல்கலைகலைக்கழகத்தில் பணியாற்றும் போது, ஆர் எஸ். எஸ் அமைப்பின் நிறுவனரும், அதன் முதல் தேசியத் தலைவருமான கே. பி. ஹெட்கேவருடன் நெருங்கிப் பழகியதன் காரணமாக, வாரணாசியில் சங்கத்தின் கிளையை அமைத்தார். \n\nபின்னர் நாக்பூரில் உள்ள ராஷ்ட்டிரிய சுயம்சேவக் சங்கத்தின் அதிகாரிகள் பயிற்சி முகாமில் கலந்து கொண்டார். 1939ஆம் ஆண்டில் ஆர் எஸ் எஸ் அமைப்பின் பொதுச் செயலர் ஆனார். கேசவ பலிராம் ஹெட்கேவரின் மரணத்திற்குப் பின் 1940ஆம் ஆண்டு முதல் 1973ஆம் ஆண்டு முடிய ஆர் எஸ் எஸ் அமைப்பின் தலைமை இயக்குனராக பணியாற்றினார் மகாதேவ சதாசிவ கோல்வால்கர்.\n\nகோல்வால்கர், ஆர் எஸ் எஸ் அமைப்பின் தலைமை இயக்குனராக இருந்த காலத்தில், நாடு முழுவதும் அமைப்பின் கிளைகள் நிறுவப்பட்டது.\n\nஅடிக்குறிப்புகள்\n"}
{"id": "247567", "url": "https://ta.wikipedia.org/wiki?curid=247567", "title": "புலன் புறத்தெரிவு", "text": "புலன் புறத்தெரிவு\n\nபுலன் புறத்தெரிவு (\"Extrasensory perception\") அல்லது ஆறாம் அறிவு (\"sixth sense\") என்பது பெளதீக புலன் உணர்வின் ஊடாக தகவல் அறியப்படாது மனதினால் உணரப்படுதலைக் குறிக்கும். புலன் புறத்தெரிவு அல்லது ஆறறிவு என்பதற்கான ஆங்கிலப் பதம் ஜே. பி. ரைன் எனும் உளவியலாளரால் உள்வாங்கப்பட்டது. இவர் ஆறறிவு கொண்டவரின் திறமைகளான தொலை நுண்ணுணர்வு, புலன் கடந்த கேள்வி ஆற்றல், மனக்கண் தொலைக்காட்சி, மற்றும் அவர்களின் இம்மையூடான நடவடிக்கைகளான முன்னறிவு அல்லது முன்னறிவு ஆகியனவற்றைக் குறிக்கப்பயன்படுத்தினார். புலன் புறத்தெரிவு சிலவேளைகளில் ஆறாம் அறிவாகக் குறிக்கப்படுகின்றது. புலன் புறத்தெரிவு மீஇயற்கை இயற்காட்சி அல்லது மேலதிக உணர் புலப்பாடு எனவும் அர்த்தப்படுகின்றது.\n\n"}
{"id": "247569", "url": "https://ta.wikipedia.org/wiki?curid=247569", "title": "பச்மரி உயிர்க்கோளக் காப்பகம்", "text": "பச்மரி உயிர்க்கோளக் காப்பகம்\n\nபச்மரி உயிர்க்கோளக் காப்பகம்(Pachmarhi Biosphere Reserve) என்பது இந்தியாவின் உயிர்க்கோளக் காப்பகமாகும். இந்தியாவின் மத்தியப் பிரதேசத்தில் போரி வனப்பகுதியில் 1862ஆம் ஆண்டு அறிவியல் முறைப்படி வனப்பாதுகாப்பு மற்றும் மேலாண்மை மேற்கொண்டதின் விளைவாக இந்தியாவில் முதன் முதலாக வனத்துறை நிறுவ அடிகோலிடப்பட்டது. அதன் பின்னர் 4,926 ச.கி.மீட்டரில் பரவியுள்ள இப்பகுதியினை 1999 ஆம் ஆண்டு பாதுகாக்கப்பட்ட பகுதியாக இந்திய அரசாங்கம் அறிவித்தது. 2009 இல் யுனெஸ்கோ இப்பகுதியினை உயிர்க்கோளக் காப்பகமாக அறிவித்தது. \n\nSection::::அமைவிடம்.\nபச்மரி உயிர்கோளக் காப்பக மத்திய பிரதேசத்தில் ஹொசங்காபாத், பீட்டல், சிந்த்வாரா ஆகிய மாவட்டங்களில் பரவியுள்ளது. சாத்பூரா மலைத்தொடரில் இக்காப்பகம் அமைந்துள்ளது. போரி வன விலங்கு சரணாலயம் (485.72 ச.கி.மீ) பச்மரி வனவிலங்கு சரணலாயம்(417.87 ச.கி.மீ) மற்றும் சாத்புரா தேசியப்பூங்காவையும்(524.37ச.கி.மீ) 510 கிராமங்களையும் உள்ளடக்கியது. இக்காப்பகத்தில் உள்ள பாதல்கோட் என்ற பழங்குடியினக் குக்கிராமம் மாந்தரியல் வல்லுனர்களின் ஆய்வுக்கு உகந்ததாகத் திகழ்கிறது. சாத்பூரா தேசியப் பூங்கா இவ்வுயிர்க்கோளத்தின் மையமண்டலப் பகுதியிலும், மீதமுள்ள 4401.91 கி.மீ2 பகுதி போரி மற்றும் பச்மரி வனவிலங்கு சரணாலயங்கள் தாங்கல் மண்டலப் பகுதியிலும் அமைந்துள்ளன.\n\nSection::::தாவரங்கள்.\nஇங்கு பகுதி பசுமைமாறாக்காடுகள், வெப்பமண்ண்டல ஈரக்காடுகள் மற்றும் வறண்டநிலக் காடுகள், இலையுதிர்க்காடுகள் ஆகிய பலவகைக்காடுகள் காணப்படுகின்றன. டாவா, டென்வா, நைனி, வேகவதி, சோன்பத்ரா ஆகிய நர்மதை நதியின் கிளையாறுகள் இப்பகுதியில் ஓடுவதால் மாறுபட்ட வகையுடைய காலநிலையையும், மத்திய இந்தியாவிற்கே உரிய பலவகைத் தாவர வளங்களையும் உயிரினப் பல்தன்மை வளத்தையும் கொண்டுள்ளது.\n\nதேக்கு, சால், மூங்கில் போன்ற மரவகைகள் இக்காப்பகத்தில் மிகுந்து காணப்படுகின்றன. இவ்வுயிர்க்கோளத்தில் 30 வகையான தாலோபைட்டுகள், 83 வகையான பாசிகள், 21 வகையான விதைகளற்ற தாவரங்கள் மற்றும் 7 வகையான பூவா தாவரங்கள் காணப்படுகின்றன. இது தாவரவியலாளர்களின் சொர்க்க பூமியாக விளங்குகிறது. விதைகளற்ற 71 தாவர வகைகளில், 48 வகையான பெரணிகள் காணப்படுகின்றன. நறுமணப் பொருட்கள் மற்றும் பல்வேறு வகையான மருத்துவத் தாவரங்களும் இங்கு காணப்படுகின்றன.\n\nSection::::விலங்குகள்.\nஇக்காப்பகத்தில் 50 வகையான பாலூட்டிகள், 254 வகையான பறவைகள் மற்றும் 30 வகையான ஊர்வன போன்றவை இங்கு கண்டறியப்பட்டள்ளன. பாம்புதிண்ணிக் கழுகு, கருங்கழுகு, சிகப்பு காட்டுக்கோழி, மலபார் மலை மொங்கான், பறக்கும் அணில், கடமான், புள்ளிமான், காட்டெருமை, நரி, லங்கூர் குரங்கு, முள்ளம்பன்றி, காட்டுநாய், இந்திய ஓநாய், கழுதைப்புலி, சிறுத்தை மற்றும் புலி போன்ற விலங்கினங்கள் காணப்படுகின்றன.\n\nSection::::தொல்லியல்.\nஇக்காப்பகத்திலுள்ள அனேக குகைகளில் காணப்படும் சுமார் 250 ஆண்டுகள் பழமையான பாறை ஓவியங்களிலிருந்து இங்கு பத்தாயிரம் ஆண்டுகளுக்கு முன் மனிதன் வாழ்ந்திருப்பதை அறிய முடிகிறது. இப்பாறை ஓவியங்கள் தற்போது கேட்பாரற்று அழிந்து வரும் தருவாயில் உள்ளது. பச்மரியைச் சுறறியுள்ள மலைகள் புனித சிவதலமாகக் கருதப்படுகின்றன.நாகபஞ்சமி மற்றும் மகாசிவராத்திரியின் பொழுது சுமார் 12,000க்கும் மேற்பட்ட சுற்றுலாப் பயணிகள் சிவனை தரிசிக்க வருகிறார்கள். \n\nSection::::அச்சுறுத்தல்கள்.\nஅரிதான மூலிகை செடிகள் அகற்றுதல், உண்ணு போன்ற களைச்செடிகள் அதிகரிப்பு, மண்அரிப்பு, நீர்நிலைகள் தூர்ந்து போதல் மற்றும் வேட்டையாடுதல் போன்றவை பெரும் அச்சுறுத்தல்களாகும்.\n\n"}
{"id": "247586", "url": "https://ta.wikipedia.org/wiki?curid=247586", "title": "தஞ்சைப் பெரிய கோயில் தேரோட்டம்", "text": "தஞ்சைப் பெரிய கோயில் தேரோட்டம்\n\nதமிழ்நாட்டில் தஞ்சாவூர் மாவட்டத்திலுள்ள தஞ்சாவூரில் உள்ள தஞ்சைப் பெரிய கோயிலின் தேரோட்டத் திருவிழா நூறாண்டுகளுக்குப் பிறகு சிறப்பாக நடைபெற்றது. பல ஆண்டுகளுக்குப் பிறகு நடந்த நிலையில் அதிக ஆர்வத்தோடு மக்கள் தேரோட்டத்தில் கலந்துகொண்டனர்.\n\nSection::::வரலாறு.\nஇதற்கு முன்னர் தஞ்சாவூரில் தேரோட்டம் நடைபெற்றது குறித்து சில விவரங்களை அறியமுடிகிறது. கி.பி.18ஆம் நூற்றாண்டு முதல் அவ்விழா தொடர்பான நிகழ்வுகள்\nபதியப்பட்டுள்ளன.\n\nSection::::18ஆம் நூற்றாண்டு.\nகி.பி.1776இல் 20,200 நபர்கள் இழுத்து தஞ்சாவூரில் தேர் உலா வந்தததாக ஆவணமொன்று தெரிவிக்கிறது. சரபோஜி மன்னர் காலத்தில் கி.பி.1813இல் நடைபெற்ற தேரோட்டத்தின்போது தேர் இழுப்பதற்காக 27,394 நபர்கள் பல தாலுக்காக்களிலிருந்தும் அழைக்கப்பட்டுள்ளனர். திருவையாறு (1900), பாபநாசம் (2800), கும்பகோணம் (3494),மாயவரம் (3484), திருவாரூர் (2920), மன்னார்குடி (4200), கீவளூர் (4500), நன்னிலம் (3200) என்ற நிலையில் தேருக்காக 26,494 நபர்களும், வாகனங்களுக்காக திருவையாற்றிலிருந்து 900 நபர்களுமாக மொத்தம் 27,394 நபர்கள் அப்பணியில் ஈடுபட்டுள்ளனர். \n\nSection::::19ஆம் நூற்றாண்டு.\n1801இல் மன்னர் தேர் சக்கரங்களைப் புதுப்பிக்க 500 சக்கரம் வழங்கியுள்ளார். கி.பி.1801 மற்றும் கி.பி.1811இல் குறிக்கப்பட்டுள்ள சரபோஜி மன்னரின் மோடி ஆவணங்களில் அவ்வாண்டுகளில் தேரினை இழுப்பதற்காக 30150 சக்கரங்களைச் செலவு செய்ததாகக் குறிப்பிடப்பட்டுள்ளது. \nஇம்மன்னர் தஞ்சை பெரிய கோவிலுக்கு 5 பெரிய தேர்களையும், 4 ராஜவீதிகளில் தேர்முட்டிகளையும் அமைத்தார். 1801இல் தேரில் சக்கரங்களைப் புதுப்பிக்க 500 சக்கரங்கள் (அக்காலத்தின் பண மதிப்பு) செலவிடப்பட்டதாகவும், 1801, 1811ஆம் ஆண்டுகளின் தொடர்புடைய ஆவணங்கள் அந்த ஆண்டுகளில் தேர்த் திருவிழா நடத்துவதற்காக 30,150 சக்கரங்கள் செலவிடப்பட்டதாகவும் மோடி ஆவணங்களில் பதிவு காணப்படுறது. \n\nSection::::21ஆம் நூற்றாண்டு.\nபெரிய கோயிலில் தேரோட்டம் நடந்து, 100 ஆண்டுகளுக்கு மேலான நிலையில் தேரோட்டத்திற்கான ஏற்பாடுகள் மேற்கொள்ளப்பட்டன. தேர் கட்டுமானம் என்பது பல்வேறு நிலைகளைக் கடந்து நிறைவுற்றது. தேர் சிற்பங்கள் இலுப்பை மரத்தைக் கொண்டு செய்யப்படுகின்றன. ஆகம சாத்திரங்களின்படி சிற்பங்கள் உருவாக்கப்பட்டுள்ளன. \n\nதேரில் முதல் அங்கணம் அமைக்கும் பணியாக முதல் கட்ட பணியில், ஒன்றரை அடி உயரத்தில், 40 சிற்பங்களும், 2ம் கட்ட பணியில் இரண்டேகால் அடி உயரத்தில், 56 சிற்பங்களும், 3ம் கட்ட பணியில், ஒன்றரை அடி உயரத்தில், 56 சிற்பங்களும் செதுக்கப்பட்டன. இந்தத் தேரானது தரைமட்டத்தில் இருந்து சிம்மாசனம் மட்டம் வரை, பதினாறு அரை அடி உயரத்தில் தேர் அமைந்தது.\n\nஇரண்டாம் கட்ட பணி முடிவடைந்து, இறுதிக்கட்ட பணி நடந்து \nநிறைவுற்ற நிலையில் தேர் வெள்ளோட்டம் நடத்தப்பெற்றது. \n\nஅதனைத் தொடர்ந்து தேருக்கு அச்சு பொருத்தும் பணி நிறைவுற்றது. பதினாறரை அடி உயரத்தில் அமைக்கப்படவுள்ள இந்தத் தேரில் மூன்று நிலைகள் பொருத்தப்பட்டன. \n\nSection::::தேரின் சிறப்புக்கூறுகள்.\nஅதிக எதிர்பார்ப்புடன் காணப்பட்ட இந்தத் தேர் பல சிறப்புக்கூறுகளைக் கொண்டு அமைந்திருந்தது. \n\nSection::::வெள்ளோட்டம்.\nநூறாண்டுகளுக்குப் பின் 20.4.2015 அன்று தேரோட்டத்திற்கான வெள்ளோட்டம் திங்கட்கிழமை காலை 6.30 மணிக்கு மேல் தொடங்கியது. தேர் புறப்படும் முன்பாக, தேரில் இறைவனைக் குறிக்கும் வகையில் அமைந்துள்ள சிம்மாசனத்திற்குச் சிறப்பு பூஜை செய்யப்பட்டது. அதிகமான எண்ணிக்கையில் மக்கள் கலந்துகொண்டு ஆர்வத்துடன் தேரை இழுத்தனர். மேலவீதி விஜயராமர் கோவில் அருகில் இருந்து தேர் புறப்பட்டு வடக்கு ராஜவீதி, கீழராஜவீதி, தெற்கு ராஜவீதி வழியாக மேலவீதிக்குச் சென்றது. காலை 9.30 மணியளவில் மேலவீதியில் உள்ள நிலையைச் சென்றடைந்தது. \n\nSection::::தேர் முட்டி.\nபுதிய தேர் செய்யப்படும் பணி மேலவீதியில் அமைந்துள்ள விஜயராமசாமி கோயில் எதிரில் உள்ள தேர்முட்டியில் நடைபெற்று நிறைவுற்றது. <br> தேரோட்டத்துக்கு பின் தேரை நிலைநிறுத்துவதற்காக மேலவீதியில் தெற்கு வீதி சந்திப்பின் அருகே உள்ள மற்றொரு பழைய தேர்முட்டி புனரமைக்கப்பட்டது. <br> அப்போது கடந்த 100 ஆண்டுகளுக்கு முந்தைய தேரின் 20 மரச்சக்கரங்கள், 15 தேர் நிறுத்திகள் ஆகியவை கிடப்பது தெரியவந்தது. \n\nSection::::தேரோட்டம்.\nதேரோட்டத்தின் முதல் நாளன்று (28.4.2015) கோயில் களை கட்ட ஆரம்பித்தது. முளைப்பாரி ஊர்வலமாக நடராஜர் மண்டபத்திலிருந்து மேள வாத்தியங்களுடன் கிளம்பி ராஜராஜன் வாயில்,கேரளாந்தகன் வாயில் வழியாக கோயில் வெளியே வந்தது. பக்தர்கள் அந்த ஊர்வலத்தில் கலந்து கொண்டு சென்றனர். \n29.4.2015 அன்று தேரோட்டத் திருவிழா சிறப்பாக நடைபெற்றது. தேரோட்ட நாளன்று தேர் காலை 5.15 மணிவாக்கில் பெரிய கோயிலிலிருந்து விநாயகர், சுப்பிரமணியர், தியாகராஜர் உடன் அம்மன், தனி அம்மன் மற்றும் சண்டிகேஸ்வரர் ஆகிய பஞ்சமூர்த்திகளும் புறப்பட்டு, சோழன் சிலை, சிவகங்கைப் பூங்கா வழியாக மண்டபம் வந்தடைந்தனர். கிளம்பத் தயாராக இருந்த தேரின் சிம்மாசனத்தில் இறைவனும் இறைவியும் வைக்கப்பட்டனர். காலை 6.15 மணிவாக்கில் சிறப்புப் பூஜைகள் செய்யப்பட்டு, கற்பூர ஆரத்தி எடுக்கப்பட்டு ஆயிரக்கணக்கான பக்தர்கள் வடம் பிடிக்க தேர் கிளம்பியது. அலங்கரிக்கப்பட்ட யானை அழகாக நடந்து வர விநாயகர், சுப்பிரமணியர் ரதங்கள் முன்னே செல்ல தியாகராஜர் - கமலாம்பாள் எழுந்தருளிய தேர் அசைந்து அசைந்து சென்றது.தேரின் முன்னர் தப்பாட்டம், கோலாட்டம், சிலம்பாட்டம் உள்ளிட்ட கலைகளை கலைஞர்கள் சிறப்பாக நிகழ்த்திக்கொண்டு வந்தனர். ஓதுவார்கள் தேவாரம் ஓத, மேள வாத்தியங்கள் இசைக்க தேர் அழகாக பவனி வந்தது. தேரை நீலோத்தம்மன், சண்டீகேசுவரர் ரதங்கள் பின்தொடர்ந்தன. கீழ்க்கண்ட இடங்களில் பக்தர்கள் சுவாமி தரிசனம் செய்வதற்கு வசதியாக தேர் நிறுத்தப்பட்டது. அவ்விடங்களில் பக்தர்கள் அளித்த தேங்காய்கள் உடைக்கப்பட்டன. தீபாராதனை காட்டப்பட்டது. \n\n\nமேற்கண்ட இடங்களில் சிறப்பாக பூஜைகள் நடைபெற்றன. நான்கு வீதிகளையும் சுற்றிய பின் தேர் மதியம் 1.45 மணியளவில் தேர்நிலையை வந்தடைந்தது.\n\n"}
{"id": "247592", "url": "https://ta.wikipedia.org/wiki?curid=247592", "title": "ஆனி திருமஞ்சனம்", "text": "ஆனி திருமஞ்சனம்\n\nஆனி திருமஞ்சனம் என்பது சிவாலயங்களில் நடராசருக்கு ஆனி மாதத்தில் அபிசேகம் செய்யப்படும் நாளாகும். ஆனி மாதம் உத்திர நட்சத்திரத்தன்று இந்நாள் கொண்டாடப்படுகிறது. சிதம்பரம் நடராசர் கோயிலில் ஆனி உத்திரத்திருவிழா கொண்டாடப்படுகிறது. இவ்விழாவில் ஆனி திருமஞ்சனத்தன்று நடராசருக்கு அபிசேகங்கள் செய்யப்படுகின்றன.\n"}
{"id": "247594", "url": "https://ta.wikipedia.org/wiki?curid=247594", "title": "ராஷோமொன் (திரைப்படம்)", "text": "ராஷோமொன் (திரைப்படம்)\n\n'ராஷோமொன்' என்ற பெயர் காட்சிகள் நிகழும் இடமான கியோத்தோ நகர வாயிலைக் குறிப்பதாகும்.\n\nவெவ்வேறு பாத்திரங்கள் ஒரே நிகழ்ச்சியின் முரணான, தன்முனைப்பான, வெவ்வேறு பிம்பங்களைக் கதையாக்கிக் கூறுவதாக அமையும் கதையுத்தி இத்திரைப்படத்தின் தனிச்சிறப்பாகக் கருதப்படுகிறது.ராஷோமொன் விளைவு என்ற சொல்லாடல் அன்றாட உலக நிகழ்வுகள் பற்றிய பற்பல பார்வையாளர்களின்/சாட்சிகளின் சாட்சியங்கள் முரணானத் தகவல்களைக் கொண்டிருக்கும் நிலையைக் குறிக்கும்.\n\nஉலக மேடையில் ஜப்பானிய மொழி திரைப்படங்களுக்கு அடையாளம் இத்திரைப்படத்தின் வாயிலாகக் கிடைத்ததாகக் கருதப்படுகிறது.\n\n1951-இல் வெனீஸ் திரைப்பட விழாவின் பொன் அரி விருது, 1952-இல் 24-ஆவது அகாதமி விருதுகளின் கௌரவ விருது உள்ளிட்டப் பல விருதுகளை வென்ற இப்படம், உலகின் தலைச்சிறந்தத் திரைப்படைப்புகளுள் ஒன்றாகக் கருதப்படுகிறது.\nSection::::கதையோட்டம்.\nகிகோரி எனும் விறகுவெட்டி மற்றும் தபி ஹோஷி எனும் துறவி, ராஷோமொன் நகர வாயிலின் கீழ் பெருமழைக்கு ஒதுங்கி அமர்ந்திருக்கும் காட்சியில் இருந்து திரைப்படம் துவங்குகிறது. அப்போது அங்கு வந்து சேரும் மற்றோர் நபரிடம், அந்த இருவரும் தாங்கள் அன்று கண்ட குழப்பமான கதை ஒன்றைப் பற்றிக் கூறத் தொடங்குகின்றனர். கிகோரி, மூன்று நாட்களுக்கு முன் காட்டிற்கு மரம் வெட்ட சென்றபோது கொலை செய்யப்பட்ட ஒரு சாமுராயின் சடலத்தைக் கண்டதாகவும்; அக்காட்சி தந்த பயத்தில் பதறியடித்துக் கொண்டு ஓடி அதிகாரிகளிடம் இது குறித்துத் தெரியபடுத்தியதாகவும் கூறுகிறான். துறவியும், கொலை நடந்த அன்று தான் அச்சாமுராயும் , அவனது மனைவியும் பயணம் போனதைக் கண்டதாகக் கூறுகிறான். இருவரும் நீதிமன்றம் முன்பு சாட்சியம் தர அழைக்கப்பட்டிருந்தனர்; நீதிமன்றத்தில், பிடிபட்டக் கொள்ளையன் தஜோமாருவைக் இருவரும் சந்திக்கின்றனர். சாமுராயின் கொலைக்கும், அவனது மனைவியின் கற்பழிப்புக்கும் தானே பொறுப்பு என்று அந்தக் கொள்ளையன் கோருகிறான். \nSection::::கொள்ளைக்காரனின் கூற்று.\nதஜோமாரு, ஒரு பேர்போன வழிப்பறித் திருடன். பழைய வாள்களின் குவியல் ஒன்றைத் தான் கண்டதாகக் கூறி சாமுராயை ஏமாற்றி, அவனை மலைத்தடத்தில் இருந்து விலகச்செய்து, அவனை ஒரு மரத்தில் கட்டிப்போட்டதாகவும், அங்கு சாமுராயின் மனைவியை இழுத்து வந்ததாகவும் கூறுகிறான். அவள் முதலில் குறுவாள் கொண்டு தன்னைத் தற்காத்துக் கொள்ள முயன்றதாகவும், ஆனால் கொள்ளையன் அவளை கொஞ்சம் கொஞ்சமாக மயக்கி அவளைப் புணர்ந்ததாகவும் கூறுகிறான். இதனால் நேர்ந்த அவமானத்தை உணர்ந்த அவள், அவளைப் பழியில் இருந்தும் அவமானத்தில் இருந்தும் காக்க கொள்ளையனை தன் கணவனான சாமுராயோடு ஒற்றைக்கு ஒற்றையாகச் சண்டையிடுமாறு வேண்டுவதாகக் கூறுகிறான். மேலும் இருவரும் பெருவீரத்துடனும் உக்கிரமாகவும் போரிட்டதாகவும், இறுதியில் தானே வென்றதாகவும் தஜோமாரோ கூறுகிறான். எனினும் அவள் மிரண்டு ஓடி விடுவதாகக் கூறுகிறான். மனைவி கையில் இருந்த விலை உயர்ந்த குறுவாளைப் பற்றிய கேள்விக்கு, அவன் அன்று நிகழ்ந்த குழப்பங்களுக்கிடையில் அதனைக் கவனிக்கத் தவறியதாகக் கூறுகிறான்; அப்படி தவறியது முட்டாள்தனம் என்றும் நொந்துகொள்கிறான்.\n\nSection::::மனைவியின் கூற்று.\nசாமுராயின் மனைவி வேறோர் கதையை நீதிமன்றத்தில் கூறுகிறாள். தன்னைக் கற்பழித்தபின் தஜோமாரு சென்றுவிடுவதாகக் கூறுகிறாள். அவள், தன் கணவனிடம் தன்னை மன்னிக்குமாறு மன்றாடியதாகவும், அவனோ உண்ர்ச்சிகளின்றி அவளை வெறித்து நோக்கிக்கொண்டிருந்ததாகவும் கூறுகிறாள். அவள் அவனது கட்டவிழ்த்து விட்டு, தன்னைக் கொன்றுவிடுமாறு வேண்டியதாகவும் கூறுகிறாள். இருந்தும் அவன் வெறுப்புடன் அவளை வெறித்து நோக்கிய வண்ணமே இருந்ததாகவும், அந்த பார்வையின் வாட்டலைத் தாங்க முடியாமல் கையில் வைத்திருந்த குறுவாளோடு தான் மயங்கியதாகவும் கூறினாள். கண்விழித்தபோது கணவன் மார்பில் குறுவாள் பாய்ந்து இறந்து கிடந்ததாகக் கூறினாள். தானும் பலமுறை தற்கொலைக்கு முயன்று தோற்றதாகவும் கூறினாள்.\n\nSection::::சாமுராயின் கூற்று.\nஇறந்துபோன சாமுராயின் கதையை அவனது ஆவியைத் தன் உடலில் ஏற்ற சூன்யக்காரி மூலமாக நீதி மன்றம் அறிகிறது. தஜோமாரு தன் மனைவியைக் கற்பழித்த பின், அவளைத் தன்னோடு வருமாறு கேட்டதாக சாமுராய் கூறுகிறான். அவனது அழைப்பை ஏற்ற அவள், தஜோமாருவிடம் அவளது பங்கம் தீர சாமுராயைக் கொன்றுவிடுமாறு அவள் வேண்டியதாகக் கூறுகிறான். இதனைக் கேட்டு அதிர்ச்சி அடைந்த தஜோமாரு அவளைப் கொன்றுவிட வாய்ப்ப தருவதாக சாமுராய் கூறுகிறான். இந்த வார்த்தைகளுக்கே அவனது குற்றத்தை மன்னிக்கத் தான் ஆயத்தமாக இருந்ததாகவும் கூறுகிறான். அவள் அங்கிருந்து தப்பிவிட, அவளை பிடிக்க முயன்று தோற்று திரும்பும் தஜோமாரு தன்னை விடுவித்ததாகக் கூறுகிறான். பின்னர் மனைவியின் குறுவாள் கொண்டு தான் தற்கொலை செய்துகொண்டதாகவும், அதன் பின்னர் யாரோ அக்குறுவாளை தன் மாரிலிருந்து நீக்கியதாகவும் கூறுகிறான்.\n\nSection::::விறகு வெட்டியின் கூற்று.\nமீண்டும் ராஷோமொன் வாயிலில் (வழக்கு விசாரனை முடிந்த நிலையில்) விறகுவெட்டி அந்த மூன்று கதைகளுமே பொய் என்று மழைக்கு ஒதுங்கிய மூன்றாமவனிடம் கூறுகிறான். உண்மையில் தான் அந்தக் கற்பழிப்பையும் கொலையையும் கண்டதாகவும், தனக்கும் இந்த வழக்கிற்கும் நெருங்கிய தொடர்பை தவிர்க்க விரும்பி முழு உண்மையையும் கூறவில்லை என்று தெரிவிக்கிறான். அவனது கூற்றுப்படி, தஜோமாரு சாமுராயின் மனைவியைத் தன்னை மணந்து கொள்ளுமாறு வேண்டியதாகவும், அவள் அதற்கு இணங்க மறுத்துவிட்டு, சாமுராயை விடுவித்ததாகவும் கூறுகிறான். முதலில், சாமுராய் தஜோமாருவிடம் சண்டையிட மறுத்ததாகவும், ஒரு கலங்கமானவளுக்காகத் தன் உயிரைப் பணயம் வைக்க விருப்பமில்லை என்றும் கூறியதாகவும் கூறுகிறான். இதனைக் கேட்ட சாமுராயின் மனைவி இருவரையும் கடுமையாக வசைபாடியதாகவும், இருவரும் உண்மையான ஆண்களே இல்லை என்றும், உண்மையான ஆண்மகன் ஒரு பெண்ணின் காதலுக்காக உயிரையும் மதிக்க மாட்டார்கள் என்றும் ஏசியதாகக் கூறுகிறான். இந்தத் தூண்டுதலின் பேரில் இருவரும் சற்று கலவரத்தோடும் பயத்தோடும் தங்கள் வாளை ஏந்தி சண்டையிடத் தொடங்குகின்றனர். அவர்களின் சண்டை தஜோமாரு கூறியதுபோல் வீரமாகவோ உக்கிரமாகவோ இல்லை என்றும் பரிதாபமாக இருந்ததாகக் கூறுகிறான். இறுதியில் அதிர்ஷ்ட்ட வசமாகவே தஜோமாரு சாமுராயைக் வெல்லுவதாகக் கூறுகிறான். சற்றுத் தயக்கத்திற்குப் பின்னரே உயிக்கு மன்றாடும் சாமுராயைக் கொல்லுகிறான். அவளும் அச்சத்தில் அவ்விடத்தை விட்டு ஓடிவிடுகிறாள். தஜோமாருவாலும் அவளைப் பிடிக்க முடிவதில்லை; அவன் சாமுராயின் வாளை எடுத்துக்கொண்டு ஓடிவிடுகிறான்..\n\nSection::::முடிவு.\nவாயிலில் கிகோரி கதை சொல்லிக்கொண்டிருக்கும்போது, அங்கு ஒரு குழந்தையின் அழுகுரல் கேட்கிறது. தேடிப்பார்க்கையில் கூடையில் ஒரு குழந்தை கைவிடபட்டுக் கிடப்பது தெரிகிறது. கூடையில் குழந்தையோடு வைக்கப்பட்டிருக்கும் தாயத்தையும், ஆடையயும் மூன்றாமவன் எடுத்துக்கொள்கிறான். இச்செயலை விறகுவெட்டி கடிந்துகொள்ள, மூன்றாமவன் விறகுவெட்டியை நிந்திக்கிறான். மேற்கூறப்பட்டக் கதைகளில் தொலைந்த குறுவாளை விறகுவெட்டி தான் எடுத்து கொண்டான் என்பதைப் புரிந்து கொண்ட மூன்றாமவன், அவனைக் கொள்ளையன் என்று பழிக்கிறான். அவன், எல்லோரும் சுயநலத்தினாலேயே உந்தப்படுகிறார்கள் என்றும் கூறிவிட்டு அவ்வாயிலை விட்டுச் செல்கிறான்.\n\nதுறவி மனிதத்தின்மீது வைத்திருந்த நம்பிக்கையை, அன்று அவன் கண்ட பொய் புரட்டுகள், குழையச் செய்கின்றன. கிகோரி துறவி கையில் இருக்கும் குழந்தையை அணுகும்போதுதான் அவன் உணர்வு மீள்கிறது. துறவிக்கு கிகோரியின் நோக்கத்தின் மீது சந்தேகம் தோன்ற குழந்தையைத் தர மறுக்கிறான். கிகோரி தன் வீட்டில் ஏற்கனவே தனக்கு ஆறு குழந்தைகள் இருப்பதாகவும், அவர்களோடு, இந்தக் குழந்தையையும் பார்த்துக்கொள்வதாக உத்தேசிப்பதாகவும் கூறுகிறான். இந்த செய்தி கிகோரி அந்த குறுவாளைத் திருடியதைப் புதிய கோணத்தில் காட்டுகிறது. துறவி மனிதத்தின் மீது தனக்கிருக்கும் நம்பிக்கையை கிகோரி உறுதிபடுத்துவதாகக் கூறி, குழந்தையை அவனிடம் ஒப்படைக்கிறான். கிகோரி குழந்தையோடு வீடு திரும்புகிறான்; மழை ஓய்கிறது; கதைத் துவக்கத்தில் இருண்டிருந்த வானம், மேகங்கள் களைந்து சூரிய ஒளி நிறைகிறது. இவ்வாறு படம் நிறைவு பெறுகிறது.\n\n\n\n"}
{"id": "247597", "url": "https://ta.wikipedia.org/wiki?curid=247597", "title": "நந்தாதேவி உயிர்க்கோளக் காப்பகம்", "text": "நந்தாதேவி உயிர்க்கோளக் காப்பகம்\n\nநந்தாதேவி உயிர்க்கோளக் காப்பகம் (Nandadevi Biosphere Reserve) இந்தியாவின் வடக்கு எல்லையான இமயமலையின் உத்தரகண்ட் மாநிலத்தின் கார்வால் பகுதியில் அமைந்துள்ளது. 1988ஆம் ஆண்டு உயிர்க்கோளக் காப்பகமாக அறிவிக்கப்பட்டது. நந்தா தேவி தேசியப் பூங்கா மற்றும் உலகப் பாரம்பரியக் களங்களுள் ஒன்றான மலர்ப் பள்ளத்தாக்கு தேசியப் பூங்கா ஆகியவற்றை மையமண்டலங்களாக உள்ளடக்கி 5860 ச.கி.மீட்டரில் பரவியுள்ளது. இந்தியாவில் உயிர்ப்புவியியல் மண்டலங்களில் இமயமலை மண்டலத்தில் இக்காப்பகம் காணப்படுகிறது. உலகப் பாரம்பரியப் பகுதியாக 1992ஆம் ஆண்டு யுனெஸ்கோவால் அறிவிக்கப்பட்டது.\n\nSection::::அமைவிடம்.\nநந்தாதேவி சிகரம் உட்பட தானகிரி, சங்பேங், திரிசூல் போன்ற பலசிகரங்கள் இங்கே காணப்படுகின்றன. உத்ராஞ்சல் மாநிலத்தின் சமோலி, பித்தரோகார் மற்றும் பாகேஸ்வர் போன்ற மாவட்டங்களில் இக்காப்பகம் பரவியுள்ளது. கார்வால் இமயமலைப் பகுதியில் உள்ள சமோலி மாவட்டத்தில் காப்பகத்தின் முக்கியப் பகுதிகள் பரவியுள்ளன. மக்கள் பொதுவாக விறகு, தீவனம், மரதடி மற்றும் இலைகளுக்காக இக்காப்பகத்தைச் சார்ந்துளளனர். பாரம்பரிய மருத்துவ முறைகளில் பல மூலிகை தாவரங்கள் பயன்படுகின்றன.நந்தா தேவி தேசியப் பூங்கா அதன் எளிதில் அடையமுடியாத தன்மை காரணமாக அப்படியே பாதுகாக்கப்படுகிறது.பூப்பள்ளத்தாக்கு தேசியப்பூங்கா அதன் தனித்தன்மையுடைய ஆல்பைன் மலர்கள் நிறைந்த மலர்ப்படுகை காரணமாக மிகச்சிறப்பான இயற்கை அழகுடன் விளங்குகிறது. \nSection::::தாவரங்கள்.\nவெப்பமண்டலக்காடு, பகுதி உயர்மலைக்காடு, உயர்மலைக்காடு மற்றும் பனிபடர்ந்த பல காடுவகைகளை உள்ளடக்கிய இக்காப்பகத்தில் இந்திய தாவரவியல் ஆய்வுத்துறையால் 800 தாவர இனங்கள் கண்டறியப்பட்டுள்ளன.\nSection::::விலங்குகள்.\nஇந்திய விலங்கியல் ஆய்வுத்துறை மற்றும் பிற ஆராய்ச்சியாளர்களால் 18 வகையான பாலூட்டிகளில் 7 இனங்களும், 200 வகை பறவைகளில் 8 இனங்களும் அழியும் தருவாயில் உள்ள விலங்கினங்கள் இங்கு உள்ளன. பனிச்சிறுத்தை, கருங்கரடி, கஸ்தூரிமான் மற்றும் இமாலய வரையாடு போன்ற பாலூட்டிகள் காணப்படுகின்றன.\n\nSection::::மக்கள்.\nஇக்காப்பகத்தில் ஏழ்மையான மக்களே வாழ்ந்து வருகின்றனர். நகரங்களிலிருந்து வெகுதொலைவில் வாழ்வதால் கல்வியறிவு விகிதம் மிகக் குறைவாகவும் சொந்தமாக நிலம் வைத்திருப்போர்கள் குறைவாகவும் உள்ளனர். அவர்களுக்கென்று தனித்த கலாச்சாரம், பாரம்பரியம் மற்றும் மத நம்பிக்கைகளை கொண்டுள்ளனர். வேளாண்மையும் ஆடுவளர்ப்பும் முக்கிய தொழில்களாகும். புதியா பழங்குடியினர் 1962ஆம் ஆண்டுக்கு முன்னர் திபெத்தியர்களுடன் பண்டமாற்று வியாபார முறையில் சிறந்து விளங்கினர்.\n\nSection::::அச்சுறுத்தல்.\nமருத்துவத்திற்காக அழிந்து வரும் தாவர இனங்களை மிகுதியாக பயன்படுத்துதல், காட்டுத்தீ, வேட்டையாடுதல் மற்றும் சுற்றுலாப்பயணிகள் வருகை போன்றவை இச்சூழலமைப்பிற்கு அச்சுறுத்தல்களாகும்.\n\n"}
{"id": "247613", "url": "https://ta.wikipedia.org/wiki?curid=247613", "title": "2015 திருப்பதி வனப்பகுதி படுகொலைகள்", "text": "2015 திருப்பதி வனப்பகுதி படுகொலைகள்\n\n2015 திருப்பதி வனப்பகுதிப் படுகொலைகள் என்பது ஏப்பிரல் 7, 2015 அன்று ஆந்திரப்பிரதேசத்தில் உள்ள சேசாசலம் வனப்பகுதியில் செம்மரக் கடத்தல் குற்றவாளிகள் என்று கூறப்பட்டு 20 பேர் ஆந்திரப்பிரதேசத்தில் புதிதாக உருவாக்கப்பட்ட கடத்தல் தடுப்புப் படையினரால் கொல்லப்பட்ட சம்பவத்தைக் குறிக்கிறது.\n\nபடுகொலை நடைபெற்ற சேசாசலம் மலைப்பகுதி சித்தூர் மாவட்டத்தில் இருப்பதால் சித்தூர் வனப்பகுதிப் படுகொலைகள் எனவும் அறியப்படுகிறது. சேசாசலம் மலைப்பகுதி சித்தூர் கடப்பா மாவட்டங்களில் பரவியுள்ளது. திருமலை பகுதியும் சேசாசலம் மலைப்பகுதியை சார்ந்தது.\n\nதமிழகத்தைச் சேர்ந்த சுமார் 200 க்கும் மேற்பட்ட மரம்வெட்டும் தொழிலாளர்கள் சேசாசலம் வனப்பகுதியில் உள்ள ஈத்தலகுண்டா பகுதியில் மரம் வெட்டுவதாக அறிந்து வனத்துறையினர் அங்கு சென்றனர். வனத்துறையினர் மீது கோடாரி, கற்களால் அத்தொழிலாளர்கள் தாக்கியதாகவும், அதனால் தற்காத்துக்கொள்ள வேண்டி துப்பாக்கிச் சூடு நடத்தப்பட்டதாகவும் காவல்துறை அறிவித்தது. துப்பாக்கிச் சூட்டில் 20 பேர் பலியாகினர். அனைவரும் தமிழகத்தைச் சேர்ந்தவர்கள்.\n\nSection::::குற்றச்சாட்டுகள்.\nஇந்த காவல்துறை மோதல் கொலைகள் போலியாக நடத்தப்பட்ட நாடகம் என்று குற்றம் சாட்டப்படுகிறது.\n\n\nநீதிமன்றம் இயற்கையான மரணமில்லாத போது ஏன் இந்திய தண்டனைச் சட்டம் 302 பதிவு செய்யப்படவில்லை என்று கேட்டு மாநில அரசை திங்கள் கிழமைக்குள் பதிவு செய்யுமாறு கேட்டுள்ளது. மனித உரிமை ஆர்வலர்கள் இறந்தவர்களின் நெஞ்சிலும் தலையிலும் மட்டும் குண்டு பாய்ந்திருப்பது காவல் துறையின் கூற்றை ஐயம் கொள்ள வைக்கிறது என்றும் பல உடல்கள் தீக்காயத்துடன் உள்ளதாகவும் கூறுகிறார்கள். ஏழு பேர் பேருந்தில் இருந்து ஆந்திர பிரதேச காவல் துறையால் அழைத்துவரப்பட்டு கொல்லப்பட்டார்கள் என்று அப்பேருந்தில் அவர்களுடன் பயணித்தவர் கூறுகிறார்.\n\n8 பேர் கொண்ட உண்மை அறியும் குழு இறந்தவர்களின் உடல்கள் கடுமையாக சித்தவரைக்கப்பட்டு சிதைக்கப்பட்டுள்ளன என்றனர். அக்குழுவில் உள்ள சத்தியேந்தர பால் ஐந்து ஆண்டுகளில் நூற்றுக்கணக்கான வழக்குகளை பார்த்துள்ளதாகவும் இதைப் போல் மனிததன்மையற்ற கொலைகளை பார்த்ததில்லை என்று கூறினார். தற்காப்புக்காக சுட்டதற்கான அறிகுறி எதுவும் இல்லை என்றும் இது மோசமான திட்டமிடப்பட்ட படுகொலை என்றும் அவர் கூறினார். உண்மை அறியும் குழுவில் வந்த பலரும் இது திட்டமிடப்பட்ட படுகொலை என்று கூறினர்.\n\nSection::::கொல்லப்பட்டவர்களின் விவரங்கள்.\nஅரசநத்தம், கருத்தம்பட்டி, ஆலமரத்து வளவு தர்மபுரி மாவட்டம் சித்தேரி மலை பகுதியை சேர்ந்தது. கலசப்பாக்கம் திருவண்ணாமலைக்கு அருகிலுள்ளது. மேல்குப்சானூர் நெம்மியம்பட்டு ஊராட்சிக்குட்பட்டது.\n\n\nSection::::தமிழக அரசு.\nஇந்த சம்பவத்தில் மனித உரிமை மீறல் உள்ளதா என்பது குறித்து நம்பகமான விரைவான விசாரணை மேற்கொள்ளப்பட வேண்டும் என்று ஆந்திரப்பிரதேச முதல்வருக்கு தமிழக முதல்வர் ஓ. பன்னீர்செல்வம் கடிதம் எழுதியுள்ளார். மேலும் கொல்லப்பட்டவர்களின் குடும்பத்திற்கு தலா 3 இலட்ச ரூபாய் முதலமைச்சர் நிவாரண நிதியிலிருந்து வழங்க உத்தரவிடப்பட்டுள்ளது.\n\n\n\n"}
{"id": "247614", "url": "https://ta.wikipedia.org/wiki?curid=247614", "title": "திருமலை திருப்பதி தேவஸ்தானம்", "text": "திருமலை திருப்பதி தேவஸ்தானம்\n\nதிருமலை திருப்பதி தேவஸ்தானம் என்பது திருப்பதி வெங்கடாசலபதி கோயிலினை நிர்வாகம் செய்கின்ற அமைப்பாகும். இது ஆந்திர மாநிலத்தில் திருமலை பகுதியில் அமைந்துள்ளது. இவ்வமைப்பு திருப்பதி கோயிலின் சேவைகள், தரிசனங்கள், சேவை கட்டணம் நிர்ணயித்தல், ஆலயத்திற்கு வரும் பக்தர்களுக்கு தங்குமிட வசதிகள் போன்றவற்றினை செய்கின்றன.\n\n1932 ஆம் ஆண்டு மதராஸ் அரசாங்கத்தால் திருமலை திருப்பதி தேவஸ்தானம் அமைப்பு உருவாக்கப்பட்டது. இந்த அமைப்பு 12 கோயில்களை பரமாரிக்கிறது, இதற்காக 14000 பணியாளர்களை நியமனம் செய்துள்ளது. \n\n\n"}
{"id": "247618", "url": "https://ta.wikipedia.org/wiki?curid=247618", "title": "எழுத்துமொழி", "text": "எழுத்துமொழி\n\nஎழுத்துமொழி (\"written language\") என்பது, மொழி ஒன்றின் எழுத்துமூல வெளிப்பாடு ஆகும். எழுத்துமொழி மனிதனுடைய கண்டுபிடிப்பு. அதனால், ஒருவருக்கு எழுத்துமொழியைக் கற்றுக்கொடுக்க வேண்டும். மாறாக, சிறுவயதிலேயே பிறர் பேசுவதைக் கவனித்துத் தாங்களாகவே மனிதர் பேச்சுமொழியைக் கற்றுக்கொள்கின்றனர். வழக்கில் உள்ள எல்லா மொழிகளுக்கும் பேச்சுமொழி உண்டு. ஆனால், எழுத்துமொழி எல்லா மொழிகளுக்கும் இருப்பதில்லை.\n\nஇயற்கை மொழிகளுள் எழுத்துமொழியை மட்டுமே கொண்ட மொழி எதுவும் கிடையாது. ஆனால், பேச்சுவழக்கு இல்லாதொழிந்து இறந்த மொழி ஒன்றில், எழுத்துமுறை பிழைத்திருக்குமானால், அம்மொழி எழுத்துமொழியை மட்டுமே கொண்டிருக்கக்கூடிய வாய்ப்பு உண்டு.\n\nSection::::பேச்சுமொழியும், எழுத்துமொழியும்.\nபரந்த நிலப்பரப்பில் வழங்கும் ஒரு மொழியின் பேச்சுமொழி, சமூகம், தொழில்முறை, சூழல் என்பவற்றுக்கு ஏற்ப பல்வேறுபட்டுக் காணப்படும். இவற்றுள் அரசியல், வணிகம், பொருளாதாரம் முதலிய துறைகளில் ஆதிக்கம் பெற்று விளங்கும் பகுதிக்குரிய பேச்சுமொழியைப் பிற பகுதியினரும் புரிந்துகொள்ளும் வாய்ப்பு ஏற்படுவதால், அப்பேச்சுமொழியே தகுமொழி (standard dialect) என்னும் நிலையை அடையும். எழுத்துமொழி பெரும்பாலும் இத்தகுமொழியை அடிப்படையாகக் கொண்டே அமையும். ஆனாலும் பல்வேறு காரணங்களால் பிற கிளைமொழியின் வழக்குகளும் எழுத்துமொழியில் இடம்பெறுவது உண்டு.\n\nபேச்சுமொழியுடன் ஒப்பிடும்போது, எழுத்துமொழி மிக மெதுவாகவே மாற்றமடைகின்றது. இவ்விரண்டுக்கும் இடையே பெரிய அளவில் வேறுபாடு இருக்கும்போது அது இரட்டைவழக்கு (diglossia) எனப்படுகிறது. தமிழ் மொழி இரட்டைவழக்கு மொழிக்கு ஒரு எடுத்துக்காட்டு ஆகும். தமிழில் எழுத்து வழக்கும், பேச்சு வழக்கும் மிகப்பழைய காலம் முதலே ஒன்றாக இருந்ததில்லை. தொல்காப்பியர் இவற்றைச் செய்யுள் வழக்கு, உலக வழக்கு எனக் குறிப்பிட்டுள்ளார்.\n\n\n"}
{"id": "247619", "url": "https://ta.wikipedia.org/wiki?curid=247619", "title": "சங்கப் பரிவார்", "text": "சங்கப் பரிவார்\n\nசங்கப் பரிவார் (Sangh Parivar) (மொழிபெயர்ப்பு: சங்கங்களின் குடும்பம்) என்பது இந்து தேசியவாத கொள்கைகள் கொண்ட அமைப்புகளின் குடும்பம் எனப் பொருள். ராஷ்டிரிய சுயம்சேவக் சங்க நிர்வாகிகள் அல்லது அதன் கொள்கைகளை ஏற்றுக் கொண்டவர்கள் உருவாக்கி நடத்தும் அமைப்புகளை சங் பரிவார் அல்லது சங்கக் குடும்பம் என்று அழைப்பர். \nசங்கப் பரிவாரில் அங்கம் வகிக்கும் அமைப்புகள் ராஷ்ட்டிரிய சுயம்சேவக் சங்கத்தின் ஆதரவு மற்றும் வழிகாட்டுதலின்படியும் செயல்படுகின்றன.\n\n\nSection::::சங்கப் பரிவாரின் உறுப்பு அமைப்புகள்.\nஇந்து தேசியம் மற்றும் இந்துத்துவா கொள்கைகள் கொண்ட, அரசியல், தொழில், பொருளாதரம், சமுகப் பணி, மகளிர் முன்னேற்றம், சமயம், கல்வி, சமுகம் மற்றும் இன மேம்பாடு, ஊடகம் போன்ற துறைகளில் செயல்படும் இந்துத்துவா அமைப்புகள் சங்கப் பரிவாரத்தின் உறுப்பினர்களாக கருதப்படுகின்றனர்.\n\n\n\n\n\n\n\n\n\n\n\n\n\n\n\n"}
{"id": "247637", "url": "https://ta.wikipedia.org/wiki?curid=247637", "title": "மலையப்ப சுவாமி", "text": "மலையப்ப சுவாமி\n\nமலையப்ப சுவாமி என்பது ஆந்திர மாநிலத்திலுள்ள திருப்பதி வெங்கடாசலபதி கோயிலின் தற்போதைய உற்சவர் ஆவார். பிரம்மோட்சவம் போன்ற விழாக்களில் மலையப்ப சுவாமி ஸ்ரீதேவி, பூதேவி உற்வச மூர்த்திகளுடன் கோயிலினை வலம் வருகிறார். மலையப்ப சுவாமி சிம்ம வாகனம், பெரிய சேஷ வாகனம், சிறிய சேஷ வாகனம் போன்ற வாகனங்களில் திருப்பதி நான்கு மாட வீதிகளில் வலம் வருகிறார். \n"}
{"id": "247641", "url": "https://ta.wikipedia.org/wiki?curid=247641", "title": "இலங்கையின் மாகாண கொடிகள்", "text": "இலங்கையின் மாகாண கொடிகள்\n\nஇலங்கையின் மாகாணங்கள் என்பது ஒரு உள்ளூராட்சி அமைப்பாகும். இதன்படி இலங்கை 9 மாகாணங்களாகப் பிரிக்கப்பட்டுள்ளது. 9 மாகாணங்களும் தனித்தனி மாகாண சபைகளின் கீழ் நிர்வகிக்கப்படுகிறன. இதில் 9 மாகாணங்களும் தமக்கென ஒரு கொடியினை கொண்டுள்ளன அவற்றின் பட்டியல் கீழே குறிப்பிடப்பட்டுள்ளது. இலங்கையின் மாகாண கொடிகள் 1987 இல் அறிமுகப்படுத்தப்பட்டன. வடகிழக்கு மாகாணக் கொடி 1988 இல் அறிமுகப்படுத்தப்பட்டது. 2007 இல் வடகிழக்கு மாகாணம் வட மாகாணம், கிழக்கு மாகாணம் என இரண்டாகப் பிரிக்கப்பட்டதும், இரு புதிய கொடிகள் உருவாகின.\n\nஇவற்றில் பல கொடிகள் பண்டைய சிங்களக் கொடிகளின் அல்லது சின்னங்களின் அடிப்படையில் அப்பகுதியைப் பிரதிநிதித்துவப்படுத்தும்படி அமைந்துள்ளன.\n"}
{"id": "247642", "url": "https://ta.wikipedia.org/wiki?curid=247642", "title": "கும்பல்கர்க் கோட்டை", "text": "கும்பல்கர்க் கோட்டை\n\nகும்பல்கர்க் கோட்டை (\"Kumbhalgarh Fort\") இந்தியாவின் இராச்சசுத்தான் மாநிலத்தில் இருக்கும் மலைக்கோட்டைகளுள் ஒன்றாகும்.\n15 ம் நூற்றாண்டில் [ராணா கும்பா என்ற மேவார் மன்னர் கட்டிய இக்கோட்டை உறுதியான கல் கட்டுமானங்களுக்குப் பெயர் பெற்றது. உலகின் மிக நீளமான சுவர்களில் இரண்டாவதான இதனை உலக பாரம்பரியக் குழு உலக பாரம்பரிய சின்னமாக அறிவித்துள்ளது.\n\n"}
{"id": "247643", "url": "https://ta.wikipedia.org/wiki?curid=247643", "title": "ரிச்சி பெனோட்", "text": "ரிச்சி பெனோட்\n\nரிச்சார்ட் \"ரிச்சி\" பெனோட் (\"Richard \"Richie\" Benaud\", 6 அக்டோபர் 1930 – 10 ஏப்ரல் 2015) ஆத்திரேலியத் துடுப்பாட்ட வீரர். 1964 ஆம் ஆண்டில் பன்னாட்டுத் துடுப்பாட்டத்தில் இருந்து ஓய்வு பெற்ற பின்னர் இவர் பிரபலமான ஒரு துடுப்பாட்ட வர்ணனையாளரானார்.\n\nதேர்வுத் துடுப்பாட்ட பல்துறை வீரரான ரிச்சி பெனோட், 1950களின் ஆரம்பத்தில் துடுப்பாட்ட அரங்கில் பின்தங்கியிருந்த ஆத்திரேலியத் துடுப்பாட்ட அணியை 1960களின் ஆரம்பத்தில் மீண்டும் மேனிலைக்குக் கொண்டு வந்ததில் பெரும் பங்காற்றினார். 1958 ஆம் ஆண்டில் ஆத்திரேலியத் துடுப்பாட்ட அணியின் தலைவராக 1964 ஆம் ஆண்டில் இளைப்பாறும் வரையில் பணியாற்றினார்.\n\n\nSection::::மறைவு.\n2013 அக்டோபரில் சிட்னியின் கூஜி என்ற புறகரில் வாகன விபத்தில் சிக்­கிய பின்­னர் ரிச்சி பெனோடின் இயல்பு வாழ்க்கை பாதிப்படைந்தது. 2014 நவம்பரில் அவரது 84வது அகவையில், தனக்கு தோல் புற்றுநோய் உள்ளதாக அறிவித்தார். 2015 ஏப்ரல் 10 இல் படுக்கையில் காலமானார். இவருக்கு அரசு முறை இறுதி நிகழ்வுகள் இடம்பெறும் என பிரதமர் டோனி அபோட் அறிவித்தார்.\n\n"}
{"id": "247644", "url": "https://ta.wikipedia.org/wiki?curid=247644", "title": "சாகியுர் ரகுமான் லக்வி", "text": "சாகியுர் ரகுமான் லக்வி\n\nசாகியுர் ரகுமான் லக்வி (\"Zakiur Rehman Lakhvi\") அல்லது சாக்கி-உர்-ரஹ்மான் லகாவி (\"Zaki-ur-Rehman Lakhavi\") (பிறப்பு ஏறத்தாழ 1960), லஷ்கர்-ஏ-தொய்பாவின் உயர் தலைவர்களில் ஒருவராவார். தற்போது அதன் காஷ்மீர் செயற்பாடுகளுக்கு தலைமைத் தளபதியாகவும் அதன் பொதுக்குழு உறுப்பினராகவும் பணியாற்றுகின்றார். இந்தியத் தேசியப் புலனாய்வு முகமையின் மிகவும் தேவைப்படுபவர் பட்டியலில் இடம் பெற்றுள்ளார்.\n\nதிசம்பர் 2008இல் 48 அகவையினராக கருதப்பட்ட லக்வி பாக்கித்தானின் பஞ்சாப் மாநிலத்தில் ஒக்காரா மாவட்டத்தில் பிறந்தவர். செச்சினியா, பொசுனியா எர்செகோவினா, ஈராக் மற்றும் தென்கிழக்காசியா பகுதிகளில் படைத்துறை நடவடிக்கைகளில் பங்கேற்றுள்ள லக்வியை பயிற்சி பெறும் இளைஞர்கள் \"சாச்சூ\", மாமா, என்று அழைக்கின்றனர்.\n\n1999இல் முரிடிகெயில் நடைபெற்ற மாநாட்டில் கார்கில் போருக்குப் பின்னரான தற்கொலைத் தாக்குதல்களை இவ்வாறு நியாயப்படுத்தினார்: \"கார்கிலிலிருந்து பாக்கித்தான் விலகிக்கொண்ட பிறகும் வாசிங்டனில் நவாஸ்-கிளின்டன் கூட்டறிக்கைக்குப் பிறகும் தாழ்ந்திருந்த காசுமீர் மக்களின் மன உறுதியை வலுப்படுத்தவும் இவை மேற்கொள்ளப்பட்டன... கார்கில் வெற்றியைக் கொண்டாடிக் கொண்டிருந்த இந்தியாவிற்கு படிப்பினை புகட்ட இந்த தற்கொலைப்படைத் தாக்குதல்கள் துவக்கப்பட்டன`` தனது அடுத்த இலக்காக புது தில்லி இருக்கும் என்றார்.\n\n2006இல் இலாசுக்கர் தொய்பா உறுப்பினர்களை தற்கொலை குண்டுவெடிப்புகளுக்கு பயில்விக்க வற்புறுத்தினார். மக்கள் நெரிசல் மிக்க இடங்களில் குண்டுவெடிப்புகளை நிகழ்த்த அறிவுறுத்தினார். 200 பேர்கள் உயிரிழக்கவும் 700 பேர்கள் காயமடைவும் காரணமான 2006 மும்பை தொடர்வண்டி குண்டுவெடிப்புகளுக்குத் தலைமையேற்ற அசம் சீமாவிற்கு மேற்பார்வையாளராக லக்வி இருந்ததாக இந்திய அதிகாரிகள் கருதுகின்றனர்.\n\n2008ஆம் ஆண்டு மே மாதம் ஐக்கிய அமெரிக்க நிதித் துறை நான்கு லஷ்கர்-ஏ-தொய்பா தலைவர்களின் சொத்துக்களை முடக்கியது; இதில் சாக்கியுர் லக்வியின் சொத்துக்களும் அடக்கம்.\nSection::::நவம்பர் 2008 மும்பை தாக்குதல்களில் பங்கேற்பு.\nஇலக்வியை 2008 ஆண்டு நடந்த மும்பை தாக்குதல்களை திட்டமிட்ட முதன்மையான நால்வரில் ஒருவராக திசம்பர் 3, 2008இல் இந்திய காவல் அதிகாரிகள் அறிவித்தனர். இந்தத் தாக்குதல்களை நடத்தியதற்காக அஜ்மல் கசாப் குடும்பத்திற்கு பாக்கித்தானி ரூபாய் 150,000 தருவதாக இலக்வி அறிவித்திருந்தார்.\nதிசம்பர் 7, 2008 அன்று பாக்கித்தானின் படைத்துறை பாக்கித்தானி காசுமீரின் முசாஃபராபாத் அருகே லஷ்கர்-ஏ-தொய்பா பயிற்சி முகாம் மீது நடத்திய தேடல் தாக்குதலின்போது சாகியுர் ரகுமான் லக்வியை கைது செய்தது. கைது செய்யப்பட்ட பன்னிருவரில் இவரும் ஒருவராக இருந்தார். இந்தக் கைதை உறுதி செய்த பாக்கித்தான் அரசு தனது எந்தவொரு குடிமகனையும் இந்தியாவிற்கு கையளிக்க மறுத்து விட்டது. தாக்குதலில் ஈடுபட்டதாக குற்றஞ்சாட்டப்படும் பாக்கித்தானிய குடிமக்கள் அந்நாட்டிலேயே குற்றவிசாரணைக்கு உட்படுத்தப்படுவர் என அரசுக் கூறியது.\n\nபெப்ரவரி 12, 2009 அன்று பாக்கித்தான் பிரதமரின் உள்நாட்டு அறிவுரைஞர் ரகுமான் மாலிக் மும்பை தாக்குதல்களைத் திட்டமிட்ட முதன்மை சூத்திரதாரியாக லக்வி குற்றஞ்சாட்டப்பட்டு விசாரிக்கப்படுவதாக அறிவித்தார்.\n\nமும்பை தாக்குதல்கள் நடந்து ஓராண்டு நிறைவிற்கு ஒருநாள் முன்பாக நவம்பர் 25, 2009இல் பாக்கித்தானின் தீவிரவாத தடுப்பு நீதிமன்றம் இலக்வியுடன் சேர்த்து ஏழு பேர் மீது மும்பை தாக்குதல்களை திட்டமிட்டதாகவும் இயக்கியதாகவும் முறையாக குற்றஞ் சாட்டியது.\n\nதிசம்பர் 18, 2014 அன்று பாக்கித்தானின் தீவிரவாத தடுப்பு நீதிமன்றம் ரூ. 500,000 பெறுமான உறுதித்தொகை ஆவணங்களுக்கு எதிராக பிணை வழங்கியது. ஆனால் இந்தப் பிணையை திசம்பர் 19, 2014இல் உயர்நீதிமன்றம் மறுத்தது. பாக்கித்தான் அரசு இலக்வி விடுவிக்கப்படவில்லை என்றும் சிறையிலேயே இருப்பதாகவும் உறுதி கூறியது. இந்த செயற்பாட்டை 'ஆக்கபூர்வ' செயற்பாடாக இந்திய அரசு ஏற்றது.\nசனவரி 7, 2015இல் லக்வியின் பிணை உச்ச நீதிமன்றத்தால் மறுக்கப்பட்டது. உயர் நீதி மன்றத்திற்கு மாற்றப்பட்ட வழக்கில் பிணை மீண்டும் வழங்கப்பட்டது; ஆனால் வேறொரு ஆட்கடத்தல் வழக்கின் காரணமாக சிறையிலேயே இருக்க வேண்டியதாயிற்று.\n\nபாக்கிஸ்தான் சிறையில் அடைக்கப்பட்டிருந்த இவர் 10 ஏப்ரல் 2015 அன்று இவ்வழக்கிலிருந்து விடுதலை செய்யப்பட்டார். இவரின் விடுதலையின் மூலம் இந்திய பாக்கிஸ்தான் உறவு பாதிக்கும் என இந்தியா தெரிவித்தது. மேலும் பிரான்சும் இவரின் விடுதலைக்கு எதிராக கருத்து தெரிவித்தது.\n"}
{"id": "247648", "url": "https://ta.wikipedia.org/wiki?curid=247648", "title": "பி. சீனிவாசராவ்", "text": "பி. சீனிவாசராவ்\n\nபி.சீனிவாசராவ் (B Srinivasa Rao, பிறப்பு: 1906, இறப்பு: செப்டம்பர் 29, 1961), தமிழக அரசியல்வாதி மற்றும் இந்திய பொதுவுடமை மார்க்சிய கட்சியின் முதுபெரும் தலைவர்களில் ஒருவரும் ஆவார்.\n\nSection::::பிறப்பு , ஆரம்ப வாழ்க்கை.\nஒன்றாக இருந்த சென்னை மாகாணத்தின் தெற்கு கன்னட பகுதியை சேர்ந்த படகராவில் ஒரு நடுத்தர குடும்பத்தில் 1906 ஆம் ஆண்டு பிறந்தார் .1930-ம் ஆண்டு தனது கல்லூரி படிப்பை விட்டுவிட்டு இந்திய சுதந்திர போராட்டத்தில் ஈடுபட்டார். \n\nSection::::அரசியல் வாழ்க்கை.\n1936இல் அகில இந்திய விவசாயிகள் சங்கம் துவக்கப்பட்டது. தமிழகம் முழுவதும் அந்தச் சங்கத்தின் கிளைகளைத் தொடங்கி சங்க வளர்ச்சிக்கு உழைத்தார். இந்திய காங்கிரஸ் கமிட்டியின் அங்கத்தினராக இருந்தார். 1935இல் காங்கிரஸ் கட்சிக்குள், காங்கிரஸ் சோஷலிஸ்ட் கட்சியின் சென்னைக் கிளையை முதலில் அமைத்து அதன் செயலாளராகவும் இருந்தார். அன்னியத் துணிகள் பகிஷ்காரம் நடந்த போது இவர் காவற்துறையினரால் தாக்கப்பட்டார். 1943-ல் இந்திய கம்யூனிஸ்ட் கட்சியின் தமிழ் மாநிலப் பிரிவு கேட்டுக்கொண்டதன் பேரில், கீழத்தஞ்சை மாவட்டத்தில் பணியாற்ற வந்தார்.1943இல் தஞ்சை மாவட்டத்தில் விவசாயிகள் சங்கத்தைத் தொடங்கினார்\n\nSection::::நில உச்ச வரம்பு திருத்த சட்டமசோதாவுக்கு எதிரான போராட்டங்கள்.\n1960 ஆம் ஆண்டு , அன்றைய காங்கிரஸ் அரசு சட்டப் பேரவையில் அறிமுகப்படுத்திய நில உச்ச வரம்பு திருத்த சட்டமசோதா நிலப்பிரபுக்களை காப்பாற்றும் நோக்கத்துடன் கொண்டு வரப்பட்டதாக குற்றம் சாட்டிய விவசாயிகள் , அதனை எதிர்த்து மசோதாவில் திருத்தம் கொண்டுவரக்கோரி பி. சீனிவாசராவ் தலைமையிலான தமிழ்நாடு விவசாயிகள் சங்கம் தமிழகம் முழுவதும் மக்களிடம் கோரிக்கையை கொண்டு செல்ல மாபெரும் பாதயாத்திரையை மேற்கொண்டது. தமிழ்நாடு விவசாயிகள் சங்கம் அப்போதைய மாநில தலைவராக இருந்த பி.சீனிவாசராவ் தலைமையில் கோவையிலிருந்து ஒரு அணி யும் அப்போதைய பொதுச்செயலாளர் தோழர் மணலி கந்தசாமி தலைமையில் மதுரையி லிருந்து ஒரு அணியுமாக இரண்டு பகுதிகளி லிருந்து சென்னை நோக்கி நடைப் பயண பிரச்சார இயக்கம் புறப்பட்டது. இரண்டு குழுக்களும் 600 மைல் தூரம் 37 நாட்கள் 50 லட்சத்திற்கும் மேற்பட்ட மக்களிடம் பிரச்சாரம் செய்தனர்.\n\nSection::::இறப்பு.\nபி. சீனிவாச ராவ் 1961ஆம் வருடம் செப்டம்பர் மாதம் 29ஆம் தேதி தஞ்சாவூரில் காலமானார். அவருடன் அப்போது தஞ்சை மாவட்ட கம்யூனிஸ்ட் கட்சி மாவட்டச் செயலாளர் காத்தமுத்து, தஞ்சை ஏ.வி.ராமசாமி, கே.நல்லகண்ணு ஆகியோர் உடனிருந்தனர். அவரது உடல் திருத்துறைப்பூண்டிக்குக் கொண்டு செல்லப்பட்டு அங்கு முல்லை ஆற்றங்கரையில் செப்டம்பர் 30 அன்று எரியூட்டப்பட்டது.தமிழக அரசு 14-11-2009 அன்று திருத்துறைப்பூண்டியில் அவருக்காக நினைவு மணிமண்டபத்தை அமைத்தது. அவருக்காக ஆண்டுதோறும் செப்-30-ம் தேதி அரசு சார்பிலும் நினைவுதின நிகழ்ச்சி நடைபெற்று வருகிறது\n\n"}
{"id": "247650", "url": "https://ta.wikipedia.org/wiki?curid=247650", "title": "நமோநாராயணன்", "text": "நமோநாராயணன்\n\nநமோநாராயணன் தமிழ்த் திரைப்பட நடிகராவார். இவர் சசிக்குமார் கதைநாயகனாக நடித்த நாடோடிகள் திரைப்படத்தில் குணச்சித்திர நடிகராக அறிமுகம் ஆனார். இவரது சொந்த ஊர் மதுரையாகும். இவருடைய பெற்றோர்கள் தபால் துறை அலுவலர்கள். \n\n"}
{"id": "247652", "url": "https://ta.wikipedia.org/wiki?curid=247652", "title": "ஜாக் மைனர்", "text": "ஜாக் மைனர்\n\nஜாக் மைனர் (\"Jack Miner\" ஏப்ரல் 10, 1865 – நவம்பர் 3, 1944) என்பவர் வட அமெரிக்காவைச் சேர்ந்த பறவையியலாளர், சூழலியலாளர். இவர் வட அமெரிக்க பறவைகள் பாதுகாப்பின் தந்தை என்று போற்றப்படுகிறார். பள்ளிச் சென்று படிக்காத இவரது பெயர் பல கல்வி நிறுவனங்களுக்கு சூட்டப்பட்டது.\n\nSection::::வாழ்க்கையும், பணிகளும்.\nஇவர் ஐக்கிய அமெரிக்காவின் ஓஹியோ மாநிலத்தில் 1865இல் பிறந்தவர். இவருக்கு பெற்றோர் வைத்த பெயர் ஜான் தாமஸ் மைனர். குடும்பம் 1878-ல் கனடாவில் குடியேறியது. முறையான கல்வி கற்காத இவர், ஆரம்பத்தில் வேட்டைத் தொழில் செய்தார். பிறகு, அதைக் கைவிட்டு, பறவைகள் பாதுகாப்பில் ஆர்வம் காட்டினார்.\n\nகுளிர்காலங்களில் சிரமப்படும் காடைகள், வான்கோழிகளைப் பாதுகாத்து வளர்த்தார். அருகே உள்ள குளங்களுக்குப் பல்வேறு பறவைகள் வருவதைப் பார்த்து, தனது நிலத்தில் ஒரு குளத்தை உருவாக்கினார்.\n\nஆரம்பத்தில் ஒருசில காட்டு வாத்துகள் வந்தன. 1911 முதல் ஏராளமான வாத்துகள் வரத் தொடங்கின. அதற்கேற்ப குளத்தை பெரிதாக்கினார். 1913-ல் இவரது மொத்த இடமும் பறவைகள் சரணாலயமாக மாறிவிட்டது. ஏறக்குறைய 50 ஆயிரம் பறவைகள் அங்கு இருந்தன. இதைக் கண்ட அரசு இவரது முனைப்பை மேலும் விரிவாக்க நிதியுதவி அளித்தது. அங்கு ஏராளமான மரங்கள், புதர்களை வளர்த்தார். நீர்நிலைகளையும் அமைத்தார்.\n\nSection::::பறவை கண்காணிப்பு பட்டை.\nவலசை போகும் பறவைகளின் பாதையைக் கண்காணிக்க, அவற்றுக்கு பட்டயம் கட்டும் (Bird Banding) முறையை 1909-ல் மேம்படுத்தினார். உலகில் இத்தகைய முறையை முதன்முதலாக மேம்படுத்தியவர்களில் ஜாக் குறிப்பிடத்தக்கவர்.\n\nநூற்றுக்கணக்கான பறவைகளுக்குப் பட்டயம் கட்டப்பட்டது. பறவைகள் குறித்த பல்வேறு ஆராய்ச்சிகளுக்கு இது பயன்பட்டது.\n\nநீர்நிலைகள் குறைவது, சுற்றுச்சூழல் சீர்கேடு வேதனையான விஷயம் என்று கூறியவர், அதை சரிசெய்வதற்கான நடவடிக்கைகளை வலியுறுத்தினார். பறவைப் பாதுகாப்பு அமைப்புகளை உருவாக்க இளைஞர்களை ஊக்கப்படுத்தினார். 1910-ல் தொடங்கிய இவரது சேவை இறுதிவரை தொடர்ந்தது.\n\nவலசை போகும் பறவைகள் சில நேரங்களில் கூட்டம் கூட்டமாகக் கொல்லப்படுவது இதன்மூலம் தெரியவந்தது. சில குறிப்பிட்ட பறவைகளைப் பிடிப்பது, விற்பது மற்றும் கொல்வதற்கு எதிராக அமெரிக்காவில் தடைச் சட்டம் கொண்டுவரவும் இது காரணமாக அமைந்தது.\n\n‘ஜாக் மைனர் மைக்ரேட்டரி பேர்ட் ஃபவுண்டேஷன்’ என்ற அமைப்பை இவரது நண்பர்கள் 1931-ல் உருவாக்கினர். பல இடங்களுக்கும் சென்று வனவிலங் குப் பாதுகாப்பு, சரணாலயங்கள், வனவிலங்குப் புகலிடங்கள் அமைப்பதன் அவசியம், தனது ஆய்வுகள் குறித்து உரையாற்றினார்.\n\nSection::::எழுதிய நூல்.\nதான் கண்டறிந்த பட்டய முறைகள் மற்றும் நீர்ப்பறவைகள் பாதுகாப்பு ஆய்வுகள் அடங்கிய ‘ஜாக் மைனர் அண்ட் தி பேர்ட்ஸ்’ என்ற புத்தகத்தை 1923-ல் வெளியிட்டார். முதல் பதிப்பின் 4 ஆயிரம் பிரதிகளும் 9 மாதங்களில் விற்பனையாகின. அதன் பிறகு, உலகம் முழுவதும் பிரபலம் அடைந்தார். அந்த புத்தகத்தின் பதிப்புகள் தற்போதும் வருகின்றன.\n\nSection::::மறைவு.\nபறவைகள் பாதுகாப்புக்காகவே வாழ்நாள் முழுவதும் பாடுபட்ட \"ஜாக் மைனர்\" தனது 79 வயதில் 1944ஆம் ஆண்டு மறைந்தார்.\n"}
{"id": "247655", "url": "https://ta.wikipedia.org/wiki?curid=247655", "title": "சுந்தரவனம் உயிர்க்கோளக் காப்பகம்", "text": "சுந்தரவனம் உயிர்க்கோளக் காப்பகம்\n\nசுந்தரவனம் உயிர்க்கோளக் காப்பகம்(Sundarbans National Park) இந்தியாவின் மேற்கு வங்காளத்தில் அமைந்துள்ள உயிர்க்கோளக் காப்பகமாகும். கல்கத்தாவிலிருந்து தென் கிழக்குத் திசையில் 100 கிலோமீட்டர் தொலைவில் இது அமைந்துள்ளது. உலகளவில் பெரும்பரப்பளவில் காணப்படும் சதுப்புநிலக்காடுகளைக் கொண்ட சுந்தரவனம் யுனெஸ்கோவின் மனிதனும் உயிர்க்கோளமும் (MAB)என்ற திட்டத்தின் கீழ் 1989ஆம் ஆண்டு உயிர்க்கோளக் காப்பகமாக அறிவிக்கப்பட்டது. உலக பாரம்பரியக் களமாகவும் அறிவிக்கப்பட்டுள்ளது. தென் கொல்கத்தாவில் கங்கையின் கழிமுகத்தில் காணப்படும் இதன் பரப்பளவு 9630 ச.கி.மீட்டராகும். உலகளவில் புலிகளுக்கு உறைவிடம் தரும் மிகப்பெரிய சதுப்புநிலகாடுகள் இக்காப்பகத்தில் மட்டும் காணப்படுகிறது. வங்காளப்புலி காப்புப்பகுதி, சுந்தரவனம் தேசியப்பூங்கா ஆகியன இதன் மையமண்டலத்தில் அமைந்துள்ளன. மேலும் சச்னேகாலி வனவிலங்கு சரணாலயம், லோத்தியன் தீவு வனவிலங்கு சரணாலயம் மற்றும் ஹாலிடே தீவு வனவிலங்கு சரணாலயம் ஆகிய மூன்று சரணாலயங்களும் இக்காப்பகத்தினுள் உள்ளன.\n\nSection::::தாவரங்கள்.\nவெப்பமண்டல ஈரக்காடுகள் மற்றும் சதுப்புநிலக்காடுகள் (மாங்குரோவ் காடுகள்), பகுதி பசுமை மாறாக் காடுகள்(semi evergreen forest) ஆகியவற்றைக் கொண்ட இக்காப்பகத்தில் இதுவரை 120 வகையான பாசிகள், 25 வகையான கண்டல் தாவரங்கள் மற்றும 124 வகையான பூக்குந்தாவரங்கள் கண்டறியப்பட்டுள்ளன. அக்காந்தஸ், கண்டலா, நைப்பா, சோனரேசியா மற்றும் செரியோப்ஸ் போன்ற அரிய மற்றும் அழியும் தருவாயிலுள்ள தாவர இனங்கள் இக்காப்பகத்தினுள் உள்ளன.() இப்பகுதிக்கே உரிய சுந்தரி எனும் மரம் காணப்படுகிறது\n\nSection::::விலங்குகள்.\nவிலங்கினங்களைப் பொறுத்தமட்டில் 163 வகைப் பறவைகள், 40 வகை பாலூட்டிகள், 56 வகை ஊர்வன, 165 வகை மீன்கள், 8 வகை இறால்கள், 67 வகை நண்டுகள் மற்றும் 23 வகை மெல்லுடலிகள் கண்டறியப்பட்டுள்ளன. புலி, முதலை, சிறுத்தை, போன்ற விலங்கினங்கள் காணப்படுகின்றன. வங்காளப் புலி இப்பகுதியில் அதிகமாக காணப்படுகிறது.\n\nSection::::அச்சுறுத்தல்கள்.\n2001 ஆம் ஆண்டு நிலவரப்படி சுமார் மூன்று மில்லியன் மக்கள் இவ்வுயிர்க்கோளக் காப்பகப் பகுதியில் வாழ்ந்து வருகின்றனர். இவர்கள் வன மற்றும் வனம் சார்ந்த தொழில்களையே சார்ந்துள்ளனர். மரம் வெட்டுதல், தேன் மற்றும் மெழுகு சேகரிப்பு ஆகிய்வை இவர்களின் வருமானம் தரும் தொழில்களாகும். அதிகப்படியான மீன் பிடிப்பு, இறால் பண்ணைகள் மற்றும் காடழிப்பு போன்றவை இக்காப்பகத்தின் பெரும் அச்சுறுத்தல்களாக விளங்குகின்றன.\n\n"}
{"id": "247656", "url": "https://ta.wikipedia.org/wiki?curid=247656", "title": "திருக்கோஷ்டியூர் சவுமியநாராயணர் கோயில்", "text": "திருக்கோஷ்டியூர் சவுமியநாராயணர் கோயில்\n\nதிருக்கோஷ்டியூர் சவுமியநாராயணர் கோயில் ஆழ்வார்களால் மங்காளாசனம் செய்யப்பட்ட 108 வைணவத் தலங்களில் ஒன்றாகும். இக்கோயிலின் மூலவர் சவுமியநாராயணர். தாயார் திருமாமகள்.\n\nSection::::தலவரலாறு.\nஇரணியகசிபு என்ற அரக்கன் தன்னையே கடவுளாக வழிபட வேண்டுமென அனைவருக்கும் உத்தரவு பிறப்பித்துக் கொடுமை செய்து வந்தான். அவனைக் கண்டு அஞ்சிய தேவர்களும் முனிவர்களும் திருமாலிடம் தங்கள் குறைகளைக் கூற நல்லதொரு இடத்தினைத் தேடினார்கள். அவர்களிடம் திருக்கோஷ்டியூர் சவுமியநாராயணர் கோயிலில் திருமால் சந்திக்கும்படி கூறினார். அக்கோயிலில் இரணியனை வதம் செய்ய சிங்கப்பெருமாளாக அவதாரம் செய்யப் போவதாக திருமால் கூறினார். அவ்வதாரத்தினை முன்பே தங்களுக்கு காட்டும்படி முனிவர்கள் வேண்டியதால் திருமால் நரசிம்ம அவதாரம் எடுத்து காண்பித்த தலம் இதுவாகும்.\n\n\n\n"}
{"id": "247665", "url": "https://ta.wikipedia.org/wiki?curid=247665", "title": "கிறிஸ்டல்", "text": "கிறிஸ்டல்\n\nகிறிஸ்டல் () (பிறப்பு: அக்டோபர் 24, 1994) ஒரு தென் கொரிய நாட்டு நடிகை மற்றும் பாடகி ஆவார். இவர் தி ஹெர்ஸ் போன்ற பல தொலைக்காட்சி தொடரில் நடித்துள்ளார்.\n\n"}
{"id": "247668", "url": "https://ta.wikipedia.org/wiki?curid=247668", "title": "பங்கிம் சந்திர சட்டர்ஜி", "text": "பங்கிம் சந்திர சட்டர்ஜி\n\nபங்கிம் சந்திர சட்டர்ஜி என அழைக்கப்படும் பங்கிம் சந்திர சட்டோபாத்யாயா (Bankim Chandra Chattopadhyay ( ஜூன் 27, 1838 – ஏப்ரல் 8, 1894) ஒரு வங்காள எழுத்தாளரும் கவிஞரும் இதழியலாளருமாவார். இவர் எழுதிய ஆனந்த மடம் என்ற நூலில் இடம்பெற்ற வந்தே மாதரம் என்ற பாடல் இந்தியாவின் தேசியப் பாடலாக உள்ளது. இந்திய தேசிய இயக்கத்தில் பங்கு கொண்ட இவர் 13 புதினங்கள் உட்பட்ட பல நூல்களை வங்காள மொழியில் எழுதியுள்ளார். இந்தியாவின் பிற மொழிகள் மற்றும் ஆங்கில மொழி நூல்களையும் இவர் மொழிபெயர்த்துள்ளார்.\n\nSection::::வாழ்க்கை.\nபங்கிம் சந்திரர் 1838 ஆம் ஆண்டு ஜூன் மாதம் 26 ஆம்நாள் கொல்கத்தா அருகில் உள்ள கந்தலபாறை என்ற இடத்தில் பிராமணக் குடும்பத்தில் துர்கா சுந்தரி தேவி மற்றும் ஜாதவ் சந்திர சட்டோபாத்தியாயா என்ற தம்பதியரின் மூன்றாவது மகனாகப் பிறந்தார். ஜாதவ் சந்திரர் ஒரு துணை நீதிபதி. நற்பண்பு நிறைந்தவர். பங்கிமின் மூத்த சகோதரரான சஞ்சீவ் சந்திரா ஒரு புகழ் பெற்ற எழுத்தாளர். அவருடைய பாலமோ என்ற வங்க மொழியில் எழுதப்பட்ட பயண நூல் முக்கியமான பயண நூல்களில் ஒன்று. பங்கிம் சந்திரர் வங்காளத்திலும் இந்தியாவில் நன்கறியப்பட்ட, ஓர் இலக்கிய மறுமலர்ச்சிக்கு வித்திட்டவராக, மிகப்பரவலாக அறியப்பட்டவராவார். இவருடைய நாவல்கள், கருத்துக்கட்டுரைகள் ஆகியவை இந்திய மரபுமுறையான கட்டுப்பாடான எழுத்துப்போக்கினை உடைத்தெறிந்தது. இந்தியாவிற்கு வெளியேயும் இவரது எழுத்துக்கள் பிற எழுத்தாளர்களுக்கு ஒரு உத்வேகத்தையும் தாக்கத்தையும் ஏற்படுத்தின. அக்கால வழக்கப்படி அவருக்கு பதினொன்றாம் வயதில் ஐந்து வயது சிறுமி ஒருத்தியுடன் திருமணம் நடை பெற்றது. இவர்கள் இருவருக்கும் ஒரு மகன் பிறந்தார், 1859 இல் மனைவி இறந்தபிறகு பின்னர் அவர் ராஜலக்ஷ்மி தேவி என்பவரை மணந்து கொண்டார். இவர்களுக்கு மூன்று மகள்கள் இருந்தனர்.\n\nபிபின் சந்திர பால் 1906 ஆகஸ்டு மாதம் ஒரு தேசிய இதழைத் தொடங்கிய போது அவ்விதழுக்கு வந்தே மாதரம் எனப்பெயரிட்டார். இது சட்டர்ஜி எழுதிய வந்தே மாதரம் பாடலின் தாக்கத்தால் வைத்த பெயராகும். லாலா லஜபதி ராய் தனது இதழுக்கும் இப்பெயரினையே சூட்டினார்.\n\nSection::::கல்வி.\nமேதினிப்பூரில் 1856ஆம் ஆண்டு வரை ஒரு கான்வென்ட் பள்ளியில் கடுமையான பள்ளிப் படிப்பை முடித்த பங்கிம் கொல்கத்தா பிரெசிடென்சி கல்லூரியில் சட்டம் படிக்க சேர்ந்தார். 1857ஆம் வருடம் கொல்கத்தா பல்கலைகழகத்தின் சட்டப் படிப்பிற்கான நுழைவுத் தேர்வில் முதல் முயற்சியிலேயே வெற்றிபெற்றார். 1858ம் ஆண்டு பல்கலை கழகத்தில் இளங்கலைத் தேர்வை எழுதினர். ஆறு தாள்கள் கொண்ட மொழிப் பாடமான வங்காள மொழிப் பாடத்திற்கான தேர்வில் அவரால் ஒரே ஒரு தாளில் மட்டும் தேர்வு பெற முடியவில்லை. கருணை மதிப்பெண்கள் போடப்பட்டதால் பங்கிமும் அவர் நண்பர் ஜாது நாத் பாசு அவர்களும் தேர்ச்சி பெற்றனர். கொல்கத்தா பல்கலைகழகத்தின் முதல் பட்டதாரிகள் என்ற சிறப்பை பெற்றனர்.\n\nபடிப்பை முடித்துக் கொண்டு 1858 முதல் 1891 இல் அவர் ஓய்வு பெறும் வரை பிரித்தானிய அரசில் துணை நீதிபதியாகவும் பின்னர் துணை ஆட்சியராகவும் பணி புரிந்தார். ஆங்கில அரசாங்கத்துடன் அவ்வப்பொழுது மோதல்கள் நிகழ்ந்தாலும் தன் பணியை அவர் சிறப்புறச் செய்து வந்தார்.\n\nSection::::எழுத்துப்பணி.\nதொடக்கக்காலத்தில் பங்கிமின் எழுத்துப் பணி ஈஸ்வர சந்திரா குப்தா என்பவர் வெளியிட்ட வாரந்தரியான \"சங்க்பத் பிரபாகர்\" என்ற இதழில்தான் தொடங்கியது. இது அவர் சிறந்த எழுத்தாளர் ஆவதற்கு நல்ல முன்முயற்சியாக இருந்தது. பங்கிமின் முதல் நாவலான 'ராஜ்மோகனின் மனைவி' (1864) என்ற நாவல் முதன் முதலில் ஆங்கிலத்தில் எழுதப்பட்டு வெளியிடப்படாமலே இருந்தது பின்னர் அந்நூலை பங்கிம் வங்காளத்தில் எழுதி வெளியிட்டார். அவர் வங்காள மொழியில் எழுதிய முதல் நாவல் \"துர்கேஷ் நந்தனி\" 1865 ஆம் வருடம் வெளியானது. கபால குந்தளம்(1866), மிர்ணாளினி, தேவி சௌதாரிணி மற்றும் 'ஆனந்த மடம்' போன்றவை அவருடைய மிகச் சிறந்த நாவல்கள். அவர் எழுத்தாளராக வாழ்ந்த காலங்களில் ஏராளமான சிறந்த படைப்புகளை நாளிதழ்களுக்கும் தினசரித் தாள்களுக்கும் அனுப்பிக் கொண்டிருந்தார். அரசியல், பொருளாதாரம், சமுகம், மதம், தத்துவம் மற்றும் விஞ்ஞானம் ஆகியவை குறித்த பல நூல்களை எழுதியுள்ளார்.\n\nSection::::மறைவு.\nஉடல் நலக் கோளாறு காரணமாக அவர் தனது பணியிலிருந்து 1891 ஆம் வருடம் விருப்ப ஒய்வு பெற்றார்.அதன் பின்னர் ஆன்மிகத்தில் ஈடுபட்டார். 1894ம் ஆண்டு ஏப்ரல் மாதம் 8ம் நாள் தனது 56 ஆம் வயதில் இயற்கை எய்தினார்.\n\n\n"}
{"id": "247670", "url": "https://ta.wikipedia.org/wiki?curid=247670", "title": "இரட்டை வழக்கு", "text": "இரட்டை வழக்கு\n\nமொழியியலில், இரட்டை வழக்கு (\"diglossia\") என்பது, குறித்த ஒரு மொழிச் சமுதாயத்தில், ஒரே சமயத்தில் இரண்டு வகையான மொழி வழக்குகள் பயன்பாட்டில் இருப்பதைக் குறிக்கிறது. இதில், அச்சமுதாயத்தினர் தம்மிடையேயான தொடர்புகளுக்கு அன்றாடம் வழமையாகப் பயன்படுத்தும் மொழி வழக்குக்குப் புறம்பாக, உயர் நிலையில் ஒழுங்கமைக்கப்பட்ட இன்னொரு வழக்கும் இருக்கும். இரண்டாவது வகை, இலக்கியம், முறைசார் கல்வி, மேடைப்பேச்சு போன்றவற்றில் பயன்படுகிறது. அன்றாட வழக்கு \"தாழ்ந்த (L)\" வகை எனவும், மற்றது \"உயர் (H)\" வகை எனவும் குறிப்பிடப்படுவது உண்டு. பெரும்பாலும் இது பேச்சு மொழிக்கும், எழுத்து அல்லது ஊடக மொழிக்குமான வேறுபட்ட வழக்குகளைக் குறிக்கிறது. உலகின் பல மொழிகளில் இவ்வாறான இரட்டைவழக்கு காணப்படுகின்றது. கிரேக்கம், அரபி, இந்தோனேசியம், தமிழ், தெலுங்கு என்பன இதற்கு எடுத்துக்காட்டுகள். இரட்டை வழக்கு என்பது வட்டார வழக்குகளைச் சுட்டவில்லை.\n\n"}
{"id": "247671", "url": "https://ta.wikipedia.org/wiki?curid=247671", "title": "பேச்சுமொழி", "text": "பேச்சுமொழி\n\nபேச்சுமொழி (spoken language) என்பது ஒலியுறுப்புக்களைப் பயன்படுத்தி எழுப்பப்படும் ஒலிகள் மூலம் மனிதர்கள் ஒருவருடன் ஒருவர் பேசிக்கொள்ளும் மொழியாகும். இது எழுத்துமொழியில் இருந்து வேறுபட்டது. பேச்சுமொழியே முதலில் தோன்றியது. இதனால், மொழியென்பது அடிப்படையில் பேச்சையே குறிக்கும்.\n\nபரந்த நிலப்பரப்பில் வழங்கும் ஒரு மொழியின் பேச்சுமொழி, சமூகம், தொழில்முறை, சூழல் என்பவற்றுக்கு ஏற்ப பல்வேறுபட்டுக் காணப்படும். இவற்றுள் அரசியல், வணிகம், பொருளாதாரம் முதலிய துறைகளில் ஆதிக்கம் பெற்று விளங்கும் பகுதிக்குரிய பேச்சுமொழியைப் பிற வட்டார வழக்கினரும் ஏற்றுக்கொள்ளும் வாய்ப்பு ஏற்படுவதால், அப்பேச்சுமொழியே தகுமொழி (standard dialect) என்னும் நிலையை அடையும்.\n\n"}
{"id": "247678", "url": "https://ta.wikipedia.org/wiki?curid=247678", "title": "திருவயிந்திபுரம்", "text": "திருவயிந்திபுரம்\n\nதிருவயிந்திபுரம் என்பது இந்தியா தமிழ்நாடு கடலூர் மாவட்டத்திலுள்ள ஒரு வருவாய் கிராமம் ஆகும். இவ்வூர் திருவஹீந்திரபுரம் என்றும் அழைக்கப்பட்டுள்ளது.\n\nஇவ்வூரில் ஆழ்வார்களால் மங்களாசனம் செய்யப்பட்ட 108 வைணவத் திருத்தலங்களில் ஒன்றான திருவயிந்திபுரம் தேவநாதப் பெருமாள் கோயில் அமைந்துள்ளது. \n\n"}
{"id": "247680", "url": "https://ta.wikipedia.org/wiki?curid=247680", "title": "பேப்இந்தியா", "text": "பேப்இந்தியா\n\nபேப்இந்தியா (\"ஃபேப் இந்தியா\", \"Fabindia\" அல்லது \"Fabindia Overseas Pvt. Ltd.\") துணி, தளபாடம், கைத்தறி ஆடைகள், ஆபரணங்கள் மற்றும் ஊரக இந்தியாவின் கைவினைக் கலைஞர்களால் உருவாக்கப்பட்ட இனஞ்சார்ந்த பொருட்களின் சில்லறை வணிகத்தில் ஈடுபட்டுள்ள இந்திய தொடர் பண்டகசாலை நிறுவனமாகும். இது புது தில்லி ஃபோர்டு நிறுவனத்தில் பணியாற்றிக்கொண்டிருந்த ஜான் பிசெல் என்பவரால் 1960ஆம் ஆண்டு நிறுவப்பட்டது. துவக்கத்தில் தளபாடங்களை ஏற்றுமதி செய்து கொண்டிருந்தது; 1976ஆம் ஆண்டிலிருந்து தான் உள்நாட்டிலும் விற்பனையைத் தொடங்கியது. இதன் முதல் சில்லறை விற்பனை மையத்தை புதுதில்லியின் கிரேட்டர் கைலாசில் திறந்தது. தற்போது இதற்கு இந்தியாவிலும் வெளிநாடுகளிலுமாக 170 கடைகள் உள்ளன. இதன் மேலாண் இயக்குநராக, தற்போது நிறுவனர் பிசெலின் மகன் வில்லியம் பிசெல் உள்ளார். \n\n2008ஆம் ஆண்டில், பேப்இந்தியாவின் வருமானம் $65 மில்லியனாக இருந்தது. தனது விற்பனைப் பொருட்களை 17 சமுதாய நிறுவனங்களிடமிருந்து பெறுகின்றது; இந்த கூட்டுறவு சமுதாயங்களின் சில விழுக்காடு பங்குகள் கைவினை கலைஞர்களின் பால் உள்ளது.\n\nஇதன் விற்பனைப் பொருட்கள் பெரும்பாலும் சிற்றூர்களிலிருந்து பெறப்படுவதால் ஊரக இந்தியாவின் வளர்ச்சிக்கும் வேலைவாய்ப்பிற்கும் வழிவகுக்கின்றது. கிட்டத்தட்ட 40,000 கைவினை மற்றும் கைத்தறி கலைஞர்கள் பயனடைவதாக அறிவித்துள்ளது. பழமையான,இனஞ்சார்ந்த பொருட்களுக்கு ஊக்கமளிப்பதாகவும் விளங்குகின்றது.\n\nSection::::சர்ச்சை.\nஏப்ரல் 3, 2015 அன்று நடுவண் மனிதவள மேம்பாட்டு அமைச்சர், இசுமிருதி இரானி கோவாவின் கண்டோலிம் பகுதியில் அமைந்திருந்த பேப்இந்தியா கடையில் உடைமாற்றும் அறையில் நடப்பவற்றைக் கண்காணிக்கும் வகையில் படம்பிடி கருவி பொருத்தப்பட்டிருப்பதைக் கண்டறிந்தார். உடனே தனது கணவருக்கும் உள்ளூர் நகரமன்ற உறுப்பினரான மைக்கேல் லோபோவிற்கும் இதனை அறிவித்தார். \n\n\n"}
{"id": "247693", "url": "https://ta.wikipedia.org/wiki?curid=247693", "title": "ஓரினம்.நெட்", "text": "ஓரினம்.நெட்\n\nஓரினம் என்பது நிதி அளிக்கப்படாத, சமூக மற்றும் ஒரு போராட்ட குழுமம் ஆகும். மாறுபட்ட பாலியல், பாலீர்ப்பு மற்றும் ஈர் முறையில் சேராதவர்களை பற்றிய விழிப்புணர்வை சமூகத்தில் உண்டாக்குவதற்காக துவங்கப்பட்ட ஒரு குழுவாகும். 2003 ஆம் ஆண்டு சென்னையில் மூவ்-அண்-பிக் என்ற பெயரில் தொடங்கப்பட்டது.\n\nSection::::வரலாறு.\n25ஆம் தேதி டிசம்பர் 2003இல் இந்த குழு மூவ்-அண்-பிக் என்ற பெயரில் துவங்கப்பட்டது. மாறுபட்ட பாலீர்ப்பு கொண்ட ஆண்களுக்கான ஒரு ஆதரவு குழுவாக இது துவங்கப்பட்டது. பெயர் சிக்கலினால், 2006ஆம் ஆண்டு ஓரினம் என்று பெயர் மாற்றப்பட்டது.\n\nSection::::பெயரை பற்றி.\n“ஓரினம்” எல்லோரும் ஓரினம், எல்லோரும் ஒரு குலம் என்று பொருள்.\n"}
{"id": "247694", "url": "https://ta.wikipedia.org/wiki?curid=247694", "title": "டன்னிங்-குரூகர் விளைவு", "text": "டன்னிங்-குரூகர் விளைவு\n\nடன்னிங்-குரூகர் விளைவு (Dunning–Kruger effect) என்பது ஒரு வித வித புலப்பாட்டுச் சார்பு. இது திறனற்றவர்கள் தங்களின் திறனளவை உள்ளதற்கும் அதிகமாக இருப்பதாக கருதும் ஒரு மாய மேன்மையான நிலை. இதேபோன்று அதிக திறனுள்ளவர்களும் ஒப்பீட்டளவில் தங்கள் திறமையை குறைத்து மதிப்பிடுகிறார்கள். இதனால் தங்களுக்கு எளிதாக இருப்பவை மற்றவர்களுக்கும் எளிதாக இருப்பதாக தப்புக்கணக்கு போடுவார்கள்.\n"}
{"id": "247695", "url": "https://ta.wikipedia.org/wiki?curid=247695", "title": "ஐதரசன் நீக்கல்வினை", "text": "ஐதரசன் நீக்கல்வினை\n\nஐதரசன் நீக்கல்வினை (\"dehydrogenation\") என்பது ஒரு மூலக்கூறில் இருந்து ஐதரசனை நீக்கப் பயன்படும் ஒரு வேதி வினையாகும். இவ்வினை ஐதரசனேற்ற வினைக்கு நேரெதிர் வினையாக உள்ளது. தொழிற்முறை மற்றும் ஆய்வகமுறை ஆகியவிரு முறைகளிலும் ஐதரசன் நீக்கல் வினைகள் மேற்கொள்ளப்படுகின்றன. நிறைவுற்ற கொழுப்புகளை நிறைவுறாக் கொழுப்புகளாக மாற்றுவதற்கு ஐதரசன் நீக்கல் வினை பயன்படுகிறது. ஐதரசன் நீக்கல் வினையைத் வினையூக்கிகளைப் போலத் தூண்டும் நொதிகள் ஐதரசனேசுகள் எனப்படுகின்றன. சிடைரின் உற்பத்திக்கு உதவும் நுண் வேதிப்பொருட்கள், கொழுப்பு வேதிப்பொருட்கள், பெட்ரோலிய வேதிப்பொருட்கள் மற்றும் அழுக்குநீக்கி தொழிற்சாலைகளில் ஐதரசன் நீக்கல் வினை விரிவாகப் பயன்படுகிறது.\n\nSection::::ஐதரசன் நீக்கல்வினை வகைகள்.\nகரிமச்சேர்மங்களில் பல்வேறு வகையான ஐதரசன் நீக்கல் வினை செயல் முறைகள் விவரிக்கப்படுகின்றன.\n\n\nSection::::உதாரணங்கள்.\nஐதரசன் நீக்கல் வினைக்கான உதாரணங்களில் ஒன்றாக எத்தில்பென்சீனில் இருந்து சிடைரின் உற்பத்தி செய்யும் தொழிற்முறை தயாரிப்பைக் கூறலாம். இம்முறையில் ஐதரசன் நீக்கல் வினையூக்கியாக இரும்பு (III) ஆக்சைடு பயன்படுகிறது. பொட்டாசியம் ஆக்சைடு அல்லது பொட்டாசியம் கார்பனேட்டும் பலவாறு பரிந்துரைக்கப்படுகின்றன.\n\nமெத்தனாலில் இருந்து தொழில் முறையில் பார்மால்டிகைடு தயாரிக்கும் முறையும் ஒரு ஐதரசன் நீக்கல் வினையாகக் கருதப்படுகிறது. இங்கு ஆக்சிசன் ஏற்பியாக பயன்படுகிறது. இவ்வினைக்கு வெள்ளி உலோகம் அல்லது இரும்பு மற்றும் மாலிப்டினக் கலவை அல்லது வனேடியம் ஆக்சைடுகள் பொதுவான வினையூக்கிகள் ஆகும். பொதுவாகப் பயனாகும் பார்மாக்சு வினையில் மெத்தனால் மற்றும் ஆக்சிசன் 250 – 400 பாகை வெப்பநிலையில் வினைபுரிந்து பார்மால்டிகைடு உருவாகிறது:. இவ்வினைக்கான சமன்பாடு\n\n\n"}
{"id": "247696", "url": "https://ta.wikipedia.org/wiki?curid=247696", "title": "படத்தாள் வீச்சு", "text": "படத்தாள் வீச்சு\n\nபடத்தாள் வீச்சு (\"film latitude\") என்பது எக்சு கதிர் படத்தாளின் பண்புக் கோட்டின் பயனுள்ள பகுதியான நேர்கோட்டுப் பகுதியினைக் குறிக்கப்படுகிறது. அடிப்பகுதியில் கதிர்வீச்சுக் கூடினாலும் அடர்த்திக் கூடுவதில்லை. அதுபோல் தோள்பகுதியில் குறைந்த அளவு அதிகரிக்கும் கதிர் வீச்சும் அதிக அடர்த்தியினைக் கொடுக்கிறது. எனவே பயனுள்ள பகுதியாக நேர்கோட்டுப் பகுதி உள்ளது. \"ஒரு படத்தாளின் இந்த பயனுள்ள\" பகுதியினைக் கொடுக்கும் கதிர்வீச்சளவு படத்தாளின் வீச்சு எனப்படும். இது படத்தாளின் காமாவைப் (γ) பொறுத்து மாறுபடுகிறது. காமா அதிகமாக இருந்தால் வீச்சு குறைவாக இருக்கும். காமா குறைவாக இருந்தால் வீச்சு அதிகமாக இருக்கும்.\n"}
{"id": "247697", "url": "https://ta.wikipedia.org/wiki?curid=247697", "title": "கோவர்தனன்", "text": "கோவர்தனன்\n\nதிருமாலின், கிருஷ்ணாவதார காலத்தில், மழைக்கடவுளான இந்திரனுக்கே கோகுலத்தில் வசித்த ஆயர்கள் ஆண்டு தோறும் பூசை செய்து வழிபட்டனர். ஒருமுறை இந்திர வழிபாட்டை, கிருட்டிணன் தடுத்து அருகில் உள்ள மலைக்கு பூசை செய்ய வைத்தார்.\n\nஇதனால் கோபம் கொண்ட மழைக் கடவுளான இந்திரன், கோகுலத்தில் தொடர்ந்து ஏழு நாட்கள் மழை பொழியச் செய்தார். இடி மின்னலுடன் கூடிய தொடர் மழையைக் கண்டு பயந்த கோகுலத்து ஆயர்களையும் ஆவினங்களையும் காக்க கிருட்டிணன், அருகில் இருந்த ஒரு மலையைத் தன் ஒரு விரலால் குடை போல் தூக்கினார். குடை போல் காட்சி அளித்த அம்மலைக்கடியில் நுழைந்த ஆயர்களும், ஆவினங்களும் மழையிலிருந்து காக்கப்பட்டனர்.\n\nகிருஷ்ணரின் இச்செயலைக் கண்டு வியந்த இந்திரன், கிருஷ்ணரை சரணடைந்து மன்னிப்பு கேட்டான். அந்த மலை, கோபியர்களையும் கோபர்களையும் காத்ததால், கோவர்த்தன மலை என்றும், அதைத் தாங்கிய கிருஷ்ணர், கோவர்தனன் என்றும் பெயர் பெற்றார்.\n\n"}
{"id": "247698", "url": "https://ta.wikipedia.org/wiki?curid=247698", "title": "சிறுநீரில் குருதி", "text": "சிறுநீரில் குருதி\n\nமருத்துவத்தில் சிறுநீரில் குருதி அல்லது குருதிச் சிறுநீர் (\"hematuria\", \"haematuria\") என்பது சிறுநீருடன் குருதி கலந்து வெளிப்படும் ஒரு நிலையாகும். பொதுவாக சிறுநீரில் இரத்தச் செவ்வணுக்கள் காணப்படுவதில்லை.\n\nஇதில் இரு வகையான நிலைகள் காணப்படும். செங்குருதியணுக்கள் சாதாரணமாகவே சிறுநீரில் தெரியுமானால் அது மிகுதியான சிறுநீரில் குருதி (gross haematuria) எனவும், நுண்ணோக்கியினூடாகப் பார்க்கும்போது மட்டுமே தெரியுமானால், அது நுண்ணளவு சிறுநீரில் குருதி (microscopic haematuria) எனவும் அழைக்கப்படும். மருத்துவரைக் கண்டு மருத்துவம் மேற்கொள்ள வேண்டுவது மிகவும் அவசியமானது.\n\nSection::::சூழிடர் காரணிகள்.\nபொதுவான சூழிடர் காரணிகள் பல ஆய்வுகள் மூலம் தெரியவந்துள்ளன. பொதுவான சூழிடர் காரணிகளாக அடையாளம் காணப்பட்டவை:\nவேறும் சில நிலைகள் சூழிடர் காரணிகளாகக் காணப்பட்டுள்ளன.\n\nSection::::தோற்றுவிக்கும் காரணிகள்.\nபல்வேறு காரணிகளால் இந்தக் குருதிச் சிறுநீர் நிலைமை தோற்றுவிக்கப்படுகின்றது.\n"}
{"id": "247701", "url": "https://ta.wikipedia.org/wiki?curid=247701", "title": "சிறுமலைக்கோட்டை பிராந்தன்வயல்", "text": "சிறுமலைக்கோட்டை பிராந்தன்வயல்\n\nசிறுமலைக்கோட்டை (\"ஆங்கிலம்\":\nதமிழ்நாடு, இராமநாதபுரம் மாவட்டம் திருவாடானை வட்டத்தில் அமைந்துள்ள கிராமம்\n\nஇவ்வூரின் மக்கள் தொகை சுமார் 2500 ஆகும்.\n\nபின்கோடு- 623308\nதொலைபேசி கோடு- 04561\n\n\n\n"}
{"id": "247705", "url": "https://ta.wikipedia.org/wiki?curid=247705", "title": "பார்மாக்சு செயல்முறை", "text": "பார்மாக்சு செயல்முறை\n\nபார்மாக்சு செயல்முறை (\"Formox process\") என்பது தொழில் முறையில் பார்மால்டிகைடு தயாரிக்க உதவும் ஒரு முறையாகும். மேலும் பார்மாக்சு என்பது பதிவு செய்யப்பட்ட ஒரு வணிகக் குறியீடு ஆகும். இக்குறியீடு சுவீடனைச்\nசேர்ந்த பார்மாக்சு ஏபி நிறுவனத்திற்குச் சொந்தமானதாகும்.\n\nதொழில் முறையில் மெத்தனாலில் இருந்து பார்மால்டிகைடு தயாரிக்கப்படுகிறது. இது ஒரு ஐதரசன் நீக்கல் வினை என்றும் வினையூக்கியின் உதவியால் ஆக்சிசனேற்றம் செய்யும் முறை என்றும் அழைக்கப்படுகிறது. பொதுவாக வெள்ளி உலோகம் அல்லது இரும்பு மற்றும் மாலிப்டினக் கலவை அல்லது வனேடியம் ஆக்சைடுகள் இவ்வினையில் வினையூக்கிகளாகப் பயன்படுத்தப்படும். சமீபமாக பார்மாக்சு செயல்முறையில் இரும்பு ஆக்சைடு மற்றும் மாலிப்டினம் அல்லது வனேடியம், மெத்தனால் மற்றும் ஆக்சிசன் ஆகியவை 300 – 400 பாகை செல்சியசு வெப்பநிலையில் வினைபுரிந்து பார்மால்டிகைடை கொடுக்கிறது.\n\nஉயர்வான வெப்பநிலையில் ( 650 பாகை செல்சியசு ) வெள்ளி அடிப்படை வினையூக்கிகள் பயன்படுத்தப்படும். இவ்வினையில் ஒரே நேரத்தில் நடைபெறும் இரண்டு வேதிவினைகளில் பார்மால்டிகைடு உண்டாகிறது. முதலாவது மேலே கூறப்பட்டது இரண்டாவது வினை ஐதரசன் நீக்கல்வினை ஆகும்\n\nதொடர்ந்து செயல்முறையில் பார்மால்டிகைடை ஆக்சிசனேற்றம் செய்யும்போது பார்மால்டிகைடு கரைசல் தோன்றி அதில் சிறிதளவு பார்மிக் அமிலம் உண்டாகிறது.\n"}
{"id": "247710", "url": "https://ta.wikipedia.org/wiki?curid=247710", "title": "மகாத்மா காந்தி பல்கலைக்கழகம்", "text": "மகாத்மா காந்தி பல்கலைக்கழகம்\n\nமகாத்மா காந்தி பல்கலைக்கழகம் (Mahatma Gandhi University) , இந்தியாவில் கேரளா மாநிலத்தில் உள்ள கோட்டயம் என்ற ஊரைத் தலைமையிடமாகக் கொண்டு இயங்கும் பல்கலைக்கழகமாகும். இப்பல்கலைக் கழகம் 1983 அக்டோபர் 3 (புரட்டாசி 16)-ல் நிறுவப்பட்டது. இந்தக் பல்கலைக்கழகத்தின் கீழ் கேரளத்தில் ஐந்து மாவட்டங்களிலாக 123 கலை அறிவியல் கல்லூரிகளும், 3 மருத்துவக் கல்லூரிகளும், 22 பொறியியல் கல்லூரிகளும், 3 ஆயுர்வேத கல்லூரிகளும், 2 ஹோமியோபதி கல்லூரிகளும் உள்ளன. பல்கலைக்கழகத்திற்குச் சொந்தமாக ஒரு பொறியியல் கல்லூரியும், பாராமெடிக்கல் பாடப்பிரிவுகளுக்கான கல்லூரிகளும், ஆசிரியர் பயிற்சி கல்வி கல்லூரிகளும் உள்ளன. பல்கலைக்கழக துறைசார் 11 கல்விக்கூடங்கள் வாயிலாகப் பலதர ஆய்வுகள் நடத்தப்பட்டு இதற்குள்ளாக ஆயிரத்திற்கு மேலான முனைவர் பட்டங்கள் நல்கியுள்ளது. கல்வி மையங்கள் வழியாக மேல்நிலைப் பள்ளி கல்வி தேர்ந்தவர்களுக்கான பல அறிவியல் பிரிவுகளை ஒன்றிணைத்து எம்.எஸ். பாடத்திட்டங்களை பயில்விக்கிறது. ஆங்கில மொழி பரிமாற்றம், சுற்றுச்சூழல் ஆய்வு, நானோ சயன்ஸ், பயோமெடிக்கல் ஆய்வு மற்றும் சமுக அறிவியல் பிரிவுகளில் வெளிப் பல்கலைக்கழக மையங்களும் செயல்படுகிறது. முதுகலை மற்றும் இளங்கலை பட்டப்படிப்புக்கான நுழைவு ஒற்றைச் சாளர முறையில் நடத்தப்படுவது இப் பல்கலைக்கழகத்தின் சிறப்பாகும்.\n\nSection::::உருவாக்கம்.\nகேரள மாநில சட்டமன்றத்தில் இயற்றப்பட்ட \"மஹாத்மா காந்தி பல்கலைக்கழக சட்டம், 1985\" (சட்ட எண் 12,1985)-ன் வாயிலாக இப் பல்கலைக்கழகம் உருவாக்கப்பட்டது.\n\nSection::::அதிகார வரம்பு.\nகோட்டயம், எறணாகுளம் மற்றும் இடுக்கி மாவட்டங்களும், பத்தனந்திட்டை மாவட்டத்தில் கோழன்சேறி, மல்லப்பள்ளி, திருவல்லா மற்றும் இராணி வட்டங்களும், ஆலப்புழை மாவட்டத்தில் குட்டநாடு வட்டமும் பல்கலைக்கழக அதிகார மண்டலங்கலாகும்.\n\nSection::::கல்வி வளாகங்கள்.\nஇப் பல்கலைக்கழகத்தின் முக்கிய வளாகம் கோட்டயம் மாவட்டம் அதிரம்புழையிலும் துணைநிலை வளாகங்கள் கோட்டயத்தில் புல்லரிக்குன்னு, நாட்டாசேறி சூர்யகாலடி ஹில்ஸ், புதுப்பள்ளி, காந்தி நகர் எனும் இடங்களிலும், இடுக்கி மாவட்டத்தில் தொடுபுழை மற்றும் நெடும்கண்டம் பகுதியிலும் பத்தனம்திட்டை மாவட்டத்தில் சுட்டிப்பாறை பகுதியிலும் அமைந்துள்ளது.\n\nSection::::இந்திய சட்ட சிந்தனை கல்விக்கூடம்.\nஇந்திய சட்ட சிந்தனை கல்விக்கூடம் (\"School Of Indian Legal Thought\") என்பது மகாத்மா காந்தி பல்கலைக்கழகத்தின் சட்ட கல்விக்கான துறைசார் கல்விக்கூடமாகும். துறைசார் சட்ட கல்விக்கூடமாக, செயல்திறன் வாய்ந்த வழக்கறிஞர்களை உருவாக்குதல், சிறந்த சட்ட ஆசிரியர்களையும் ஆராய்ச்சியாளர்களையும் தோற்றுவித்தல், சட்டத்துறையில் வளர்ந்து வரும் சட்டப்பிரிவுகளிலும் முக்கிய சட்டப்பிரிவுகளிலும் முதுகலை பட்டப்படிப்புகள் மற்றும் இவற்றில் ஆராய்ச்சிக்கான வாய்ப்புகளை ஏற்படுத்துதல், சட்டக்கல்வியின் பொதுவான போக்கில் சட்டவியலிலும் சட்டப்பிரிவுகளிலும் இந்திய சிந்தனைகளின் பங்களிப்பிற்கு சிறப்பு கவனம் செலுத்துதல் எனும் குறிக்கோள்களோடு 1989-ம் ஆண்டு நிறுவப்பட்டது. கோட்டயம் நகரத்தில் இருந்து 5 கி.மீ தொலைவில் எம்.சி ரோடு சவிட்டுவரி சந்திப்பில் இருந்து 1.5 கி.மீ தூரத்தில் நாட்டாசேரி சூர்ய காலடி ஹில்ஸ் எனும் இடத்தில் அமைந்துள்ளது.\n"}
{"id": "247715", "url": "https://ta.wikipedia.org/wiki?curid=247715", "title": "பாரிஸ் பிகாசோ அருங்காட்சியகம்", "text": "பாரிஸ் பிகாசோ அருங்காட்சியகம்\n\nபாரிஸ் பிகாசோ அருங்காட்சியகம் ( Musée Picasso ) என்பது பாரிசில் அமைந்துள்ள ஓவியர் பிகாசோவின் பெயரில் உள்ள அருங்காட்சியகம் ஆகும். இவ்வருங்காட்சியகம் பாரிசு நகரத்தில் அவர் வாழ்ந்த வீட்டில் அமைந்துள்ளது.\nஇவ்வருங்காட்சியகத்தில் பல்வேறு காலகட்டத்தில் வரையப்பட்ட ஓவியங்கள், சிற்பங்கள், காகிதங்களைப் பயன்படுத்தி செய்யப்பட்ட படைப்புகள் என பலவகைகளையும் காட்சிப்படுத்தியுள்ளனர். பிகாசோவின் கொரியப் படுகொலைகள் என்ற பெரிய ஓவியம் இங்குதான் காட்சிப்படுத்தப்பட்டுள்ளது.\n"}
{"id": "247716", "url": "https://ta.wikipedia.org/wiki?curid=247716", "title": "ரம்பா (பக்கவழி நெறிப்படுத்தல்)", "text": "ரம்பா (பக்கவழி நெறிப்படுத்தல்)\n\nரம்பா என்ற தலைப்பில் உள்ள கட்டுரைகள்: \n"}
{"id": "247718", "url": "https://ta.wikipedia.org/wiki?curid=247718", "title": "சித்தாந்த சாராவளி", "text": "சித்தாந்த சாராவளி\n\nசித்தாந்த சாராவளி என்பது திரிலோசன சிவாசாரியார் எழுதியுள்ள நூலாகும். இந்நூல் 166 சுலோகங்களை உடையது. இதில் நான்கு பாதங்கள் உள்ளன. இப்பதாங்களில் ஞான பாதம் என்பதில் பதி, பசு, பாசம், மூவகை ஆன்மாக்கள், தியானம், தீட்சை போன்ற சைவ சமயத்தின் கூறுகள் விளக்கப்பட்டுள்ளன.\n\nஇந்நூலுக்கு அனந்த சிவம் உரையெழுதியுள்ளார்.\n"}
{"id": "247719", "url": "https://ta.wikipedia.org/wiki?curid=247719", "title": "சிவாசாரியர்", "text": "சிவாசாரியர்\n\nசிவாச்சாரியார் என்போர் சிவாலயத்தில் பூசை செய்யவும், சிவாலயத்தின் பிரதிட்டை செய்யவும், சிவாலய விழாக்களை செய்யவும் தகுதியுடையோர் ஆவார்கள். இவர்கள் சிவாகம முறைப்படி இதனை செய்கின்றார்கள். இவர்கள் ஆன்மார்த்தம், பரார்த்தம் எனும் இரு வகை பூசை முறைகளை செய்பவர்களாகும். \n\nஇவர்களை சிவப் பிராமணர், சிவபுத்திரர், கர்ம சித்தாந்தக் குரவர் என்ற பெயர்களில் அழைக்கின்றார்கள்.\n\nSection::::தோற்றம்.\nசதாசிவ முர்த்தியின் ஐந்து முகங்களிலிருந்து கௌசிகர், காசியபர், பாரத்துவாசர், அத்திரி, கௌதமர் என ஐந்து முனிவர்கள் தோன்றினார்கள். இவர்களின் வழி வந்தோர் சிவாச்சாரியார்கள் எனப்படுகிறார்கள்.\n"}
{"id": "247721", "url": "https://ta.wikipedia.org/wiki?curid=247721", "title": "பாரிஸ் நவீனக் கலை அருங்காட்சியகம்", "text": "பாரிஸ் நவீனக் கலை அருங்காட்சியகம்\n\nபாரிஸ் நவீனக் கலை அருங்காட்சியகம் ( Musée National d'Art Moderne National Museum of Modern Art) என்பது பிரான்ஸ் நாட்டின் தலைநகரான பாரிசில் அமைந்துள்ள நவீன கலை அருங்காட்சியகம் ஆகும். இது அருங்காட்சியகம் என்பதைவிட அனைத்து கலைகளுக்குமான மையமாக விளங்குகிறது.\nஇக்கட்டத்தின் மூன்றாவது மாடியில்தான் நவீன கலை அருங்காட்சியகம் உள்ளது. ஓவியங்கள் சிற்பங்கள் போன்றவை காட்சிக்கு வைக்கப்பட்டுள்ளன. அதுமட்டுமல்லாது அசைவுரு படிமங்களைக் கொண்ட காணொளி காட்சிகளும் படைப்புகளாக வைக்கப்பட்டுள்ளன.\n"}
{"id": "247726", "url": "https://ta.wikipedia.org/wiki?curid=247726", "title": "உதயகுமரன்", "text": "உதயகுமரன்\n\nஉதயகுமரன் சோழ இளவரசனும், ஐம்பெருங் காப்பியங்களில் ஒன்றான மணிமேகலையில் வருகின்ற கதாப்பாத்திரமும் ஆவார். இவர் காவிரிப்பம்பட்டினத்தினை ஆண்ட அரசன் நெடுமுடிக் கிள்ளியின் மகனாவார். இவர் மணிமேகலையை காதலித்தவர். இவர் மணிமேகலையைத் தேடி சத்திரத்திற்கு சென்ற பொழுது கஞ்சணன் என்பவரால் கொல்லப்பட்டார்.\n\nSection::::கருவி நூல்.\nமணிமேகலை காப்பியம்\n"}
{"id": "247730", "url": "https://ta.wikipedia.org/wiki?curid=247730", "title": "லண்டன் தேசிய அருங்காட்சியகம்", "text": "லண்டன் தேசிய அருங்காட்சியகம்\n\nலண்டன் தேசிய அருங்காட்சியகம் ( National Gallery) என்பது இங்கிலாந்து நாட்டின் தலைநகரான லண்டனில் அமைந்துள்ள தேசிய அருங்காட்சியகம் ஆகும். இது உலகளாவிய அற்புத கலைக்கருவூலங்களைக் கொண்ட அருங்காட்சியகம்.\nமிகவும் புகழ்பெற்ற பல ஓவியங்கள் பல இவ்வருங்காட்சியகத்தில் உள்ளன.மேற்கு ஐரோப்பிய ஓவியர்களான லியானார்டோ டாவின்சி, மைக்கலாஞ்சலோ, டிசியன், வான்அய்க்,ஹோல் பின், கோயா, ரெம்ப்ரெண்ட்,டர்னர்,கானிஸ்டபில்,ரெனாயர், வான்கா, தீகாஸ், பிக்காசோ போன்ற ஓவியர்களால் ,1250ஆம் ஆண்டிலிருந்து 1900 வரையில் வரையப்பட்ட இரண்டாயிரத்து முந்நூறுக்கும் மேற்பட்ட ஓவியங்கள் காட்சிப்படுத்தப்பட்டுள்ளன.\n"}
{"id": "247734", "url": "https://ta.wikipedia.org/wiki?curid=247734", "title": "சே. சிவஞானம் பிள்ளை", "text": "சே. சிவஞானம் பிள்ளை\n\nசே. சிவஞானம் பிள்ளை (1871 - 1933) கந்த புராணச் சுருக்கம் நூலின் ஆசிரியர் ஆவார். இவர் வெள்ளியம்பல உபாத்தியாயர் என்பவருக்கு மயிலாப்பூரில் பிறந்தவர். திருமயிலை வித்துவான் சண்மகம் பிள்ளை மற்றும் காஞ்சி வித்துவான் இராமசாமி நாயுடு ஆகியோரிடம் கல்வி கற்றர்.\n\nகந்த புராணத்தில் உள்ள செய்யுட்களைத் திரட்டி கந்தபுராணச் சுருக்கம் என்ற நூலை வெளியிட்டார். உடன் தேவார ஆசிரியர்களின் வரலாற்றினை எழுதியுள்ளார்.\n"}
{"id": "247735", "url": "https://ta.wikipedia.org/wiki?curid=247735", "title": "ஆஃபா தத்துவம்", "text": "ஆஃபா தத்துவம்\n\nஆஃபா தத்துவம் \"( Aufbau principle )\" செருமன் மொழியில் Aufbau என்ற சொல்லின் பொருள் கட்டமைப்புச் சேர் என்பதாகும். ஆஃபா விதி அல்லது கட்டமைப்புச் சேர் தத்துவம் என்றும் இதை அழைக்கலாம். இத்தத்துவத்தின் மூலம் ஓர் அணுவின் அல்லது ஒரு மூலக்கூறின் அல்லது ஒர் அயனியின் எலக்ட்ரான் கட்டமைப்பைக் கண்டறியலாம். ஓர் அணுவில் எலக்ட்ரான்களின் எண்ணிக்கை ஏறுமுக வரிசையில் அதிகரிக்கும்போது அவை எவ்வாறு கட்டமைப்பில் சேர்கின்றன என்பதை இத்தத்துவத்தின் ஆரம்பநிலை கருதுகோள்கள் தெரிவிக்கின்றன. அவ்வாறு எலக்டரான்களின் எண்ணிக்கை உயரும் நிலையில் அணுவின் உட்கருவை மையமாகக் கொண்டும் ஏற்கனவே அங்குள்ள எலக்ட்ரான்களின் எண்ணிக்கையைக் கொண்டும் அவை தங்களுக்குரிய நிலையான ஆர்பிட்டாலை அனுமானம் செய்கின்றன.\n\nஇத்தத்துவத்தின் படி எலக்ட்ரான்கள் ஆற்றல் மிகக்குறைந்த ஆர்பிட்டால்களில் நிரம்பிய பிறகு அதற்கு அடுத்த அதிக ஆற்றலை உடைய ஆர்பிட்டால்களுக்குச் செல்லமுடியும். உதாரணமாக 2s ஆர்பிட்டால் நிரம்புவதற்கு முன்னால் 1s ஆர்பிட்டால் நிரம்பும். ஒவ்வொரு ஆர்பிட்டால்களிலும் இடம்பெற வேண்டிய எலக்ட்ரான்களின் எண்ணிக்கையை பவுலி தவிர்ப்புத் தத்துவம் கட்டுப்படுத்துகிறது. ஒருவேளை சம அளவு ஆற்றல் கொண்ட பல ஆர்பிட்டால்கள் இருக்க நேர்ந்தால் ஊண்ட் விதிப்படி எலக்ட்ரான்கள் நிரம்பும். அதாவது சம அளவு ஆற்றல் கொண்ட ஒவ்வொரு ஆர்பிட்டால்களிலும் ஒரு எலக்ட்ரான் நிரம்பியே பிறகே மீண்டும் மாறுபட்ட சுழற்சி கொண்ட இணை எலக்ட்ரான்களாக நிரம்பத் தொடங்கும்.\nஅணுக்களின் உட்கருவில் புரோட்டான்கள் மற்றும் நியூட்ரான்களின் அமைப்பை ஆஃபா தத்துவத்தின் வேறொரு வடிவம் விளக்குகிறது.\n\nSection::::மாடலங் ஆற்றல்வரிசை விதி.\nஆர்பிட்டால்களில் எந்தவரிசையில் இலத்திரன்கள் பூர்த்தியாக வேண்டும் என்பதை n + ℓ விதி வழங்குகிறது. முதலில் எர்வின் மாடலங் என்பவர் கூறியதைத் தொடர்ந்து இவ்விதி மாடலங் விதி (\"Madelung rule\") என்றும் அழைக்கப்படுகிறது. மேலும் சார்லசு சானெட்டும் இதைக் கூறியிருப்பதால் சானெட் விதி (\"Janet rule\") என்றும், விசிவோலாது கிளெச்கோவ்சிகியும் இதே கருத்தைக் கூறியிருப்பதால் பிரெஞ்சு மற்றும் உருசிய மொழி பேசும் நாடுகளில் இவ்விதி கிளெச்கோவ்சிகி விதி (\"Klechkovski rule\") என்றும் அழைக்கப்படுகிறது. இவ்விதி மூலைவிட்ட விதி (\"diagonal rule\") என்றும் அழைக்கப்படுகிறது.. n + ℓ மதிப்பு அதிகமாக உள்ள ஆர்பிட்டால்களில் எலக்ட்ரான்கள் நிரம்புவதற்கு முன்னர் n + ℓ மதிப்பு தாழ்வாக உள்ள ஆர்பிட்டால்களில் நிரம்புகின்றன. இங்கு n என்பது முதன்மைக் குவாண்டம் எண்ணையும் ℓ என்பது துணை குவாண்டம் எண்ணையும் குறிக்கின்றன. ℓ = 0,1,2,3 என்பன முறையே s, p, d, மற்றும் f துணை ஆற்றல் மட்டங்களைக் குறிக்கின்றன.\n\nஇவ்விதி ஆற்றலுடன் தொடர்புடைய அணு ஆர்பிட்டால் n + ℓ, இல் காணப்படும் மொத்த நோட்களின் (node) அடிப்படையில் அமைந்ததாகும். இரு ஆர்பிட்டால்களின் n + ℓ இன் மதிப்பு சமமாயிருக்கும்போது குறைவான n மதிப்பு கொண்ட ஆர்பிட்டால் குறைந்த ஆற்றலைப் பெற்றிருக்கும் அதுவே முதலில் நிரம்பும். பெரும்பாலும் தாழ்நிலையில் இருக்கும் அணுக்களில் எலக்ட்ரான்கள் ஆர்பிட்டால்களின் ஆற்றலைப் பொறுத்து n + ℓ விதியின் அடிப்படையில் ஏறுமுக வரிசையில் நிரம்பும். n இன் மாதிரி வடிவமைப்பு தனிமங்களின் அலைமாலைப் பண்புகளின் அடிப்படையில் சோதித்துப் பெறப்பட்டதாகும்.\n\nநடுநிலை அணுக்கள் அவற்றின் தாழ்நிலையில் இருக்கும்போது மாடலங்கின் ஆற்றல் கட்டளைவிதி பொருந்துவதாக உள்ளது. ஆனால் இவ்வாறான சில நடுநிலை அணுக்களிலும் பல அணுக்களின் வடிவமைப்புகள் சோதனையில் கண்டறியப்பட்ட வடிவமைப்பில் இருந்து வேறுபடுகின்றன. தாமிரம், குரோமியம், மற்றும் பல்லேடியம் முதலியவை இப்பண்பிற்கான பொதுவான உதாரணங்களாகும். மாடலங்கின் விதிப்படி 4s ஆர்பிட்டால் (n + ℓ = 4 + 0 = 4) 3d ஆர்பிட்டாலுக்கு முன்பே நிரம்ப வேண்டும். இவ்விதி தாமிரத்தின் எலக்ட்ரான் வடிவமைப்பை 1s 2s 2p 3s 3p 4s 3d என்று முன்கணித்துக் கூறுகிறது. இதுவே [Ar]4s 3d என்று சுருங்கிய வடிவாக தரப்படுகிறது. இங்கு [Ar] எனக் குறிக்கப்பட்டிருப்பது இத்தனிமத்திற்கு முன்புள்ள நிறைவுற்ற மந்தவாயு ஆர்கான் ஆகும். ஆனால் சோதனைமுறையில் கண்டறியப்பட்ட தாமிரத்தின் எலக்ட்ரான் வடிவமைப்பு [Ar]4s 3d என்பதாகும். 3d ஆர்பிட்டால் நிரப்பும்போது தாமிரம் தாழ்வான ஆற்றல் நிலையில் இருக்கமுடிகிறது. இதேபோல குரோமியமும் [Ar]4s 3d என்ற எலக்ட்ரான் வடிவமைப்பிற்குப் பதிலாக [Ar]4s 3d என்ற எலக்ட்ரான் வடிவமைப்பைக் கொண்டுள்ளது. இந்நிகழ்வில் குரோமியத்தின் 3d ஆர்பிட்டால் பாதிநிரவலாக உள்ளது. மாடலங்கின் விதி பல்லேடியத்தின் எலக்ட்ரான் வடிவமைப்பு [Kr]5s 4d என்று கூறுகிறது. ஆனால் சோதனை முடிவு இரண்டு எலக்ட்ரான்களின் இருப்பிட வித்தியாசத்துடன் [Kr]4d என்கிறது.\n\nSection::::வரலாறு.\nSection::::புதிய குவாண்டம் விதியில் ஆஃபா தத்துவம்.\nசெருமானியர் ஆஃபா பிரின்சிப் என்பவரின் பெயரில் இருந்துதான் இத்தத்துவத்திற்கான பெயர் தோன்றியுள்ளது. ஒரு விஞ்ஞானியின் பெயர் என்பதோடு மட்டுமின்றி ஆர்பிட்டால் கட்டமைப்புச் சேர் என்றால் ஆர்பிட்டால்களின் நிரவும் முறை எனப்பொருள் வருமாறு இப்பெயர் உள்ளது. உண்மையில் இத்தத்துவத்திற்கான அடிப்படை நீல்சு போர் மற்றும் உல்ப்காங்கு பவுலி ஆகியோரால் 1920 இன் ஆரம்பகாலத்தில் தெரிவித்து, “ எலக்ட்ரான்கள் ஆற்றல் மிகக்குறைந்த ஆர்பிட்டால்களில் நிரம்பிய பிறகே ஆற்றல் அதிகமான ஆர்பிட்டால்களுக்கு செல்லும் “ என்று குறிப்பிட்டார்கள்.\n\nஎலக்ட்ரான்களின் பண்புகளை அறிவதற்கு குவாண்டம் விசையியல் ஆரம்பகாலத்தில் இப்படித்தான் உதவியது. பொதுவாக வேதிப்பண்புகளை இயற்பியல் வரையறைகளால் விளக்கியது. நேர் மின்சுமை கொண்ட அணுக்கருவும் எதிர் மின்சுமை கொண்டிருக்கும் அங்குள்ள எலக்ட்ரான்களும் புதியதாகக் கூடும் ஒவ்வொரு எலக்ட்ரானுக்கும் மின்புலத்தை உருவாக்குகின்றன. இருந்தபோதிலும் ஐதரசன் அணுவில் ஆர்பிட்டால்களுக்கும் முதன்மை குவாண்டம் எண் n இடையில் எந்தவிதமான ஆற்றல் வேறுபாடும் காணப்படவில்லை. மற்ற அணுக்களின் வெளிக்கூட்டில் இருக்கும் எலக்ட்ரான்களுக்கு இது பொருந்தவில்லை. எலக்ட்ரான்கள் பாரம்பரியமாக நீள்வட்டப்பாதையில் நிரம்புகின்றன என்று குவாண்டம் விசையியலுக்கு முந்தைய குவாண்டம் விதி குறிப்பிட்டது. இதன்படி எலக்ட்ரான் ஒரு குறிப்பிட்ட ஆற்றல் மட்டத்தில் இருக்கும்பொழுது வட்டப்பாதை அல்லது கணக்கற்ற நீள்வட்டப் பாதைகளை அதன் உட்கருவைச் சுற்றிப் பெற்றிருக்கும். அதிகக் கோண உந்தம் பெற்றிருக்கும் ஆர்பிட்டால்கள் உள்ளிருக்கும் எலக்ட்ரான்களுக்கு வெளியே வட்டப்பாதையைக் கொண்டிருக்கும். ஆனால், குறைவான கோண உந்தம் பெற்றிருக்கும் ஆர்பிட்டால்கள் (s- மற்றும் p- ஆர்பிட்டால்கள்) அதிக மையவிலக்கம் கொண்டுள்ளன. இதனால் அவை உட்கருவை நெருங்கி வருகின்றன. உட்கரு எலக்ட்ரான்மேல் ஏற்படுத்தும் கவர்ச்சியைப் பொறுத்து சிறு ஆற்றல் வித்தியாசங்கள் தோன்றுகிறது.\n\nSection::::n + ℓ ஆற்றல் கட்டளை விதி.\nn + ℓ இன் மதிப்பு ஒரே அளவு உள்ளவாறு ஒரு தனிமவரிசை அட்டவணையை சார்லசு சானெட் 1927 ஆம் ஆண்டில் பரிந்துரைத்தார். எலக்ட்ரான்கள் அணுவின் துணைக்கூடுகளில் எவ்வாறு நிரம்புகின்றன என்பது குறித்து 1936 ஆம் ஆண்டில் எர்வின் மாடலங் தன்னுடைய அனுபவ விதிகளை பரிந்துரைத்தார். இவருடைய விதிகள் அலைமாலை ஆய்வுகளின் அடிப்படையில் கண்டறியப்பட்ட அணுவின் அடிப்படை விதிகளை சார்ந்திருந்தது. பெரும்பாலான ஆங்கில மொழியில் வெளியிடப்பட்ட ஆய்வுகள் மாடலங் விதியை ஆதரித்தன. இவர் 1926 ஆம் ஆண்டுகளிலேயே இந்த வடிவமைப்பைக் குறித்த எண்ணங்களைப் பெற்றிருந்தார். தாமசு ஃபெர்மியின் அணு அமைப்பு மாதிரியின் அடிப்படையில் 1962 ஆம் ஆண்டில் உருசிய விவசாய வேதியியலாளர் வி.எம். கிளெச்கோவ்சிகி முதலாவது கருத்தியல் ரீதியிலான விளக்கத்தை எடுத்துவைத்தார். இவ்விளக்கத்தில் n + ℓ, இன் கூடுதல்மதிப்பு முக்கியத்துவம் பெற்றது. பல பிரெஞ்சு மற்றும் உருசிய ஆய்வுக்கட்டுரைகள் இதனால் கிளெச்கோவ்சிகி விதியை ஆதரித்தன. அணு ஆர்பிட்டால்களில் எலக்ட்ரான்கள் நிரம்பும் வரிசையை முன்னுரைத்த மாடலங்கின் விதிக்கு சில அறிஞர்கள் சமீப காலமாக சவால் விடுகின்றனர். இத்தகைய சவால்கள் விடுக்கப்படுவது ஒன்றும் முதல்முறை அல்ல. இசுக்காண்டியம் அணுவின் 4s ஆர்பிட்டால் நிரம்புவதற்கு முன்பே 3d ஆர்பிட்டால் நிரம்பிவிடுகிறது. மேலும் இதற்கு ஆதரவாக சோதனை முடிவுகளும் இக்கருத்திற்கு வலுசேர்த்தன. இவ்வகைத் தனிமங்களில் உள்ள எலக்ட்ரான்களின் அயனியாகும் ஆற்றல் மற்ற இடைநிலைத் தனிமங்களின் அயனியாகும் ஆற்றலை விட தெளிவாக விளங்கியது. 4s எலக்ட்ரான்கள் சந்தேகத்திற்கிடமின்றி முன்னுரிமையுடன் அயனியாக்கம் அடைந்தன.\n\n\n\n"}
{"id": "247736", "url": "https://ta.wikipedia.org/wiki?curid=247736", "title": "ஊர்வசி (அரம்பையர்)", "text": "ஊர்வசி (அரம்பையர்)\n\nஊர்வசி இந்து தொன்மவியலில் வருகின்ற அரம்பையர்களில் ஒருத்தியாவார். இவர் அழகிலும் நாட்டியத்திலும் உயர்ந்தவர். \n\nஇவர் சந்திர குலத்தில் புரூரவசு‎வை காதலித்தாகவும், அதற்காக பூமியில் வசித்ததாகவும் புராணங்கள் கூறுகின்றன. உடன் பஞ்ச பாண்டவர்களில் ஒருவரான அருச்சுனனின் மீது காதல் கொண்டார். ஆனால் அருச்சுனன் இவரை ஏற்க மறுத்தமையால் அருச்சுணனுக்கு சாபமிட்டார்.\n\nSection::::பிறப்பு.\nவிவ்ரிசா-அஹிம்சா தம்பதியினருக்கு ஹரி, கிருஷ்ணா, நர, நாராயண என நான்கு மகன்கள் பிறந்தனர். இமயமலைக்குச் சென்று வதரிகாசிரமத்தில் பர்ணசாலை அமைத்து தவத்தினை மேற்கொண்டனர். அவர்களின் தவத்தினைக் கலைக்க ரம்பாவையும், மன்மதனையும் இந்திரன் அனுப்பிவைத்தார். அவர்கள் தவமேற்றும் இடத்திற்கு வந்தபோது பூக்கள் பூப்பதும், செடிகொடிகள் செழுமையாவதும் ஏற்பட்டது. தவம் கலைத்து அங்குநடப்பதை கண்டார். உணர்ந்தார். மன்மதனை அருகில் அமரச்சொல்லி தன்னுடையத் தொடையில் ஒரு கொத்து மலர்களை திரித்தார். அந்த திரிபட்ட மலர் ஊர்வசி எனும் பெண்ணாக மாறியது. அவளே மிகச் சிறந்த அழகியாக இருப்பாள். இந்திரனுக்கு நான் தரும் பரிசாக கொடுங்கள் என்றார். \n\nSection::::இவற்றையும் காண்க.\nஇந்திரன்\nகாமதேனு\nகற்பக விருட்சம்\n"}
{"id": "247737", "url": "https://ta.wikipedia.org/wiki?curid=247737", "title": "நாகர்கோவில் சந்திப்பு தொடருந்து நிலையம்", "text": "நாகர்கோவில் சந்திப்பு தொடருந்து நிலையம்\n\nநாகர்கோவில் சந்திப்பு தொடருந்து நிலையம் (\"Nagercoil Junction railway station\", நிலைய குறியீடு:NCJ) தமிழ்நாட்டில், கன்னியாகுமரி மாவட்டத்தில் அமைந்துள்ள முக்கியமான தொடருந்து நிலையங்களில் ஒன்றாகும். இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது.\n\nSection::::சேவைகள்.\nSection::::பயணிகள் இரயில்கள்.\nசேவைகள்\n\n\n\n\n"}
{"id": "247738", "url": "https://ta.wikipedia.org/wiki?curid=247738", "title": "ஒழுங்குசார் நிரலாக்கம்", "text": "ஒழுங்குசார் நிரலாக்கம்\n\nஒழுங்கு சார் நிரலாக்கம் (structured programming) என்பது நிரலி எழுதுகின்ற ஒரு முறையாகும். ஒரு நிரலியை ஒருவர் எப்படி வேண்டுமானாலும் எழுதலாம். ஆனால் அவ்வாறு எழுதப் படும் நிரலிகள் படித்துப் புரிந்து கொள்ள கடினமாக இருக்கும். மேலும், அவற்றில்\nஏதும் பிழைகள் இருக்குமாயின் அவற்றைக் கண்டறிந்து களைவது இன்னும் கடினமாகும். எனவே, ஒரு நிரலி எழுதும் போது, அதை மனம் போன போக்கில் எழுதாமல், ஒரு சில ஒழுக்க நெறிகளைக் கடைப் பிடித்து, கட்டுப்பாட்டோடு எழுதுதல் வேண்டும். அவ்வாறு எழுதும் போதுதான், நிரலிகள் ஒழுங்கு சார்ந்த அமைப்போடு கூடியவையாக உருவாகும். இவ்வாறு நிரலிகள் எழுதும் முறையை ஒழுங்கு சார் நிரலாக்கம் என்று டைக்ஸ்ட்ரா (Edsger W. Dijkstra) என்ற கணினி அறிஞர் கூறினார்.\n\nஒழுங்கு சார் நிரலிகள் எழுத, கீழ்க்கண்ட கட்டுப்பாட்டு அமைப்புகள் போதுமென நிறுவப் பட்டது.\n\n\nஇம் மூன்று கட்டுப்பாட்டு அமைப்புகளை வைத்துக் கொண்டு ஓர் ஒழுங்குசார் நிரலியை எழுதலாம். பிளாக்(P. J. Plauge), கனூத்(Donald Knuth) போன்றவர்கள் இந்தக் கருத்தை முழுதாக ஏற்றுக் கொள்ளவில்லை.\n"}
{"id": "247739", "url": "https://ta.wikipedia.org/wiki?curid=247739", "title": "புரூரவசு", "text": "புரூரவசு\n\nபுரூரவசு இந்து தொன்மவியலின் படி பூலோகத்து அரசனும், இந்திரனின் நண்பரும், தேவ கன்னிகையான ஊர்வசியின் கணவனும் ஆவார். \n\nஇவர் ஊர்வசியையும், சித்திரலோகையையும் கடத்தி சென்ற கேசி என்ற அரசனுடன் போரிட்டு இருவரையும் மீட்டார். பின் இருவரையும் தேவலோகத்தில் சேர்த்தார். இதன் காரணமாக ஊர்வசிக்கு புரூரவசுவின் மேல் காதல் ஏற்பட்டது. பரதரின் நாட்டிய நாடகத்தில் தன்னை மறந்து ஊர்வசி தன் காதலை வெளிப்படுத்தியமையால், பரதரின் சாபத்தால் பூலோகத்தில் கொடியாக 50 வருடங்கள் இருந்து பின் புரூரவசுவை மணம் செய்தார். மாயாதரன் எனும் அசுரனை வெல்ல இந்திரனுக்கு துணையாக இருந்தார். அதன் பின் இந்திர லோகத்தில் நடந்த நடன நிகழ்ச்சியில் ஆடிய ரம்பையின் நடத்தினை விமர்சனம் செய்தார். இதனால் ரம்பையின் நடன ஆசிரியரான தும்புரு ஊர்வசியை விட்டு புரூரவசு பிரிய சாபம் தந்தார். இதனால் புரூரவசு ஊர்வசியைப் பிரிந்து பின் திருமாலை நோக்கி கடுஞ்தவம் செய்து அந்த தவத்தின் பலனால் மீண்டும் ஊர்வசியை அடைந்தார்.\n\nSection::::கருவி நூல்.\nதமிழில் சமயம் - பௌத்தக் கதைகள், இசைவாணர் கதைகள் - வீ. அரசு - இளங்கணி பதிப்பகம்\n"}
{"id": "247742", "url": "https://ta.wikipedia.org/wiki?curid=247742", "title": "ஏகாம்பர முதலியார்", "text": "ஏகாம்பர முதலியார்\n\nஏகாம்பர முதலியார் தமிழ் எழுத்தாளர் ஆவர். இவர் நாராயணசாமி உபாத்தியாயர் என்பவருக்கு செஞ்சியில் வெள்ளாள மரபில் பிறந்தார். ஏகாம்பர முதலியார் சோதிடம் மற்றும் வைத்தியம் போன்ற துறையில் வல்லுனராக இருந்தார். எண்ணற்ற தமிழ் நூல்களை ஏழுதியுள்ளார். இவர் எழுதிய நூல்களில் சில மருத்துவம் சார்ந்தவையாகவும் உள்ளன. சில அம்மானை நூல்களையும் நாடக நூல்களையும் எழுதியுள்ளார்.\n\nஇவரது காலம் பத்தொம்பதாம் நூற்றாண்டின் இறுதி மற்றும் இருபதாம் நூற்றாண்டின் தொடக்கமும் ஆகும்.\n\nஇவர் உயர் நீதிமன்றச் சிந்து என்ற பாடலை உயர்நீதிமன்றத்தின் பெருமைகளை விளக்கும் விதமாக எழுதியுள்ளார்.\n\n"}
{"id": "247744", "url": "https://ta.wikipedia.org/wiki?curid=247744", "title": "நகுஷன்", "text": "நகுஷன்\n\nநகுஷன் என்பவர் இந்து சமய இதிகாசமான மகாபாரதத்தில் வருகின்ற ஒரு கதாப்பாத்திரம் ஆவார். இவர் சந்திர வம்சத்தவர் ஆவார். இவர் ஆயு என்பவரின் மகன்.\n\nஇவர் நூறு அசுவமதயாகம் நடத்தி இந்திரனாகும் வாய்ப்பினைப் பெற்றார். இந்திரப் பதவியைப் பெற்றமையால் சப்த முனிவர்கள் இவரை சுமந்து சென்றனர். அவர்களில் அகத்தியர் சிறியவராக இருந்தமையால் பல்லக்கினை சுமந்து மெதுவாக நடந்தார். இதனால் கோபம் கொண்ட நகுஷன் அகத்தியரை சீண்டினான்.\n\nஇதனால் கோபம் கொண்ட அகத்தியர் நகுஷனை பாம்பாக மாறுமாறு சபித்தார். இவர் பாம்பாக மாறி பஞ்சபாண்டவர்களில் ஒருவனான [[பீமன்|பீமனைடட விழுங்கினார். அப்போது [[தர்மன்|தர்மனின்]] அறிவுரைக் கேட்டு சாபம் நீங்கப் பெற்றார்.\n\nSection::::கருவி நூல்.\nமகாபாரதம்\n\n[[பகுப்பு:மகாபாரதக் கதை மாந்தர்கள்]]"}
{"id": "247746", "url": "https://ta.wikipedia.org/wiki?curid=247746", "title": "நங்கூரம்", "text": "நங்கூரம்\n\nநங்கூரம் (ஆங்கிலம்:anchor) என்பது நீரில் செல்லும் நீரூர்திகளை நகராமல் நிறுத்த இடப்படுகின்ற சாதனமாகும். இலத்தின் மொழியில் அன்கோரா என்ற சொல் பிற்காலத்தில் ஆன்கர் என்ற மாறியது. பண்டைக் காலத்தில் பெரிய கற்கள், மணல் மூட்டைகள் போன்றவை இதற்காப் பயன்படுத்தப்பட்டன. பிற்காலத்தில் இரும்பினால் ஆன நங்கூரம் வடிவமைக்கப்பட்டு பயன்படுத்தப்படுகின்றன.\n"}
{"id": "247747", "url": "https://ta.wikipedia.org/wiki?curid=247747", "title": "தி சாங் ஆஃப் ஸ்பாரோஸ் (திரைப்படம்)", "text": "தி சாங் ஆஃப் ஸ்பாரோஸ் (திரைப்படம்)\n\n'தி சாங் ஆஃப் ஸ்பாரோஸ்' (அ) 'குருவிகளின் பாடல்' (\"ஆவாஸ்-ஏ கோஞ்சேஷ்க்-ஹா\") () என்பது மஜீத் மஜீதி ஈரானிய மொழியான பாரசீக மொழியில் இயக்கி 2008ஆம் ஆண்டு வெளியான ஒரு ஈரானிய திரைப்படம். இத்திரைப்படம் நடுத்தரக் குடும்பத்தின் பொறுப்பாளராக இருக்கும் தந்தையின் நடவடிக்கைகள், உணர்வுகள், சூழல்கள் ஆகியவற்றை யதார்த்தமாக விவரிக்கிறது. ஒரு தீக்கோழி (நெருப்புக்கோழி) பண்ணையிலிருந்து வேலை நீக்கம் செய்யப்படும் கரீம் என்பவரின் கதையைச் சொல்கிறது இப்படம். திடீரென வேலையை இழந்த கரீம் தொடர்ந்து குடும்பத்தை சிரமமின்றி நடத்துவதற்காக தெஹ்ரான் நகருக்குச் சென்று தேடிய புது வேலையையும் அதன் பின் அவர் வாழ்வில் நிகழும் மாற்றங்களையும் காட்டுவதாகக் கதை அமைகிறது. இத்திரைப்படம் பலதரப்பட்ட பாராட்டுகளைப் பெற்றது.\n\nSection::::கதைச்சுருக்கம்.\nஈரான் தலைநகரான தெஹ்ரான் நகருக்கு வெளியே உள்ள தீக்கோழிப் பண்ணை ஒன்றில் வேலை செய்துகொண்டிருப்பவர் கரீம். அவரது மனைவி நர்கிஸ். அவர்களுக்கு இரண்டு மகள்கள் மற்றும் ஒரு மகன். இந்தக் குடும்பம் அவர்களுடைய ஒரு சிறிய வீட்டில் எளிமையான, நிறைவான வாழ்க்கையை நடத்திக் கொண்டிருக்கிறது. பாசமும் பண்பும் மிக்கவர் கரீம். ஆனால் குடும்ப பாரம் மற்றும் பொறுப்பு காரணமாக அவ்வப்போது கோபக்காரராக இருக்கிறார்.\n\nமூத்த மகள் ஹனீயே பிறப்பு முதலே காது கேளாதவள். அரசு இலவசமாகக் கொடுத்த காது கேட்கும் இயந்திரத்தைப் பயன்படுத்துபவள். ஆனாலும் உதட்டசைவை வைத்து பிறரின் பேச்சைப் புரிந்து கொள்ளப் பழகியவள். ஒரு நாள் அவளுடைய காதுக் கருவி அவர்களுடைய வீட்டுக்கு அருகில் உள்ள ஒரு பெரிய மழைநீர்த் தொட்டியில் விழுந்துவிடுகிறது. இதைக் கேள்விப்பட்டு கரீம் கோழிப் பண்ணையில் இருந்து விரைவாக வீடு திரும்புகிறார். கரீமின் மகன் ஹுசைன் அக்கம் பக்கத்து வீட்டுச் சிறுவர்களுடன் சேர்ந்து அக்காவின் காதுக் கருவியை - தூர் வாரப்படாத, சகதியான அந்த நீர்த் தேக்கத் தொட்டியில் தேடிக் கொண்டிருக்கின்றான்.\n\nதொட்டியில் இறங்கியதற்காகக் கரீம் அவர்களைத் திட்டுகிறார். பிறகு தானும் தொட்டியில் இறங்கித் தேடுகிறார். தேடலுக்கு இடையே ஹுசைனும் அவனது நண்பர்களும் 'அந்தத் தொட்டியைத் தூர்வாரி, சுத்தம் செய்து அதில் மீன் வளர்த்து பெரும் பணக்காரர்கள் ஆகலாம்' என்று கூறுகின்றார்கள். கரீம் அந்த யோசனையை நிராகரிக்கிறார். ஒரு வழியாக அவர்கள் காதுக் கருவியைக் கண்டுபிடிக்கின்றனர். ஆனாலும் அது சரியாக வேலை செய்யவில்லை. அருகில் உள்ள அரசு மருத்துவமனையில் இலவச மாற்று கருவி கிடைக்க நான்கு மாதங்கள் ஆகும் என்கின்றனர். அவசரமாக வேண்டுமென்றால் தலைநகர் தெஹ்ரான் நகருக்குச் சென்றால் கடைகளில் கிடைக்கும் என்று தெரிய வருகிறது.\n\nஉதட்டசைவால் பேச்சைப் புரிந்துகொள்ளும் மகள் ஹனீயே, தன் தந்தையிடம் அதிகம் பணமில்லை எனத் தெரிவதால் 'கருவி இல்லாமலேயே காது ஓரளவு கேட்கிறது' எனப் பொய் சொல்கிறாள். மகளின் நிலையை உணர்ந்து கலங்குகிறார் கரீம்.\n\nஅந்தக் கவலையோடே வேலைக்குப் போகிறார் கரீம். வேலை செய்யும் பண்ணைக்குப் புதிய தீக்கோழிகளை இறக்கிக் கொண்டிருக்கும்போது அதில் ஒரு கோழி தப்பி ஓடிவிடுகிறது. அதற்கு கரீமின் அலட்சியம் தான் காரணம் என்று காரணம் காட்டி அவரை வேலையை விட்டு நீக்குகின்றனர். அதன் பின் ஓரிரு தினங்களில் ஹனீயேவின் கருவியைச் சரி செய்ய விசாரிக்கலாம் என்று தெஹ்ரானுக்குச் செல்கிறார் கரீம். அங்கு கருவியை சரி செய்ய 350000 தோமான்கள் செலவாகும் என்று தெரிய வருகிறது. திரும்பி வரும்போது தெஹ்ரான் கடைத் தெருவில் அவரை 'வாடகைச் சவாரிக்கு மோட்டார் பைக் ஓட்டுபவர்' என்று ஒருவர் தவறாகப் புரிந்துகொண்டு பைக்கில் சவாரி ஏறி, அதற்காக பணம் கொடுக்கிறார். அதனால் அவர் மோட்டார் பைக்கில் வாடகைக்கு ஆட்களையும் பொருட்களையும் ஏற்றிச் செல்வதையே புதிய தொழிலாக்கிக் கொண்டு தினமும் நகரத்துக்கு வருகிறார்.\n\nஅப்போது அவர் சந்திக்கும் மனிதர்களும் நேரும் அனுபவங்களும் அவரது நேர்மையான, பெருந்தன்மையான குணத்தைக் கொஞ்சம் கொஞ்சமாக மாற்றுகின்றன.\n\nநகரத்தில் பணக்காரர்கள் பார்த்தால் பணம் பொருள் எதுவும் கொடுப்பார்கள் என்பதற்காக அவர்களுக்குத் தெரிகிற மாதிரி சாலையில் நின்று தொழுகிறார்.\nபணத்துக்காகப் பொய் கூறுதல், அதிக ஆசை, குறுக்கு வழியில் சிந்திப்பது என அவருடைய நற்குணங்களில் ஏற்படும் இந்த மாற்றங்கள் அவரது மனைவி மற்றும் மகளுக்கு வேதனையை அளிக்கின்றன. ஒரு நாள் கூரியர் கம்பெனி காரர்கள் கொடுத்தனுப்பிய ஒரு சிறிய ஃப்ரிட்ஜை திருட்டுத்தனமாக வீட்டுக்கு எடுத்து வந்துவிடுகிறார். நாளுக்கு நாள் பேராசை பெருக, நகரத்தில் தெருவிலும் குப்பைத் தொட்டியிலும் கிடக்கும் சில பொருட்களை பைக்கில் ஏற்றிக் கொண்டு வந்து வீட்டில் சேர்த்து சேர்த்து வைக்கிறார். பழைய கதவு, பழைய மின் சாதனப் பொருட்கள் போன்றவற்றை கிராமத்தில் குறைந்த விலைக்கு விற்கிறார். மகளின் காதுக் கருவியைப் பற்றி மறந்தும் போகிறார். இந்நிலையில் அவருடைய உறவினர்கள் அவருக்கு அறிவுரை கூறுகின்றனர்.\n\nஒரு நாள் வீட்டில் விற்பனைக்காகக் குவித்து வைத்திருக்கும் பழைய பொருட்களை அடுக்கிக் கொண்டிருக்கும்போது அவை சரிந்து விழுந்து அவர் மேல் விழுந்துவிட கால் முறிந்து, வேறு சில காயங்களும் ஏற்படுகின்றன. இதனால் அவரால் வேலைக்குச் செல்ல முடியாமல் போகவே, அவரது பத்து வயது மகன் ஹுசைன் வேலைக்குப் போகத் துவங்குகிறான். வேலை பார்த்துக் கொண்டே ஹுசைன் தன் தன் நண்பர்களுடன் சேர்ந்து முன்னர் யோசித்து வைத்திருந்தது போல மீன் குஞ்சுககளை வாங்கி அந்தத் தொட்டியை சுத்தம் செய்து அதில் மீன் வளர்க்கின்றனர். பூச்செடிகளையும் வளர்க்கின்றனர். வளர்ந்த மீன்களையும் பூந்தொட்டிகளையும் நகரத்திற்கு எடுத்துச் சென்று விற்கின்றனர் சிறுவர்கள். கால் உடைந்த கரீமும் அவர்களுடன் செல்கிறார். ஒரு நாள் ஒரு பண்ணைக்குச் செடிகளை வழங்கச் செல்லும்போது அவர்கள் மீன் குஞ்சுகள் வாங்கி வைத்திருந்த பிளாஸ்டிக் பீப்பாய் ஒழுகத் தொடங்குகிறது. அதில் மீண்டும் நீர் நிறப்ப முயற்சி செய்கிறார்கள். ஆனாலும் அந்த பீப்பாய் உடைந்து மீன்கள் தரையில் சிந்துகின்றன. அவற்றை அப்படியே இறந்து போக விட்டுவிடாமல் ஹுசைன் அவற்றை அருகில் ஓடிக் கொண்டிருக்கும் நீரோட்டத்தில் தள்ளி விடுகின்றான். கரீம் இதனைக் கண்டு தன் மகன் மீது பெருமை கொள்கிறார். மீன்களை இழந்த ஹுசைனும் அவனுடைய நண்பர்களும் கவலையாக இருப்பதைக் கண்டு அவர்களின் மனதை மாற்ற பாடல் பாடுகிறார் கரீம். \"உலகம் நிலையானதல்ல... உள்ளதை வைத்து மகிழ்ச்சியாக இரு\" என்ற பொருளில் அமைகிறது அந்தப் பாடல்.\n\nஇறுதிக் காட்சியாக - கரீமின் உடல்நலம் சரியாகிக் கொண்டிருக்கும் போது அவருடன் முன்பு வேலை செய்த நண்பர் ஒருவர், பண்ணையில் தொலைந்து போன தீக்கோழி திரும்ப வந்துவிட்டது என்று கூறுகின்றார். அடுத்த காட்சியில் கரீம் பண்ணையில் அந்தத் தீக்கோழியை கண்ணீர் மல்கக் காண்கிறார் என்பதுடன் படம் நிறைவடைகிறது.\n\nபல அடையாளங்களால் பல கருத்துக்களை உணர்த்துகிறார் இயக்குனர். கவனக் குறைவால் காணாமல் போன தீக்கோழி மனம் திரும்பும்போது திரும்பி வருகிறது என்பதன் மூலம் 'கவனச் சிதறலால் காணாமல் போகும் நல்ல குணங்கள் மனம் வருந்தும்போது திரும்ப வந்துவிடுகின்றன' என்பது அவ்வகை அடையாளக் கருத்துக்களில் ஒன்றாகும் எனக் கொள்ளலாம்.\n\n\n"}
{"id": "247748", "url": "https://ta.wikipedia.org/wiki?curid=247748", "title": "பார்க் ஷின்-ஹே", "text": "பார்க் ஷின்-ஹே\n\nபார்க் ஷின்-ஹே () (பிறப்பு: பெப்ரவரி 18, 1990) ஒரு தென் கொரிய நாட்டு நடிகை, விளம்பர நடிகை, நடன கலைஞர் மற்றும் பாடகி ஆவார். இவர் தி ஹெர்ஸ், பிளவர்ஸ் பாய்ஸ் நெக்ஸ்ட் டோர் போன்ற பல தொலைக்காட்சி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.\n\n\n\n"}
{"id": "247754", "url": "https://ta.wikipedia.org/wiki?curid=247754", "title": "நடேச சாஸ்திரி", "text": "நடேச சாஸ்திரி\n\nஎஸ். எம். நடேச சாஸ்திரி (\"S. M. Natesa Sastri\", 1859-1906) பன்மொழி நூலாசிரியர் ஆவார். இவர் 1859 ஆகஸ்டு மாதத்தில் மகாலிங்க ஐயர் - அகிலாண்டேசுரி தம்பதிகளுக்கு திருச்சியில் பிறந்தார். இவர் ஆங்கிலம், வடமொழி, தமிழ் மொழிகளில் பல நூல்களை எழுதியுள்ளார்.\n\nSection::::இளமை வாழ்க்கையும் கல்வியும்.\nகும்பகோணம் கல்லூரி மற்றும் சென்னை அரசாங்க கல்லூரி ஆகியவற்றில் படித்து பி.ஏ பட்டம் பெற்றவர். 1881 -ல் இந்திய சாசன சிற்ப ஆராய்ச்சி துறையில் இணைந்தார். இங்கு ராபர்ச் சிவல் என்பருக்கு உதவியாளராக இருந்தார். \nஇங்கு இரண்டாண்டுகள் வேலை செய்தார், 1888ல் ஊட்டி சிறையிலும், 1990ல் பத்திரப் பதிவுத் துறையிலும் வேலை செய்தார்.\n\nSection::::மரணம்.\nஇவர் 1906 ஏப்ரலில் சென்னை பார்த்தசாரதி கோயில் திருவிழாவில் கலந்து கொண்டார், அங்கு குதிரை தள்ளியதில் காயமுற்று இறந்தார்.\n\n"}
{"id": "247757", "url": "https://ta.wikipedia.org/wiki?curid=247757", "title": "நப்பின்னை", "text": "நப்பின்னை\n\nநப்பின்னை என்பவள், பழந்தமிழ் நூல்களும் சைவத் திருமுறைகளும், வைணவப் பாசுரங்களும் குறிப்பிடும் கண்ணனின் மனைவியாவாள். நப்பின்னை, கண்ணனின் வளர்ப்புத் தாய் யசோதையின் தமையனான கும்பக்கோன் மகள். அவளுடன் கண்ணனும், பலராமனும் இணைந்து சிறுவயதில் ஆடும் குரவைக்கூத்தையே சிலப்பதிகாரம் சித்தரிக்கின்றது. மிதிலை அரசனான கும்பக்கோன், தன் காளைகளை அடக்குபவனுக்கு நப்பின்னை கிடைப்பாள் என்று அறிவித்து வைக்கும் போட்டியில் கண்ணன் கலந்துகொண்டு, ஏறுதழுவி வென்று, நப்பின்னையை மணம் புரிகின்றான்.\n\nகாலத்தாற் பிந்திய திருவள்ளுவமாலையின் பாடலொன்றில், இவள் \"உபகேசி\" என்ற பெயரில் சுட்டப்படுகின்றாள்.கண்ணனின் திருவிளையாடல்களையும், தேவியரையும் பற்றிக் கூறும் பாகவதம், மகாபாரதம், விஷ்ணு புராணம் முதலிய நூல்களிலோ, வடநாட்டு இலக்கியங்களிலோ இவள் பற்றிய குறிப்புகளைக் காணக்கிடைக்கவில்லை. எனினும், குறைந்தபட்சச் சான்றுகளின் அடிப்படையில், இவளை, கண்ணனின் எண்மனையாட்டியரில் ஒருத்தியான நக்னசித்தியாக இனங்காண்பதுண்டு.\n\nசிலப்பதிகாரத்திலும், சீவகசிந்தாமணியிலும் நப்பின்னை பற்றிய குறிப்புகள் காணப்படுகின்றன. கலித்தொகை முதலான சங்க இலக்கியங்கள் அவளை மணக்கக் கண்ணன் ஏறுதழுவிய செய்தியைச் சொல்கின்றன.\n\nஆண்டாள் தன் திருப்பாவையிலும், நம்மாழ்வார் \nSection::::தமிழிலக்கியங்களில் நப்பின்னை.\n\"பின்னைமணாளன்\" (நம்மாழ்வார் பிர.162) என்றும், திருமழிசையாழ்வார் \"பின்னைகேள்வ\" (மழிசையாழ்வார் பிர.850) என்றும், இன்னும் பலவிதமாகவும்,\nநாலாயிர திவ்வியப் பிரபந்தம் பலவாறாகக் கண்ணனையும் நப்பின்னையையும் போற்றிப் புகழ்கின்றது. \n\nமாணிக்கவாசகர், திருமாலை, \"ஏர்ப்பின்னை தோள்முன் மணந்தவன்\" என்றும், சுந்தரர் \"பின்னை நம்பும் புயத்தான்\" என்றும் பாடுகின்றனர்.\n\nSection::::குழப்பங்கள்.\nதமிழ் இலக்கியங்கள் குறிப்பிடும் நப்பின்னை பற்றிய குறிப்புகள், வேறெந்த வடமொழி இலக்கியங்களி்லும் வெளிப்படையாகச் சொல்லப்படவில்லை. எனவே யாரிந்த நப்பின்னை என்பதில் இன்றளவும் குழப்பம் நீடிக்கின்றது. பொதுவாக நப்பின்னையை, சுபத்திரை, நீளாதேவி, ராதை, நக்னசித்தி, ஆகியோருடன் இணைத்தே ஆய்வாளர்கள் தத்தம் வாதங்களை முன்வைக்கின்றனர்.\n\nSection::::சுபத்திரை.\n\"நப்பின்னை\" என்ற பெயரை மாத்திரம் கருத்திற்கொண்டு, அதை \"நல்+பின்னை\" என்று பிரித்து, கண்ணனுக்குப் பின் பிறந்தவளான சுபத்திரையாக சில ஆய்வாளர் குறிப்பிடுவர். குரவைக்கூத்தில் கண்ணன், பலராமர், நப்பின்னை ஆகியோர் நிற்கும் முறைமை, இன்றைய பூரி செகநாதர் கோயிலில் பலராமன், சுபத்திரை, கண்ணன் ஆகியோர் நிற்பதை ஒத்ததாக இருப்பதும், இவர்களின் வாதத்துக்கு வலுச் சேர்க்கின்றது. ஆனால், நப்பின்னையை கண்ணன் தேவி என்று தெளிவாகவே தமிழிலக்கியங்கள் சொல்வதால், பின்னை என்பவள், கண்ணனின் காதலியே அன்றித் தங்கை அல்ல என்று முடிவுகொள்ள முடிகின்றது.\n\nSection::::ராதை.\nநப்பின்னை ஆயர்மகள் என்பதால், அதேபோல் ஆயர்குலத்தவளான வடநாட்டுக் கண்ணன் காதலி ராதையே அவள் என்று சொல்லப்படுகின்றது. ராதை, பாகவதத்திலோ விஷ்ணு புராணத்திலோ கூட இல்லாத தொன்மம். எனவே, ராதை என்ற பாத்திரத்தின் தோற்றமும் வளர்ச்சியும் பாகவதத்தின் காலமாகக் கருதப்படும் பொ.பி 10ஆம் நூற்றாண்டுக்குப் பின்பேயே இடம்பெற்றிருக்கவேண்டும். ஆனால், நப்பின்னை பற்றிய குறிப்புகள் அதற்கு முன்பிருந்தே தமிழகத்தில் கிடைக்கின்றன. மேலும், ராதையுடன் கண்ணன் களவொழுக்கதில் காதல் புரிவதாகச் சித்தரிப்பதே வழக்கமாக உள்ளபோது, நப்பின்னை, அவனது மனைவியாகக் காட்டப்படுவது, இருவருக்குமுள்ள முக்கியமான வேற்றுமையாகும். தென்னகத்து நப்பின்னை, வடநாட்டுக்கு அறிமுகமானபோது அவள் ராதையாக வளர்ச்சி பெற்றிருக்கலாம். அல்லது, வாய்வழி மரபுகளில் நிலவிவந்த ஆயர்குலக் கண்ணன் காதலி என்ற படிமம், தென்னகத்தில் நப்பின்னையாகவும், சற்றுப் பிந்தி வடநாட்டில் ராதையாகவும் வளர்ச்சி கண்டிருக்கலாம். எனினும் இவற்றை உறுதிப்படுத்த போதுமான சான்றுகளில்லை.\n\nSection::::நீளாதேவி.\nநிலமகள், அலைமகள், நீள்மகள் ஆகிய மூவரையும் திருமால் துணைவியராகக் கொள்வது வைணவ மரபு. பூமாதேவி, இலட்சுமி ஆகியோர் பற்றிய தரவுகள், பாசுரங்களில் அடிக்கடி குறிக்கப்பட்டாலும், மிக அரிதாக நீளாதேவியின் இடத்தில் நப்பின்னை இணைக்கப்பட்டு, இத்தேவியர் மூவரும் பாடப்படும் பாசுரங்களும் இல்லாமலில்லை!\n\nஆகிய வரிகளில், நீளா தேவியின் இடத்தில், ஆயர் குலத்தவளான நப்பின்னை குறிப்பிடப்படுவதைக் காணலாம். அவதாரக் கண்ணோட்டத்தில், ருக்மணி, ச‌‌த்‌தியபாமா‌ ஆகியோரை முறையே திருமகள், பூமாதேவி ஆகியோருடன் இணைப்பது போல், நப்பின்னையை நீளாதேவியுடன் இணைத்துப் பார்க்கமுடிகின்றது.\n\nSection::::நக்னசித்தி.\nபாகவதத்திலும் மகாபாரதம் முதலான நூல்களிலும், கண்ணனின் எண்மனையாட்டிகளில் ஒருத்தியாகச் சொல்லப்படுபவள், நக்னசித்தி. இவளுக்கும் நப்பின்னைக்கும் உள்ள மிக முக்கியமான ஒற்றுமை, இருவரையுமே ஏறு தழுவல் மூலமே கண்ணன் கைப்பிடிக்கின்றான்.மிதிலைநகர் நப்பின்னை போலன்றி, நக்னசித்தி அயோத்தியின் இளவரசியாகவே சித்தரிக்கப்படுகின்றாள். ஆனால், கிடைக்கின்ற சான்றுகளின் அடிப்படையில் நப்பின்னையை, கொஞ்சமாகவேனும் வடநாட்டுக் கண்ணன் தேவியரில் இணைக்க முடிகின்ற ஒரேயொருத்தி, நக்னசித்தியே என்பதால், இருவரும் ஒருவரே எனக் கொள்வதில் தவறில்லை.\n\nSection::::பிற்காலத் தமிழ் மரபு.\n19ஆம் நூற்றாண்டின் இறுதியில் வாழ்ந்த மதுரகவி ஸ்ரீநிவாச ஐயங்காரின் \"நப்பின்னைப் பிராட்டியார் திருமணம்\" எனும் நூல், தமிழில் வெளிவந்துள்ள நப்பின்னை பற்றிய இறுதியான - முழுமையான நூலாக இனங்காணப்படுகின்றது.\n\n\n"}
{"id": "247762", "url": "https://ta.wikipedia.org/wiki?curid=247762", "title": "நம்பாடுவார்", "text": "நம்பாடுவார்\n\nநம்பாடுவார் வைணவ அடியார்களில் ஒருவராவார். இவர் பாணர் மரபில் திருக்குறுங்குடிக்கு அருகில் உள்ள முனி எனும் ஊரில் பிறந்தவர். இவர் யாழை மீட்டி திருமாலை கைசிகப் பண் இசைத்துப் பாடிவந்தார். ஒருமுறை திருமாலைப் போற்றிப் பாடியவாறு அடர்ந்த காட்டினுள் நுழைந்தார். அதனால் அங்கிருந்த பிம்ராட்சனின் பிடியில் சிக்கினார். பிரம்ம ராட்சன் தன்னை உண்ணும் முன் திருமாலை வணங்கி வருவதாக வேண்டினார். அதற்கு பிரம்மராட்சனும் இணங்கினார். நம்பாடுவார் திருக்குறுங்குடி அழகிய நம்பிராயர் கோயிலுக்குச் சென்று திருமாலை வணங்கினார். பின்பு பிரம்மராட்சனிடம் வந்து தன்னை உண்ணுமாறு கூறினார். ஆனால் பிரம்மராட்சன் தன்னுடைய பாவங்களை நீக்கி வீடு பேறு அடைய வைக்க வேண்டுமென அவரிடம் வேண்டினார். அதன் படி நம்பாடியார் பாடலைப் பாடி பிரம்மராட்சனை வீடுபேறு அடைய வைத்தார். இவர் திருக்குறுங்குடி பெருமாள் கோயிலில் உள்ள திருமாலின் அடி சேர்ந்ததாக நம்பிக்கை. இவர் கைசிகப் பண் இசைத்து பாடியநாளான கார்த்திகை மாத வளர்பிறை ஏகாதசி நாளன்று கைசிக ஏகாதசி விரதம் இருப்பர்.\n\n"}
{"id": "247763", "url": "https://ta.wikipedia.org/wiki?curid=247763", "title": "நம்பி குட்டுவனார்", "text": "நம்பி குட்டுவனார்\n\nநம்பி குட்டுவனார் சங்ககால தமிழ்ப் புலவராவார். இவர் பாடல்கள் குறுந்தொகையில் இடம்பெற்றுள்ளன. குட்டுவனார் என்பது சேரமரபினைக் குறிப்பதாகவும், நம்பி என்பது ஆண்களில் சிறந்தவரைக குறிப்பதாகும் கூறப்படுகிறது. இவர் ஆம்பல் மலர்வது, காக்கை கொட்டாவி விடுவது போல இருக்கிறது என தன் பாடலில் கூறியுள்ளார்.\n"}
{"id": "247769", "url": "https://ta.wikipedia.org/wiki?curid=247769", "title": "ஓ காதல் கண்மணி", "text": "ஓ காதல் கண்மணி\n\nஓ காதல் கண்மணி அல்லது ஓக்கே கண்மணி, திரைப்பட இயக்குநர் மணிரத்னம் இயக்கி ஏப்ரல் 17, 2015 அன்று வெளியான தமிழ் காதல் திரைப்படம் ஆகும். இதனை அவரது நிறுவனமான மெட்ராஸ் டாக்கீஸ் தயாரித்துள்ளது. இதில் முதன்மை வேடங்களில் மம்முட்டியின் மகன் துல்கர் சல்மானும், நித்தியா மேனனும் நடித்துள்ளனர். இத்திரைப்படம் தற்கால இந்தியச் சூழலில் மணமுடிக்காது உடனுறைந்து வாழும் இளைய இணையரைக் குறித்ததாகும். இத்திரைப்படத்திற்குப் பின்னணி இசையமைத்திருப்பவர் ஏ. ஆர். ரகுமான் ஆவார். \n"}
{"id": "247773", "url": "https://ta.wikipedia.org/wiki?curid=247773", "title": "எம். ஏ. முகம்மது", "text": "எம். ஏ. முகம்மது\n\nஎம். ஏ. முகம்மது என அழைக்கப்படும் முகம்மது அலி முகம்மது (13 மார்ச் 1918 - 25 சனவரி 1991) இலங்கையைச் சேர்ந்த எழுத்தாளர், நூலாசிரியர், வானொலி நாடக எழுத்தாளர், மேடை நாடக எழுத்தாளர், மேடைநாடக நடிகர், வானொலி நாடக எழுத்தாளர் என துறைகளில் தமிழ் இலக்கியத்துக்குப் பங்காற்றியவர்.\n\nSection::::வாழ்க்கைக் குறிப்பு.\nஇலங்கை திக்குவல்லையைப் பிறப்பிடமாகக் கொண்ட முகம்மது அலி முகம்மது, அப்துல் காதிர் மரிக்கார் என்பவருக்குப் பிறந்தவர். 1940 ஆம் ஆண்டு தமிழ் ஆசிரியத் தராதரப் பத்திர பரீட்சையில் சிங்கள மொழியுடன் தேர்ச்சியடைந்தார். அவ்வாண்டு முதல் இலங்கை ஆசிரியத் தொழிலில் இணைந்தார். தென்னிலங்கையில் போலானை, நளகமை ஆகிய இடங்களில் பணியாற்றிக் கொண்டு \"நிலா\" என்ற புனைபெயரில் எழுத்துத் துறையிலும் ஈடுபட்டார், 1949 இல் கொழும்பு சாஹிரா கல்லூரியில் ஆசிரியராகப் பணியில் சேர்ந்தார். மாணவர்களைத் தமிழ் நாடகத் துறையில் ஆர்வம் கொள்ளச் செய்வதில் உழைத்தார். ஸாஹிராக் கல்லூரியில் ஆசிரியராக இருக்கும் காலை இசை - நாடகக் குழுத் தலைவராக விளங்கினார்.\n\nமுதன் முதலாக இலங்கை வானொலியில் 1950 இல் 30 நிமிட “புயல்” என்ற இவரது நாடகம் முஸ்லிம் சேவையில் ஒலிபரப்பாகியது.\n\n1949 ஆம் ஆண்டு “இன்ப வாழ்வு” என்ற வானொலிப் பேச்சு முதன் முறையாக ஒலிபரப்பாகியது.\n\nநாடகங்களுக்கான கதை, வசனம், பாடல்களை இயற்றுவதில் இளம் வயது முதலே ஆர்வம் காட்டினார். இஸ்லாமிய கலைத் துறைக்குப் பெரும் பங்காற்றியுள்ள எம்.ஏ. முகம்மது, சோனக இஸ்லாமிய கலாசார நிலையத்துக்காக மேடையேற்றிய “இலங்கைக்கு அராபியர்களின் வருகை” பெரும் வரவேற்பைப் பெற்றதாகும்.\n\nசிங்கள வானொலி முஸ்லிம் சேவைக்காக வாரந்தோறும் இஸ்லாமிய நிகழ்ச்சிகளைத் தயாரித்து வழங்குவதிலும் பெரும் பங்காற்றியு்ளளார்.\n\n5000 இற்கும் அதிகமான சிங்கள, தமிழ்ப் பாடல்களை எழுதிய பெருமைக்குரியவர். 2000 இற்கும் அதிகமான சிங்கள, தமிழ் நாடகங்களை எழுதி இயக்கியுள்ளார். அவரே நாடகங்களை மேடையேற்றியுமுள்ளார்.\n\n1986 களில் தான் ஆசிரியப் பணியிலிருந்து ஓய்வு பெற்றது முதல் கவிதை எழுவதை தனது முழுநேரப் பணியாக்கிக் கொண்டவர் எம். ஏ முகம்மது.\n\n1978 முதல் இலங்கை வானொலி முஸ்லிம் சேவையில் நிகழ்ச்சித் தயாரிப்பாளராக நியமிக்கப்பட்டார்.\n\n\n\n\n"}
{"id": "247778", "url": "https://ta.wikipedia.org/wiki?curid=247778", "title": "திருத்தந்தையின் ஆணை ஓலை", "text": "திருத்தந்தையின் ஆணை ஓலை\n\nதிருத்தந்தையின் ஆணை ஓலை () என்பது கத்தோலிக்க திருத்தந்தையால் வெளியிட்டப்படும் சட்ட ஆணையாகும். இவ்வகை ஆணைகள் 6ம் நூற்றாண்டு முதலே பழக்கத்தில் இருந்தாலும், 13ம் நூற்றாண்டிலேயே அதிகம் பயன்படுத்தப்பட்டது. 15ம் நூற்றாண்டில் \"திருத்தூதரக அலுவலகம்\" (Apostolic Chancery), \"ஆணை ஓலைகளின் பதிவகம்\" (\"register of bulls\"/\"registrum bullarum\") எனப்பெயர் மாற்றப்பட்ட போது இவை அதிகாரப்பூர்வமானது. இவ்வகை ஆணைஓலைகளின் தொடக்கத்தில் திருத்தந்தை தம் பெயருக்கு அடுத்து \"ஆயர், இறை அடியாருக்கு அடியார்\" என எழுதுவார் என்பது குறிக்கத்தக்கது.\n"}
{"id": "247779", "url": "https://ta.wikipedia.org/wiki?curid=247779", "title": "நமச்சிவாய முதலியார்", "text": "நமச்சிவாய முதலியார்\n\nநமசிவாய முதலியார் (1876 - 1937) தமிழ் எழுத்தாளரும், இதழாசிரியரும் ஆவார். இவர் எண்ணற்ற தமிழ் நூல்களை இயற்றியதோடு, ஜநநிநோதினி, நல்லாசிரியன் போன்ற இதழ்களையும் நடத்தியுள்ளார்.\n\nஇராமசாமி முதலியார் - அகிலாண்டவல்லி அம்மை ஆகியோருக்கு காவேரிப்பாக்கத்தில் பிறந்தார். இவர் தந்தை திண்ணைப் பள்ளிக்கூட ஆசிரியர் என்பதால் அவரிடமே அடிப்படைக் கல்வியைக் கற்றார்.\n\n"}
{"id": "247780", "url": "https://ta.wikipedia.org/wiki?curid=247780", "title": "நமச்சிவாய மூர்த்தி", "text": "நமச்சிவாய மூர்த்தி\n\nநமச்சிவாய மூர்த்தி திருவாவடுதுறை ஆதினத்தின் முதல் தலைவர் ஆவார். இவரை நமச்சிவாய தேவர் என்றும் அழைக்கப்படுகிறார். இவர் திருவாவடுதுறைக்கு அருகேயுள்ள மூவலூரில் சைவ வேளாளர் குலத்தில் பிறந்தவர். இவரை ஆசிரியராகக் கொண்ட பரம்பரைக்கு அபிஷேக பரம்பரை என்று அழைக்கப்படுகிறது.\n"}
{"id": "247782", "url": "https://ta.wikipedia.org/wiki?curid=247782", "title": "நரசிங்கர்", "text": "நரசிங்கர்\n\nநரசிங்கர் என்றும் நரசிங்கமுனையரைய நாயானார் என்றும் அறிப்படுபவர் திருமுனைப்பாடி நாட்டின் அரசரும், சிவனடியாரும் ஆவார். நரசிங்கர் என்பது இவரது இயற்பெயராகும். \n\nஇவர் சுந்தரமூர்த்தி நாயனரை மகனாக வளர்த்தவர். திருவாதிரை நாளில் இவர் சிவபெருமானை வணங்கி வழிபடும் வழக்கமுடையவர். அந்நாளில் திருநீறு அணிந்து வரும் அடியார்கள் அனைவருக்கும் நூறு பொன் தருவதை வழமையாகக் கொண்டிருந்தார், ஒரு முறை திருவாதிரையன்று காமத்துடன் வந்த ஒருவனைக் கண்டு அனைவரும் வெறுத்தனர். ஆனால் நரசிங்கர் மட்டும் அவரையும் சிவனடியாராகக் கொண்டு அவருக்கும் பொருள் தந்தார்.\n"}
{"id": "247783", "url": "https://ta.wikipedia.org/wiki?curid=247783", "title": "முர்ரா", "text": "முர்ரா\n\nமுர்ரா என்பது இந்திய எருமை வகைகளில் ஒன்றாகும். இது டெல்லி எருமை என்றும் அறியப்படுகிறது. இவ்வகை எருமை காளைகளின் விந்தணுக்கள் அதிக விலைக்கு விற்கப்படுகின்றன. \n\nஇந்த எருமை வகையானது டெல்லி மற்றும் கிழக்குப் பஞ்சாப்பினை சேர்ந்தது. வளைவு கொண்ட கொம்புகளுடனும், பருத்த மடியுடனும் காணப்படுகிறது. இது ஒரு நாளைக்கு 5.6 படி பால் கொடுப்பதாக கலைக்களஞ்சியம் கூறுகிறது. இதன் பாலிருந்து வெண்ணெய் அதிகம் எடுக்கலாம்.\n"}
{"id": "247785", "url": "https://ta.wikipedia.org/wiki?curid=247785", "title": "ஊசி", "text": "ஊசி\n\nஊசி (ஆங்கிலம்:Needle) என்பது கூரிய முனையுடைய உலோகத்தினால் ஆன பொருளாகும். இந்த ஊசியில் தையல் ஊசி, கொண்டை ஊசி, மருத்துவ ஊசி என பல வகைகள் காணப்படுகின்றன. பொதுவாக ஊசி எக்கு கம்பிச் சுருளில் இருந்து தயாரிக்கப்படுகிறது. தையல் ஊசிகள் ஒரு புறம் கூரிய முனையும் மறுபுறம் சிறிய துளையையும் உடையது. இத்துளையில் நூல்கள் கோர்க்கப்பட்டு தையல் இடப்படுகின்றன. வாய்வழியே மருந்தை கொடுக்க இயலாதச் சூழ்நிலைகளில் அல்லது உடனடியாக தேவைப்படும் மருத்துவ உடற்செயலியல் மாற்றங்களுக்கு, மருந்தானாது, ஊசி வழியே உடலினுள் செலுத்தப் படுகிறது. இதனை பயிற்சி பெற்ற நபர்களே செய்ய வேண்டும்.\n\n"}
{"id": "247787", "url": "https://ta.wikipedia.org/wiki?curid=247787", "title": "அபிஜித் பேனர்ஜி", "text": "அபிஜித் பேனர்ஜி\n\nஅபிச்சித் பேனர்ச்சி (\"Abhijit Banerjee\"; , பிறப்பு: 21 பெப்ரவரி 1961) இந்தியாவில் பிறந்த அமெரிக்கப் பொருளியலாளர் ஆவார். இவர் மாசாச்சூசெட்சு தொழில்நுட்பக் கழகத்தில் போர்டு அறக்கட்டளையின் பொருளியல் பேராசிரியராகப் பணியாற்றுகிறார். இவருக்கு 2019 ஆம் ஆண்டின் பொருளியலுக்கான நோபல் நினைவுப் பரிசு எஸ்தர் டுஃப்லோ, மைக்கேல் கிரேமர் ஆகியோருடன் இணைந்து வழங்கப்பட்டது. \"உலகளாவிய வறுமையை ஒழிப்பதற்கான அவர்களின் சோதனை அணுகுமுறைக்காக\" வழங்கப்பட்டது. இவரும் இவரது மனைவி எஸ்தர் டுஃப்லோவும் நோபல் பரிசு பெறும் ஆறாவது தம்பதியர் ஆவர்.\n\nபேனர்ஜி, (எஸ்தர் டுஃப்லோ, செந்தில் முல்லைநாதன் ஆகிய பொருளியலாளர்களுடன் இணைந்து) அப்துல் லதீஃப் ஜமீல் வறுமை நடவடிக்கை ஆய்வகத்தின் துணை நிறுவனராக உள்ளார். இந்த ஆய்வகம் வறுமை ஒழிப்புக்கான புதிய கண்டுபிடிப்புகளுக்காகத் தொடங்கப்பட்டது. பேனர்ஜி நிதி அமைப்புகள் மற்றும் வறுமைக் கூட்டமைப்பின் உறுப்பினர் ஆவார். இவர் பொருளாதார வளர்ச்சித் திறனாய்வுப் பணியகத்தின் முந்தைய அதிபராகவும், தேசியப் பொருளாதார ஆய்வத்தின் இணை ஆய்வாளராகவும், பொருளாதாரக் கொள்கைக்கான ஆராய்ச்சி மையத்தில் சக ஆராய்ச்சியாளராகவும், கெய்ல் நிறுவனத்தின் சர்வதேச ஆராய்ச்சியாளராகவும், அமெரிக்க கலை மற்றும் அறிவியல் அகாதமியின் உறுப்பினராகவும், எகனாமெட்ரிக் சொசைடியின் உறுப்பினராகவும் உள்ளார். \"புவர் எகனாமிக்ஸ்\" என்ற ஆங்கில நூலை பேனர்ஜீயும், எஸ்தர் டுஃப்லோ என்பவரும் இணைந்து எழுதியுள்ளனர். இவர் இந்தியாவின் பிளாக்சா பல்கலைக்கழகத்தின் ஆலோசனைக் குழு உறுப்பினராகவும் உள்ளார்.\n\nSection::::படிப்பு, பணி.\nகல்கத்தா பிரசிடென்சி கல்லூரியில் இளநிலைப் படிப்பையும், ஜவஹர்லால் நேரு பல்கலைக்கழகத்தில் முதுநிலைப் படிப்பையும் பயின்ற இவர் , ஹார்வர்ட் பல்கலைக்கழகத்தில் ஆய்வு முனைவர் பட்டம் பெற்று, ஹார்வர்ட் மற்றும் பிரின்ஸ்டன் பல்கலைக்கழகங்களில் ஆசிரியராகப் பணி புரிந்த பின் தற்போது எம்ஐடியில் சர்வதேசப் பேராசிரி யராகப் பணி புரிந்து வருகிறார். அப்துல் லத்தீப் ஜமீல் வறுமை நடவடிக்கை ஆய்வகத்தின் (J-PAL – ஜே-பால்) நிறுவனர் மற்றும் இயக்குநராகவும் இருக்கிறார்.\n\n"}
{"id": "247788", "url": "https://ta.wikipedia.org/wiki?curid=247788", "title": "படிமுறை நிரலாக்கம்", "text": "படிமுறை நிரலாக்கம்\n\nபடிமுறை நிரலாக்கம் (\"procedural programming\") என்பது ஒரு படிமுறையை அடிப்படையாக வைத்து எழுதப்படுகின்ற நிரலி ஆகும். ஒரு செயலைச் செய்ய வேண்டுமாயின் எதை எப்படிச் செய்தல் என்று முதலில் அறிய வேண்டும். எடுத்துக் காட்டாக, தேநீர் போடுவது எப்படி என்பதைக் கீழ்க் கண்டவாறு சொல்லலாம்:\n\nமுறை 1:\n\nஇதையே இன்னும் வேறு விதமாகச் சொல்லலாம்:\n\nமுறை 2:\n/* \"'தேநீர் செய்யும் முறை\" */ \n\nமேலே கொடுக்கப் பட்டுள்ள இரு முறைகளிலும், முறை 2 எளிதானது; இதைச் செயல் படுத்துவது எளிது. இந்த முறையைப் படிமுறை என்று சொல்வர். ஏனெனில், இந்த முறை, பல படிகளைக் கொண்டது. படி 1-இல் ஒரு குண்டானில் 2 குவளைத் தண்ணீரை ஊற்றுகிறோம். படி 2-இல், குண்டானில் உள்ள தண்ணீரை ஒரு அடுப்பில் வைத்து, கொதிக்க வைக்கிறோம். இவ்வாறு, 6 படிகளை ஒவ்வொன்றாகச் செய்து கொண்டு வர வேண்டும். மாறாக, முறை 1-இல் படிகள் எதுவும் கொடுக்கப் படவில்லை. இதை நாமே படித்துப் படிகளை உருவாக்கிப் பின் செயல் படுத்திக் கொள்ள வேண்டும்.\n\nஒரு படிமுறையைப் பின்பற்றி ஒரு நிரல் எழுதலாம். ஆனால், படிமுறை இல்லாமலேயே ஒரு நிரலை எழுத இயலும். எடுத்துக்காட்டாக, ஏரணத்தை வைத்துக்கொண்டு நிரலியை எழுதலாம்.\n\nஆனால், படிமுறையை வைத்து நிரல்கள் உருவாக்குவதைப் \"படிமுறை நிரலாக்கம்\" என்பர்.\n\nபடிமுறைப் படி எழுதப்படும் ஒரு நிரலியில் இரண்டு கூறுகள் உள்ளன:\nஎன்பது ஒரு மதிப்பளிக் கூற்று. இதில், x என்பது ஒரு மாறி(variable), 24+2 ஒரு கோவை. இந்த மதிப்பளிக் கூற்றில், 24+2-இன் மதிப்பாகிய 26, x என்ற மாறிலிக்கு மாற்றப் படுகின்றது. இந்த மாற்றம் தான் படிமுறை நிரலாக்கத்தின் மிக இன்றியமையாத அடிப்படை. x என்ற மாறிலி கணிப்பொறியில் உள்ள நினைவகத்தில்(memory) ஓர் இடத்தைக் குறிக்கும்.\n\nஒரு நிரலில் பல மதிப்பளிக் கூற்றுகள் இருக்கும். அவற்றைச் சரியான வரிசைப்படிச் செயலாற்றினால் தான் சரியான விடை கிடைக்கும். எடுத்துக் காட்டாக,\nஎன்ற கூற்று x -இன் மதிப்பு 2-ஆக இருக்கும் போது அதன் மதிப்பு 26 என்று மாற்றப் படுகின்றது; இல்லையென்றால், x-இன் மதிப்பு 2-ஆகவே இருக்கும். இவ்வாறு, நிரலியில் வரும் மாறிலியின் மதிப்பைச் சரியாக மாற்ற if கட்டுமக் கூற்று, while மடக்கிக் கூற்று, ஆகியனவற்றைப் பயன் படுத்தி, வேண்டிய சரியான வரிசை முறையை உருவாக்க வேண்டும்.\nமிகப் பேரளவில் ஆக்கப் படும் நிரலிகளை எழுத மேற்கூறிய if, while கூற்றுகள் மட்டும் போதாது. செயலிகள்(functions) உருவாக்கவும், தரவுகளை உள்ளீடு செய்யவும், வெளியீடு செய்யவும் இன்னும் பல கூறுகளையும் நாம் பயன் படுத்த வேண்டும்.\nபடிமுறை நிரலாக்கத்தில் பயன்படுத்தும் கணினி மொழிகளில் ஒரு சில:\nசி (நிரலாக்க மொழி), கோ (நிரலாக்க மொழி), போர்ட்ரான், பாசுக்கல் (நிரலாக்க மொழி), மற்றும் பேசிக் (நிரல் மொழி).\n\nபடிமுறை நிரலாக்கம் என்பது ஒரு வகையான ஏவல் நிரலாக்க முறையாகும்.\n"}
{"id": "247789", "url": "https://ta.wikipedia.org/wiki?curid=247789", "title": "316201 மலாலா", "text": "316201 மலாலா\n\n316201 மலாலா (முன்னைய பெயர்: 2010 எம் எல்48), என்பது அமி மெயின்சர் என்பவரால் 23 சூன் 2010இல் கண்டறியப்பட்ட ஒரு சிறுகோள் ஆகும். இது பாகிசுத்தானின் நோபல் பரிசு வெற்றியாளரான மலாலா யூசப்சையின் பெயரால் 2015 ஏப்ரலில் பெயரிடப்பட்டது; இவர் 2012இல் தாக்குதலுக்குள்ளான போதிலும் உயிர்தப்பி தொடர்ந்து தனது பணியினைத் தொடர்பவர்.\n\nஇச் சிறுகோள் 4 கிலோமீட்டர் விட்டமுடையது மற்றும் சிறுகோள் படையின் பாகமாகவும் உள்ளது.\n"}
{"id": "247790", "url": "https://ta.wikipedia.org/wiki?curid=247790", "title": "எஸ்தர் டுஃப்லோ", "text": "எஸ்தர் டுஃப்லோ\n\nஎஸ்தர் டுஃப்லோ (Esther Duflo, அக்டோபர் 25,1972) பிரெஞ்சுப் பொருளாதார வல்லுனர் ஆவார். இவர் அப்துல் லதீஃப் ஜமீல் வறுமை நடவடிக்கை ஆய்வகத்தின் துணை நிறுவனர் மற்றும் இயக்குனர் ஆவார். மாசாச்சூசெட்சு தொழில்நுட்பக் கல்வி நிலையத்தில் பொருளாதார வளர்ச்சி மற்றும் வறுமை ஒழிப்புத் துறையின் பேராசிரியராக உள்ளார். தேசியப் பொருளாதார ஆய்வுப் பணியகத்தின் சக ஆய்வாளராகவும் இவர் உள்ளார். மேலும் பொருளாதார ஆய்வு மற்றும் வளர்ச்சிக்கானப் பொருளாதாரத் திறனாய்வுப் பணியகத்தில் வாரிய உறுப்பினராக உள்ளார் (BREAD). பொருளாதாரம் மற்றும் கொள்கை ஆய்வு மையத்தின் பொருளாதார வளர்ச்சித் திட்ட இயக்குனராகவும் உள்ளார். இவரது ஆய்வுகள் வளரும் நாடுகளின் பொருளாதரச் சூழ்நிலையியல், இல்லற நடவடிக்கைகள், கல்வி, சுகாதாரம், மதிப்பீட்டு கொள்கை ஆகியவை குறித்தவையாகும். இவர் அபிஜித் பேனர்ஜீ, டீன் கர்னல், மைக்கேல் க்ரெமர், ஜான் எ. லிஸ்ட், செந்தில் முல்லைநாதன் ஆகியோருடன் இணைந்து, பொருளாதாரத் தொடர்புகளுக்கான ஆய்வில் புதிய அணுகுமுறைகளைக் கண்டறிவதில் முக்கிய உந்து சக்தியாக விளங்கினார்.\n"}
{"id": "247793", "url": "https://ta.wikipedia.org/wiki?curid=247793", "title": "புரி ஜெகன்நாதர் கோயில்", "text": "புரி ஜெகன்நாதர் கோயில்\n\nஜெகன்நாதர் கோயில் அல்லது ஜெகந்நாதர் கோயில், (Jagannath Temple) இந்தியாவின், கிழக்கு கடற்கரையில், ஒடிசா மாநிலத்தில், புரி அல்லது பூரி கடற்கரை நகரத்தில் அமைந்த வைணவத் திருக்கோயில் ஆகும். இக்கோயில் ஜெகன்நாதர், பலபத்திரர் மற்றும் சுபத்திரைக்கு அர்பணிக்கப்பட்ட கோயிலாகும். \nமுகம் மற்றும் கைகள் மட்டுமே காணும் வகையில் அமைந்த இக்கோயிலின் மூலவர்களான ஜெகன்நாதர், பலபத்திரர் மற்றும் சுபத்திரையின் திருமேனிகள் மரத்தால் ஆனவை. 12 ஆண்டுகளுக்கு ஒரு முறை இம்மூலத் திருமேனிகள் உரிய சடங்குகளுடன், புதிய மரத்தால் செதுக்கி அமைக்கப்படும்.\n\nஇக்கோயில் 12ஆம் நூற்றாண்டில் கீழைக் கங்கர் குல அரசன் ஆனந்தவர்மன் சோடகங்கனால் கட்டப்பட்டது.\n\nஇக்கோயிலின் மூலவர்களான ஜெகந்நாதர், பலபத்திரர், சுபத்திரை தனித் தனியாக மூன்று தேர்களில் ஏறி ஊரை ஊர்வலம் வரும் நிகழ்வான ரத யாத்திரை திருவிழா ஆண்டிற்கு ஒரு முறை, ஆடி பௌர்ணமி அன்று துவங்கி ஒன்பது நாட்கள் கொண்டாடப்படுகிறது.\n\nசைதன்ய பிரபு, புரி ஜெகந்தாதரால் கவரப்பட்டு பல ஆண்டுகள் புரியில் வாழ்ந்தவர். ஜெயதேவர் மற்றும் சாது ராமானந்தரும் இக்கோயிலுடன் தொடர்புடையவர்..\n\nSection::::தேர்த் திருவிழா.\nஉலகப் புகழ் வாய்ந்த பூரி ஜெகநாதர் கோயில் தேரோட்டத் திருவிழா ஆண்டு தோறும் 9 நாட்கள் நடைபெறும். தேரோட்டத் திருவிழாவில், இலட்சத்திற்கு மேற்பட்ட பக்தர்கள் நாடு முழுவதிலிருந்து கலந்து கொள்கிறார்கள்.\n\nதேரோட்டத் திருவிழாவை முன்னிட்டு, 16 சக்கரங்களைக் கொண்ட சிவப்பு, மஞ்சள் நிறத் தேரில் உற்சவ மூர்த்தியான பூரி ஜெகன்நாதரும், 14 சக்கரங்களை கொண்ட சிவப்பு, பச்சை நிறமுடைய தேரில் பலபத்திரரும் 12 சக்கரங்கள் கொண்ட சிவப்பு, கறுப்பு நிறத் தேரில் சுபத்ரா தேவியும் எழுந்தருள்வர்.\n\nபாரம்பரிய வழக்கப்படி, தேரோடும் 'ரத்ன வீதி'யைத் தங்கத் துடைப்பத்தால் பூரி நகர மன்னர் கஜபதி பெருக்கிச் சுத்தம் செய்வார். முதலில் பலபத்திரர் தேரும், அதன் பின்னர் சுபத்ரா தேவி எழுந்தருளிய தேர்கள் புறப்பட்ட பின்பு, இறுதியாக ஜெகன்நாதர் எழுந்தருளிய தேர் புறப்படும்.\n\n\"குண்டிச்சா\" கோவில் நோக்கிச் செல்லும் ரத யாத்திரியின் ஒரு பகுதியாக, வழியில் உள்ள \"மவுசிமா\" கோவிலில் ஜெகன்நாதர் ஓய்வு எடுப்பார். அங்கிருந்து மீண்டும் தேர்கள் புறப்பட்டு புரி ஜெகன்நாதர் கோயிலை வந்தடையும்.\n\nதேரோட்டத்திற்காக ஆண்டுதோறும் 45 அடி உயரமும் 35 அடி அகலமும் கொண்ட புதிய தேர் மரத்தால் கட்டப்படுகிறது.\n\nSection::::கோவிலின் தல வரலாறு.\nஜரா என்ற வேடன் எய்த அம்பு பட்டு கிருஷ்ணர் மரணத்தை தழுவினார், பின்னர் அவரது உடல் ஒரு பெரிய மரக்கட்டை போல ஆனது. புரியை ஆண்டு வந்த இந்திரத்துய்மன் எனும் அரசனின் கனவில் கிருஷ்ணன் கூறியவாறு, புரி கடலில் மிதந்து வரும் ஒரு பொருளைக் கொண்டு சிலையை செதுக்குமாறு பெருமாள் கூறினார். ஒரு அந்த பெரிய மரக்கட்டை கடலில் மிதந்து வந்தது. அதைக் கொண்டு காவலர்கள் எடுத்துச் சென்று அரசனிடம் ஒப்படைத்தனர். அரசன் அந்த மரக்கட்டைக்கு பெரிய பூஜைகள் நடத்தி தச்சர்களை அழைத்து பெருமாள் சிலை செய்யும்படி கூறினார். தச்சர்களின் தலைவர் சிலை செய்வதற்காக அந்த மரத்தில் உளியை வைத்தவுடன் உளி உடைந்துவிட்டது. அப்போது அவர் முன்பு பெருமாள் ஒரு முதிய தச்சனைப் போல வேடமணிந்து தோன்றினார். அரசனிடம் 21 நாட்களில் இந்த வேலையை முடித்து தருவதாகவும், அதுவரை தான் வேலைசெய்யும் அறையை யாரும் திறக்கக் கூடாது என்றும் கூறினார். அதற்கு அரசனும் ஒப்புக்கொண்டார். 15 நாட்கள் அந்த அறையின் உள்ளிருந்து உளிச்சத்தம் கேட்டது. எனவே அரசன் வேலை மும்முரமாக நடக்கிறது என எண்ணி அந்த அறைப்பக்கம் போகவில்லை. அதையடுத்து மூன்று நாட்கள் சத்தமே இல்லை. இதனால் தச்சர் தூங்கிவிட்டாரோ என எண்ணி, அரசன் அவசரப்பட்டு கதவைத் திறந்து விட்டான். உடனே தச்சர் கோபமடைந்தார். மூன்று நாட்கள் சத்தம் வரவில்லை என்றதும் எனது அறைக்கதவை திறந்துவிட்டாய். எனவே இந்தக் கோயிலில் நீ ஸ்தாபிக்கும் சிலைகள் அரைகுறையாகவே இருக்கும். அப்படி இருந்தாலும் பரவாயில்லை. அப்படியே பிரதிஷ்டை செய்துவிடு. இந்த கோயிலுக்கு வருபவர்கள் சிலையைப் பார்த்துவிட்டு பொறுமையை கடைபிடிக்க வேண்டும் என்ற எண்ணத்துடன் செல்வார்கள் என்று அருள்பாலித்தார். அந்த அறையில் வேலை முடியாத நிலையில் ஜெகந்நாதர், பலராமன், சுபத்திரா ஆகியோரின் சிலைகள் இருந்தன. அந்த சிலைகளையே அரசர் பிரதிஷ்டை செய்தார்.\n\nஇந்திர தையுமாவின் காலத்திற்கு பிறகு அவர் கட்டிய பழைய கோயில் பாழடைந்து விட்டது. அதன்பிறகும் அந்த இடத்தில் பல கோயில்கள் கட்டப்பட்டன. அவற்றையும் கடல் மூழ்கடித்து விட்டது. தற்போதைய கோயில் ஏறக்குறைய கி.பி. 1135இல் அரசர் அனந்தவர்மனால் துவக்கப்பட்டு, 1200ம் ஆண்டில் இவரது பேரன் அனங்காபி மாதேவ் என்ற அரசனால் முடிக்கப்பட்டது. இது பஞ்சரத முறைப்படி அமைக்கப்பட்ட ஆலயமாகும். இவ்வாலயத்தின் மேற்கில் எட்டு உலோகக் கலவையால் செய்யப்பட்ட \"நீலச்சக்கரம்\" உள்ளது. ஆலயக் கொடிமரம் ஏழைகளுக்கு அருள்பவன் என்னும் பொருளில் \"பதீதபவன் பாவனா\" என்று அழைக்கப்படுகிறது. இவை இரண்டையும் வணங்கினாலே ஜெகந்நாதரின் அருளைப் பூரணமாகப் பெறலாம் என்கிறார்கள். இராமாயணத்தில் இராமபிரானும், மகாபாரத்தில் பாண்டவர்களும் இங்கே வந்து வேண்டிக்கொண்டதாக புராணங்கள் கூறுகிறது.\n\nSection::::பக்தை கருமாபாய்.\nபூரியில் கருமாபாய் என்ற பக்தை வசித்தாள். அவளுக்கு சோதனைகள் பல இருந்தும் தினமும் அதிகாலையில் கோயிலுக்குச் சென்று ஜெகந்நாதப்பெருமாளை தரிசனம் செய்த பின்னே, வேலைகளைத் தொடங்குவாள். பாண்டுரங்க பக்தர் ஒருவர் கருமாபாயின் வீட்டிற்கு வந்தார். அவருக்கு அன்னமிடும் பாக்கியம் தனக்குக் கிடைத்ததை எண்ணி அவள் மகிழ்ந்தாள். உங்களுக்கு நேர்ந்த துன்பம் என்ன என்பதைக் கூறுங்கள், என்றார் வந்தவர். கருமாபாய், எனக்கு திருமணமாகி குழந்தை பிறந்தது. ஆனால், தாய்மை அடைந்த சில மாதங்களிலேயே என் கணவர் இறந்து விட்டார். இருந்தாலும், வைராக்கியத்துடன் அவனை வளர்த்து ஆளாக்கினேன். அவனுக்கு திருமணம் செய்து வைத்தேன். என் மகனும் ஒரு குழந்தைக்கு தந்தையானான். ஆனால், அப்போதும் என் வாழ்வில் விதி விளையாடியது. பேரன் பிறந்த சில மாதங்களிலேயே என் மகனும், மருமகளும் விபத்தில் சிக்கி இறந்து விட்டனர். தலையில் இடி விழுந்தது போல அதிர்ந்து போனேன். மிகுந்த சிரமத்திற்கிடையே என் பேரனை வளர்த்து வந்தேன். அப்போது பாழாய்ப் போன விதி என்னை விடுவதாக இல்லை. அவனும் நோய் வாய்ப்பட்டு இறைவனிடமே சென்று விட்டான். செய்வதறியாமல் நடை பிணமாகி விட்டேன். இதுவே, என் மன வேதனைக்கு காரணம், என்று கூறி அழுதாள். இந்த துக்க சம்பவங்களைக் கேட்ட பாண்டுரங்க பக்தர் மவுனமானார்.\n\nஅவர், இம்மண்ணில் பிறந்த உயிர் ஒருநாள் இறந்து தான் ஆகவேண்டும் என்பது விதி. இதிலிருந்து ஒருவரும் தப்பிக்க முடியாது. கடவுள் கொடுத்த இப்பிறவியைப் பயனுள்ளதாக்க வேண்டியது நம் கடமை. அதனால், பாண்டுரங்கனைத்தவிர வேறெந்த சிந்தனைக்கும் இடம் தராதீர்கள். உங்கள் கைகள் இரண்டும் அவனுக்கே பணி செய்யட்டும். கால்கள் அவன் திருக்கோயிலையே நாடட்டும். மனம் அந்த ரங்கனின் திருவடித் தாமரைகளையே சிந்தித்திருக்கட்டும், என்று ஆறுதல் வார்த்தை கூறினார். தான் கொண்டு வந்திருந்த பாலகிருஷ்ணன் விக்ரஹத்தை அவளிடம் கொடுத்த பக்தர், அம்மா! இந்த உலகில் நம்மோடு வரும் உறவுகளெல்லாம் தற்காலிகமானவையே. இந்த நீலமேக சியாமள வண்ணனே நமது நிரந்தர உறவினன். அவனே தாயாக, தந்தையாக, பிள்ளையாக, நண்பனாக இருந்து எப்போதும் காத்து நம்மைக் கரைசேர்ப்பவன், என்றவர், ஒரு மந்திரத்தையும் உபதேசம் செய்து, அதை தினமும் ஓதி மனச்சாந்தி பெறும்படி கூறி புறப்பட்டார்.\n\nஅன்றுமுதல் கருமாபாயும் சின்னக் கண்ணனின் நினைப்பிலேயே மூழ்கினாள். பாசம் மிக்க தாயாக, அந்தக் கண்ணன் சிலையை மடியில் வைத்துக் கொள்வாள். காலையில் துயில் எழுந்ததும் கண்ணனை நீராட்டுவாள். பட்டுச் சட்டை அணிந்து அலங்காரம் செய்வாள். கன்னத்தில் அன்போடு முத்தமிடுவாள். பால், அன்னம் வைத்து பாட்டுப் பாடி ஆராதனை செய்வாள். இதுவே அவளின் அன்றாடப் பணியாக மாறியது. ஒருநாள், அவள் பொழுது புலர்ந்தது தெரியாமல் ஏதோ அசதியில் அயர்ந்து தூங்கிவிட்டாள். கண் விழித்ததும் கண்ணன் ஞாபகம் வந்துவிட்டது. குளிக்காமலேயே அடுப்படிக்கு சென்று, பால் காய்ச்ச ஆயத்தமானாள். அப்போது, கருமாபாய்க்குத் தெரிந்த பெரியவர் ஒருவர் தற்செயலாக வந்தார். அவள் குளிக்காமல் அடுப்படியில் பால் காய்ச்சுவதைப் பார்த்து, பக்திக்கு ஆச்சாரம் மிக முக்கியம் என்பது தெரியாதா? காலையில் குளித்த பின் தான் பகவானுக்குப் பிரசாதம் செய்ய வேண்டும் என்பது கூட தெரியாமல் பாவம் செய்கிறாயே! என்றார். \n\nஐயா! எங்கள் வீட்டுக் குட்டிக்கண்ணன் எழும் நேரமாகி விட்டது. பாவம்! குழந்தைக்குப் பசிக்குமே என்று குளிக்காமலேயே அடுப்படிக்கு வந்து விட்டேன், என்றாள். கருமாபாயின் பக்தியை உலகுக்கு உணர்த்த ஜெகந்நாதர் திருவுள்ளம் கொண்டார். அன்றிரவு கோயில் அர்ச்சகர் கனவில் தோன்றிய அவர், இவ்வூரில் கருமாபாய் என்னும் பரம பக்தை ஒருத்தி இருக்கிறாள். அவளிடம்சென்று, ஆச்சாரத்தை விட பக்தி தான் முக்கியம். குளிக்காமல் செய்தாலும், அவள் படைக்கும் பால் பிரசாதத்தை விருப்பத்தோடு நான் ஏற்று மகிழ்கிறேன், என்று தெரிவிக்கும்படி ஆணையிட்டார். பொழுது புலர்ந்ததும் கருமாபாயின் வீட்டுக்கு அர்ச்சகர் புறப்பட்டார். தான் கனவில் கண்ட காட்சியை அவளிடம் தெரிவித்தார். இவ்விஷயத்தைக் கேட்டதும் அவள் கண்கள் குளமானது. பூஜை அறைக்குச் சென்று, கண்ணனின் விக்ரஹத்தை மார்போடு அணைத்துக் கொண்டாள். அப்போது, ஜெகந்நாதப் பெருமான் சங்கு, சக்கரத்தோடு காட்சியளித்தார். \n\nSection::::விமலா (பிமலா) தேவி சக்தி பீட சன்னதி.\nபுரி ஜகந்நாதர் கோவில் வளாகத்தில் தென்மேற்கு மூலையில் ரோஹிணி குண்ட் அருகே விமலா தேவி (பிமலா தேவி) சக்தி பீட சன்னதி உள்ளது. இது சார் சக்தி தாம்கள் என்றும் ஆதி சக்தி பீடங்கள் என்றும் அழைக்கப்படும் நான்கு முக்கியமான சக்தி பீடங்களில் ஒன்றாகும். புரி செல்வோர் தவறாமல் இந்த தேவியையும் வழிபடுகிறார்கள்.\n\nSection::::கோவர்தன பீடம்.\nஆதி சங்கரர் நிறுவிய நான்கு பீடங்களில் ஒன்றான கோவர்தன பீடம் புரியில் அமைந்துள்ளது.\n\nSection::::போக்குவரத்து வசதிகள்.\nபுவனேசுவரத்திலிருந்து 60 கி.மீ தொலைவில் புரியில் உள்ள இவ்வாலயத்திற்குச் செல்ல மும்பை, தில்லி, கொல்கத்தா, சென்னை, பெங்களூரு, அகமதாபாத், ஹைதராபாத் போன்ற முக்கிய நகரங்களிலிருந்து தொடருந்து வசதிகள் உள்ளன.\n\n\n"}
{"id": "247812", "url": "https://ta.wikipedia.org/wiki?curid=247812", "title": "2001-2002 இந்தியா-பாகிஸ்தான் எல்லை பதற்றம்", "text": "2001-2002 இந்தியா-பாகிஸ்தான் எல்லை பதற்றம்\n\n2001-2002 இந்தியா-பாகிஸ்தான் எல்லை பதற்றம் என்பது காஷ்மீரில் இந்திய-பாகிஸ்தானிய எல்லையில் எல்லைக் கட்டுப்பாட்டுக் கோடு நெடுகிலும் இந்தியா, பாகிஸ்தான் இரு நாடுகளும் தங்கள் படைகளைக் குவித்ததால் நேர்ந்த பதற்றமான சூழலைக் குறிப்பதாகும்.\n\nSection::::பின்னணி.\n2001ஆம் ஆண்டு டிசம்பர் 13ஆம் தேதி அன்று புது தில்லியில் உள்ள இந்திய பாராளுமன்ற கட்டிடத்தின் மீது லஷ்கர்-ஏ-தொய்பா மற்றும் ஜெய்ஸ்-இ-முகமது தீவிரவாதிகள் துப்பாக்கிசூடு நடத்தினர். இந்த தாக்குதலில் 12 பேர் உயிரிழந்தனர்\n"}
{"id": "247817", "url": "https://ta.wikipedia.org/wiki?curid=247817", "title": "இன்குலாப்", "text": "இன்குலாப்\n\nஇன்குலாப் (\"Inkulab\", பிறப்பு: 1944 - இறப்பு: திசம்பர் 1, 2016) என்பவர் தமிழ்க் கவிஞர், பேராசிரியர், சொற்பொழிவாளர், நாடக ஆசிரியர், சிறுகதை எழுத்தாளர், பத்திரிகையாளர், பத்தி எழுத்தாளர், பொதுவுடைமைச் சிந்தனையாளர் எனப் பன்முக ஆளுமையாளர் ஆவார். சமூகச் சிக்கல்கள், ஒடுக்குமுறைகள் போராட்டங்கள் ஆகியவற்றை மையப்படுத்தியே இவருடைய படைப்புகள் அமைந்திருந்தன. இன்குலாப் என்பதற்குப் புரட்சி என்று பொருள்படும். 2017ஆம் ஆண்டில் தமிழுக்கான சாகித்ய அகாதமி விருது இவர் எழுதிய காந்தள் நாட்கள் என்னும் நூலுக்கு அவரின் மறைவிற்குப் பின்னர் வழங்கப்பட்டது. ஆனால், அதனை அவர் குடும்பத்தினர் ஏற்க மறுத்துவிட்டனர்.\n\nSection::::பிறப்பும் படிப்பும்.\nஇன்குலாப்பின் இயற்பெயர் செ. கா. சீ. சாகுல் அமீது. கீழக்கரை என்னும் ஊரில் பிறந்தார். இசுலாமியச் சமூகத்தில் மிகவும் ஏழ்மை குடும்பத்தில் பிறந்தார். இவருடைய தந்தை சித்த மருத்துவர். பள்ளிப் படிப்பைக் கீழக்கரையில் முடித்துவிட்டு சிவகங்கை மன்னர் துரைசிங்கம் நினைவுக் கல்லூரியில் புகுமுக வகுப்பில் சேர்ந்து படித்தார். அக்காலத்தில் மீரா என்னும் கவிஞர் அக்கல்லூரியில் பேராசிரியராகப் பணி புரிந்தார். எனவே அவருடன் இன்குலாப்புக்கு நட்பு ஏற்பட்டது.\n\nமதுரைத் தியாகராசர் கல்லூரியில் இளங்கலை(தமிழ்) வகுப்பில் சேர்ந்துப் பயின்றார். படிப்பை முடித்து சென்னையில் உள்ள புதுக் கல்லூரியில் ஆசிரியராகப் பணியில் சேர்ந்தார். ஈரோடு தமிழன்பன், நா. பாண்டுரங்கன் போன்றோருடன் இன்குலாப் புதுக்கல்லூரியில் பணி புரிந்தார்.\n\nSection::::இந்தி எதிர்ப்புப் போர்.\n1965 இல் இந்தி எதிர்ப்புப் போராட்டம் தமிழ் நாட்டில் வெடித்தது. அப்போது உடன் பயின்ற மாணவர்களான கவிஞர் நா. காமராசன், கா. காளிமுத்து, பா. செயப்பிரகாசம், ஆகியோருடன் இன்குலாப் இந்தி எதிர்ப்புப் போராட்டத்தில் முனைப்பாக இறங்கினார். காவல் துறையின் தடியடிகளுக்கும் ஆளானார். சிறைக்கும் சென்றார்.\n\nSection::::பொது வாழ்வுப்பணி.\nதொடக்கக் காலத்தில் திராவிட முன்னேற்றக் கழக ஆதரவாளராக இருந்து, பிற்காலத்தில் மார்க்சியக் கொள்கையாளர் ஆனார். கீழவெண்மணியில் 1968 இல் நிகழ்ந்த 43 தலித் மக்கள் பொசுக்கப்பட்ட நிகழ்விற்குப் பிறகு இன்குலாப் மார்க்சியத்தை நாடினார். கம்யூனிச்டு இயக்கச் சார்பாளர் ஆனபிறகு மார்க்சிய லெனினிய புரட்சிகர இயக்கத்திலும் அதன் பின்னர் மா. லெ. அடிப்படையில் இயங்கிய தமிழ்த் தேசிய விடுதலையிலும் ஈடுபட்டு இயங்கினார். தமிழீழ விடுதலைப் புலிகள் இயக்கத் தலைவர் வே. பிரபாகரனைச் சந்தித்தார். கல்லூரி ஆசிரியர் சங்கப் போராட்டங்களிலும் முன்னணியில் இருந்தார்.\n\nSection::::படைப்புகள்.\nஇளவேனில் என்பவர் நடத்திய கார்க்கி இதழில் கவிஞர் இன்குலாப்பின் தொடக்கக் கால கவிதைகள் வெளிவந்தன. தராசு, நக்கீரன், இனி, நாற்காலி, உண்மை, உங்கள் விசிட்டர் எனப் பல இதழ்களில் ஏராளமான கட்டுரைகளையும் கவிதைகளையும் அவ்வப்போது எழுதினார். மனுசங்கடா, நாங்க மனுசங்கடா என்னும் இவர் எழுதிய பாட்டு எண்ணற்ற மேடைகளில் தலித்து மக்களால் பாடப்படுகிறது.\n\n\n\n\n\n\n\n\nSection::::மறைவு.\nஉடல்நலக் குறைவால் தனியார் மருத்துவமனையில் சிகிச்சைக்காக அனுமதிக்கப்பட்டிருந்த இன்குலாப் சிகிச்சை பலனின்றி திசம்பர் 1, 2016 அன்று உயிரிழந்தார். அவரது உடல் செங்கை அரசு மருத்துவக் கல்லூரிக்கு கொடையளிக்கப்பட்டது.\n\n\n"}
{"id": "247820", "url": "https://ta.wikipedia.org/wiki?curid=247820", "title": "யூபிலி (விவிலியம்)", "text": "யூபிலி (விவிலியம்)\n\nயூபிலி (Hebrew \"yovel\" יובל) ஆண்டு என்பது ஆறு ஆண்டுகளுக்குப்பின் ஒரு ஓய்வின் ஆண்டு என ஏழுமுறை எண்ணிக்கையிட்டு நாற்பத்தொன்பது ஆண்டுகள் கழிந்தப்பின் வரும் ஆண்டு ஆகும். இது விவிலியத்தில் யூதர்கள் இசுரேல் நாட்டில் கடைபிடிக்க வேண்டிய ஒன்றாக மோசே வழியாக கடவுளால் கொடுக்கப்பட்ட சட்டமாக நம்பப்படுகின்றது. லேவியர் நூலில் 25:8-13இல் இது விவரிக்கப்பட்டுள்ளது. இவ்வாண்டில் நாட்டில் வாழும் அடிமைகள் மற்றும் கைதிகளுக்கு தன்னுரிமை அளிக்கப்படவேண்டும் என்றும், கடவுளின் இரக்கம் நிறைவாகப் பெறப்படும் ஆண்டாகவும் அது இருக்கும் எனவும் விவிலியம் குறிக்கின்றது.\n\nஇம்முறை இன்றும் பல யூதர்களால் சமய வழக்காக இசுரேலில் பின்பற்றப்பட்டாலும், விவிலியத்தில் குறிக்கப்பட்டுள்ள சட்ட விதிமுறைகள் பல நூற்றாண்டுகளாகப் பின்பற்றப்படுவதில்லை. யூதர்கள் தங்களின் கோத்திரங்களின்படி இசுரேலில் வாழ்ந்தால் மட்டுமே இச்சட்டங்களைக் கடைபிடிக்க இயலும். ஆதலால் சுமார் கி.மு 600இல் ரூபன், காட் மற்றும் மனாசே கோத்திரங்களின் சிறைபிடிப்புக்குப் பின்பு இதனைக் கடைபிடிப்பது இயலாமல் போயிற்று.\n"}
{"id": "247822", "url": "https://ta.wikipedia.org/wiki?curid=247822", "title": "புரசு", "text": "புரசு\n\nபுரசு (\"butea monosperma\") என்பது பலாச (\"butea\") வகையைச் சேர்ந்த ஒரு மரமாகும். இதற்கு பலாசு, பொரசு, புரசை, என்ற வேறு பெயர்கள் உண்டு. இது ஒன்பதாம் நூற்றாண்டுவரை பலாசம் என்றே அழைக்கப்பட்டது. இது பகட்டான செம்மஞ்சள் நிறப் பூங்கொத்தினையும் தட்டையான விதைகளையும் உடையது. இது இலையுதிர் காடுகளில் தானாக வளரும் மரமாகும். அழகுக்காகத் தோட்டங்களிலும் வளர்க்கப்படுகிறது. இதன் பூ, விதை, பட்டை, பிசின் ஆகியவை மருத்துவப்பயன் உடையவை. திருத்தலைச்சங்காடு, திருக்கஞ்சனூர் ஆகிய சிவத் தலங்களில் புரசு (பலாசம்) தலமரமாக உள்ளது. இதனை \"கிழிமூக்கு பூ\" என்றும் அழைப்பார்கள். இந்தியாவின் மாநிலங்களில் ஒன்றான சார்க்கண்ட்டின் மாநில மலராக இப்பூ விளங்குகிறது. \nSection::::பயன்கள்.\nபலாசத்தின் மற்றொரு முக்கியப் பயன் இதைத் தாக்கும் அரக்குப் பூச்சியான கெர்ரியா லக்காவால் உண்டாகிறது. இந்த பூச்சி மரத்தின் தண்டுப் பகுதியில் வளர்ந்து அரக்கை உண்டாக்குகிறது. ஷெல்லாக் எனப்படும் இந்த அரக்கில் மணமுள்ள பிசின், நிறப் பொருளில் மெழுகு, புரதங்கள், கனிம உப்புகள், மணப் பொருட்கள் போன்றவை காணப்படுகின்றன. இந்த மெழுகை ஆப்பிள், ஆரஞ்சு பழங்களின்மேல் பூசப்படுவதால், அவற்றின் சேமிப்புக் காலம் அதிகரிக்கப்படுகிறது. அரக்கு உற்பத்திக்காகவே இந்தியாவின் மத்திய மாநிலங்களில் இந்தத் தாவரம் அதிகமாக வளர்க்கப்படுகிறது.\n"}
{"id": "247824", "url": "https://ta.wikipedia.org/wiki?curid=247824", "title": "கோங்கு", "text": "கோங்கு\n\nகோங்கு அல்லது முள்ளிலவு என்பது ஓருவகை மரமாகும். இதன் இலைகள் கைபோல் பிரிந்த இலைகளையும், இலையுதிர் காலத்தில் தோன்றும் மிகவும் செந்நிற மலர்களையும் வெண்ணிற பஞ்சிற் பொதிந்த வழவழப்பான உருண்ட விதைகளையும் உடைய நெடிதோங்கி வளரும் மரம். மரமெங்கும் கூம்பு வடிவ முட்கள் வளர்ந்திருக்கும். தமிழகத்துக் காடுகளிலும் ஆற்றோரங்களிலும் தானே வளர்பவை. இதன் இலை, பூ, விதை, பட்டை, பிசின், பஞ்சு, வேர் ஆகியவை மருத்துவப் பயன் உள்ளவை. திருநன்னிலத்துப் பெருங்கோயில், திருமங்கலக்குடி, திருக்கோடி, திருக்கைச்சினம் முதலிய தலங்களில் கோங்கு தலமரமாக உள்ளது.\n"}
{"id": "247830", "url": "https://ta.wikipedia.org/wiki?curid=247830", "title": "யூபிலி (கிறித்தவம்)", "text": "யூபிலி (கிறித்தவம்)\n\nயூபிலி அல்லது புனித ஆண்டு என்பது கிறித்தவத்திலும் யூதத்திலும் சிறப்பு ஆண்டாகும். இதில் பாவம் போக்கவும், பாவ தண்டனை நீக்கவும் சிறப்பு சலுகைகள் வழங்கப்படும். விவிலியத்தின் லேவியர் நூல் இவ்வகை யூபிலி ஆண்டு ஐம்பது ஆண்டுகளுக்கு ஒருமுறை கொண்டாடவும், இவாண்டில் நாட்டில் வாழும் அடிமைகள் மற்றும் கைதிகளுக்கு தன்னுரிமை அளிக்கப்படவேண்டும் என்றும், கடவுளின் இரக்கம் நிறைவாகப் பெறப்படும் ஆண்டாகவும் அது இருக்கும் எனவும் விவிலியம் குறிக்கின்றது. விவிலியத்தில் குறிக்கப்பட்டுள்ள சட்ட விதிமுறைகளின்படி யூதர்கள் தங்களின் கோத்திரங்களின்படி இசுரேலில் வாழ்ந்தால் மட்டுமே இதனை கடைபிடிக்க இயலும். ஆதலால் சுமார் கி.மு 600இல் ரூபன், காட் மற்றும் மனாசே கோத்திரங்களின் சிறைபிடிப்புக்குப் பின்பு இதனைக் கடைபிடிப்பது இயலாமல் போயிற்று. \n\nகிறித்தவத்தில் இம்மரபினை கி.பி. 1300இல். திருத்தந்தை எட்டாம் போனிஃபாஸ் தொடங்கினார். அன்று முதல் 25 அல்லது 50 ஆண்டுகளுக்கு ஒருமுறை யூபிலியும், தேவைக்கேற்ப சிறப்பு யூபிலியும் கொண்டாடப்படுகின்றது. கத்தோலிக்கர் இவ்வகை ஆண்டுகளில் புனித இடங்களுக்கு, சிறப்பாக உரோமை நகருக்கு திருப்பயணம் மேற்கொள்வது வழக்கம்.\n"}
{"id": "247835", "url": "https://ta.wikipedia.org/wiki?curid=247835", "title": "இசுலாத்தில் கடவுள்", "text": "இசுலாத்தில் கடவுள்\n\nஇசுலாமிய நம்பிக்கைகளின் படி, கடவுள் ( \"\") என்பவர் அனைத்து ஆற்றல்களும் கொண்டவராகவும் அனைத்தையும் பற்றி அறிந்தவாராகவும், அனைத்தையும் படைத்துக் காப்பவராகவும், இவ்வுலகின் அதிபதியும் ஆவார். இசுலாம் ஓரிறைக் கொள்கையை (\"\") வலியுறுத்துகிறது. குர்ஆன் இறைவனைப் பற்றிக் கூறும் போது, \"அவனைக் கண்கள் காணாது. ஆனால் அவனோ கண்களைக் காண்கிறான்: அதாவது கடவுள் எதனுடனும் ஒப்பிடத் தகுந்தவரல்லர். அனைத்தையும் விட உயர்வானவர்.\" எனக் குறிப்பிடுகின்றது.\n\nகுர்ஆனின் 112 ஆவது சூராவனது அல்-இக்லாசு (உளத்தூய்மை) அல்லாஹ்வின் தகுதிகளைக் கூறுகிறது.\n\n(112:1) قُلْ هُوَ اللَّهُ أَحَدٌ \"அல்லாஹ் , [அவன்] ஒருவனே\",\n(112:2) اللَّهُ الصَّمَدُ \"அல்லாஹ் , எவ்வித தேவையும் அற்றவன்\".\n(112:3) لَمْ يَلِدْ وَلَمْ يُولَدْ \"அவன் (யாரையும்) பெறவுமில்லை, (யாராலும்) பெறப்படவுமில்லை\".\n(112:4) وَلَمْ يَكُن لَّهُ كُفُوًا أَحَدٌ \"அவனுக்கு நிகராக எதுவுமில்லை.\"\n\nஇசுலாத்தில் 99 பெயர்களால் (أسماء الله الحسنى ' பொருள்: \"அழகிய பெயர்கள்\"), கடவுள் குறிப்பிடப்படுகிறார். ஒவ்வொரு பெயரும் கடவுளின் ஒவ்வொரு தன்மையைக் குறிப்பதாகும். இந்த அனைத்துப் பெயர்களும் அல்லாஹ் ஒருவனுக்கு மட்டுமே உரியதாகும். இந்த தொன்னூற்று ஒன்பது பெயர்களுள் அதிகம் பயன்படுத்தப்படுபவை \"அளவற்ற அருளாளன்\" (') மற்றும் \"நிகரற்ற அன்புடையோன்\" (\"\") என்பவையாகும். இப்பெயர்கள் குர்ஆனின் முதல் சூராவான பாத்திஹாவின் ஆரம்ப வசனங்களில் கூறப்படுகின்றன. அகில உலகங்களில் உள்ள அனைத்தையும் படைத்து, அவை அனைத்தையும் காத்து, அவற்றை நேரிய வழிகளில் செலுத்தும் இறைவன் அளவற்ற அருளாளனகவும், நிகரற்ற கருணையும், அன்பும் கொண்டவன் என்பது இப்பெயர்களின் பொருள்களாகும்.\n"}
{"id": "247840", "url": "https://ta.wikipedia.org/wiki?curid=247840", "title": "கிருஷ்ண ஜென்மபூமி", "text": "கிருஷ்ண ஜென்மபூமி\n\nகிருஷ்ண ஜென்மபூமி (Shri Krishna Janmbhoomi), இந்தியாவின் உத்தரப் பிரதேச மாநிலத்தில் மதுரா நகரத்தில், யமுனை ஆற்றாங்கரையில் அமைந்துள்ள வைணவ சமயத் திருத்தலமாகும். . முக்தி தரும் ஏழு இந்து புனித நகரங்களில் இதுவும் ஒன்றாகும்.\n\nமதுராவை ஆண்ட கம்சனின் அரண்மனை சிறைச்சாலையில், வசுதேவர் – தேவகி தம்பதியர்க்கு, ஆவணி மாதம், தேய்பிறையின் எட்டாம் நிலையில் (அஷ்டமி திதி) ரோகிணி நட்சத்தில் எட்டாவது குழந்தையாக கிருஷ்ணர் பிறந்ததாக பாகவத புராணத்தில் கூறப்பட்டுள்ளது. \n\nயது குல கிருஷ்ணர் பிறந்த நாளை கிருஷ்ண ஜெயந்தி எனும் பெயரில் இந்து சமய மக்களால் ஆண்டு தோறும் கொண்டாடப்படுகிறது. கிருஷ்ணர் பிறந்த சிறையின் அறை, கிருஷ்ணர் கோயிலின் கர்ப்பகிரகமாக அமைந்துள்ளது. \n\nகம்சனிடமிருந்து கிருஷ்ணரை காப்பதற்காக, கிருஷ்ணர் பிறந்த இரவில், வசுதேவர் யமுனைக்கு அப்பால் உள்ள பிருந்தாவனத்தில் வாழ்ந்த யாதவ குலத்தினரான நந்தகோபர் - யசோதை தம்பதியரிடம் கிருஷ்ணரை ஒப்படைத்தார். \n\n"}
{"id": "247841", "url": "https://ta.wikipedia.org/wiki?curid=247841", "title": "இந்தியக் காப்பீடு ஒழுங்காற்று மற்றும் வளர்ச்சி முகமை", "text": "இந்தியக் காப்பீடு ஒழுங்காற்று மற்றும் வளர்ச்சி முகமை\n\nஇந்தியக் காப்பீடு ஒழுங்காற்று மற்றும் வளர்ச்சி முகமை (ஐஆர்டிஏ) (Insurance Regulatory and Development Authority of India (IRDA), சட்டபூர்வமான தலைமை அமைப்பாகும். இந்தியாவில் காப்பீட்டுத் தொழிலை ஒழுங்குபடுத்தல் மற்றும் மேம்படுத்தலே இதன் முக்கிய பணியாகும். இந்தியக் காப்பீடு ஒழுங்காற்று மற்றும் மேம்படுத்தும் சட்டம், 1999இன் படி இவ்வமைப்பு செயல்படுகிறது.\n\nSection::::நோக்கம்.\nகாப்பீட்டு நிறுவனங்களில் காப்புறுதி கட்டணம் செலுத்திய பாலிசிதாரர்களின் உரிமைகளைப் பாதுகாக்கவும், காப்பீட்டு தொழில் நிறுவனங்களுக்குத் தொழில் தொடங்கும் உரிமைகள் வழங்கவும், கண்காணிக்கவும் ஐஆர்டிஏ செயல்படுகிறது. \n\nSection::::அமைப்பு.\nகாப்பீடு மேம்பாட்டு மற்றும் வளர்ச்சி முகமை, பத்து உறுப்பினர்கள் கொண்ட தலைமை அமைப்பாகும்.\nஅனைத்து உறுப்பினர்களும் இந்திய நடுவண் அரசால் நியமிக்கப்படுகின்றனர். \n\n"}
{"id": "247844", "url": "https://ta.wikipedia.org/wiki?curid=247844", "title": "இந்தியத் தொலைத்தொடர்பு ஒழுங்குமுறை ஆணையம்", "text": "இந்தியத் தொலைத்தொடர்பு ஒழுங்குமுறை ஆணையம்\n\nஇந்தியத் தொலைத்தொடர்பு ஒழுங்குமுறை ஆணையம் (டிராய்) (Telecom Regulatory Authority of India (TRAI), இந்தியாவில் செயல்படும் அனைத்துத் தொலைத் தொடர்பு நிறுவனங்களின் செயல்பாடுகளைக் கண்காணிக்கும் ஒரு தன்னாட்சி அமைப்பாகும்.\n\nSection::::வரலாறு.\nஇந்தியத் தொலைத் தொடர்பு ஒழுங்குமுறை ஆணையச் சட்டம், 1997இன் படி, இந்தியத் தொலைத் தொடர்பு நிறுவனங்களின் சேவைகளையும், கட்டணங்களையும் ஒழுங்குபடுத்த, பிப்ரவரி 20, 1997ஆம் ஆண்டில் தொலைத் தொடர்பு ஒழுங்குமுறை ஆணையம் தொடங்கப்பட்டது..\n\nSection::::அமைப்பு.\nதொலைத் தொடர்பு ஒழுங்காற்று ஆணையம் ஒரு தலைவரும், இரண்டு முழு நேர உறுப்பினர்களும், இரண்டு பகுதி நேர உறுப்பினர்களும் கொண்டுள்ளது. ஆணைய முடிவுகளைச் செயல்படுத்த ஒரு முழு நேர செயலர் தலைமையில் செயலகம் செயல்படுகிறது.\n\nSection::::செயலகம்.\nடிராய் அமைப்பின் அன்றாட நிர்வாகம் ஒரு செயலாளரின் தலைமையில் நிர்வகிக்கப்படுகிறது. சிக்கலான நேரங்களின் தகுந்த ஆலோசகர்களின் யோசனைப்படி, செயலர் செயல்படுவார். மேலும் ஆணையக் கூட்டங்களுக்கான நிகழ்ச்சி நிரலை (அஜண்டா-Agenda) ஆணையத் தலைவரைக் கலந்து தயாரிப்பார். ஆணையக் கூட்டத்தில் எடுக்கப்பட்ட முடிவுகளை நடைமுறைப்படுத்துவார். .\n\n"}
{"id": "247849", "url": "https://ta.wikipedia.org/wiki?curid=247849", "title": "கூம்புத் துளையிடல்", "text": "கூம்புத் துளையிடல்\n\nகூம்புத் துளையிடல் (ஆங்கிலத்தில் countersink) எனப்படுவது கூம்பு வடிவ துளையினை ஏற்படுத்தும் தயாரிப்பு முறையாகும். இந்தப் பொறிவினை முறை, ⌵ எனும் குறியீட்டால் குறிக்கப்படும். இத்துளையினை ஏற்படுத்தப் பயன்படும் ஆயுதமும் \"countersink\" என்றே ஆங்கிலத்தில் அழைக்கப்படும்.\n\n\nSection::::உசாத்துணை.\nDRILLING AND REAMING\n"}
{"id": "247852", "url": "https://ta.wikipedia.org/wiki?curid=247852", "title": "காரல் கிரவுல்", "text": "காரல் கிரவுல்\n\nகாரல் கிரவுல் (Karl Graul பிப்பிரவரி 6, 1814--நவம்பர் 10, 1864) என்பவர் செருமனி நாட்டைச் சேர்ந்த கிறித்தவப் பாதிரியார் ஆவார். காரல் கிரவுல் 1849 முதல் 1853 வரை தமிழகத்தில் மறைப் பணியும் தமிழ்ப் பணியும் செய்தார். திருக்குறளைத் தம் தாய் மொழியான செருமனியில் மொழியாக்கம் செய்திருந்தார். அவர் இறந்து சில நாள்களுக்குப் பின் \"DER KURAL DES THIRUVALLUVER\" என்னும் பெயரில் திருக்குறளின் செருமன் மொழிபெயர்ப்பு நூல் வெளிவந்தது.\n\nSection::::பிறப்பு, படிப்பு, பணி.\nசெருமனியில் உள்ள ஓயார்சித்ஸ் என்னும் சிற்றுரில் ஒரு எளிய நெசவுத் தொழில் புரிந்த குடும்பத்தில் பிறந்தார். செருமனியில் இருக்கும் போதே தமிழ் மொழியைக் கற்றார். லெய்ப்சிக் இவாஞ்சலிக்கல் லூத்தரன் மிசனனின் முதல் இயக்குநராக 1844 ஆம் ஆண்டில் காரல் கிரவுல் இந்தியாவுக்கு அனுப்பப் பட்டார். கிறித்தவ மதக் கருத்துகளைப் பரப்பும் நோக்கத்தில் தமிழகத்துக்கு வந்த செருமானியர்கள் அக்காலத்தில் தமிழ் இலக்கியத்தின் சிறப்புகளை அறிந்து தமிழ் மொழியைக் கற்கத் தொடங்கினர். தமிழகம் வந்தவுடன் தமிழ் மொழியைக் கற்றுக் கொள்ள விரும்பிய காரல் கிரவுல் சீர்காழிக்குச் சென்று தமிழ்ப் புலவர் நல்லதம்பியிடம் தமிழ் இலக்கண இலக்கியங்களைக் கற்றுக் கொண்டார்.\n\nSection::::தமிழ்ப்பணி.\nவாழை மரம், தென்னைமரம், பனை மரம், கமுகு, ஆல் ஆகியன பற்றி செருமானியத்தில் கவிதைகள் புனைந்தார். \n1853இல் லிப்சிக் திரும்பியதும் தமிழ் மொழியையும் இலக்கிய இலக்கணங்களையும் மிசன் மனையில் அங்கு வசித்த செருமானியருக்கு சொல்லிக் கொடுத்தார். தமிழ் இலக்கணத்தை செருமன் மொழியில் எழுதினார். அவர் இறக்கும் தறுவாயில் தாம் எழுதி வைத்திருந்த திருக்குறள் செருமன் மொழிபெயர்ப்பை அச்சிட்டு வெளியிடுமாறு வேண்டினார். அவ்வாறே அவர் மறைந்து சில நாள்களில் அந்நூல் வெளியிடப்பட்டது.\n\nSection::::சான்று.\nநினைக்கப்பட வேண்டியவர்கள்-நூல், பதிப்பு உலகத் தமிழ் மொழி அறக்கட்டளை, சிகாகோ,அமெரிக்கா.\n"}
{"id": "247858", "url": "https://ta.wikipedia.org/wiki?curid=247858", "title": "நச்சுக் கோப்பை (நூல்)", "text": "நச்சுக் கோப்பை (நூல்)\n\nநச்சுக் கோப்பை என்ற நாடக நூல், கலைஞர் மு. கருணாநிதியால் எழுதப்பட்டுள்ளது.\n\nSection::::நூலின் நோக்கம்.\nமதுவினால் வரும் தீங்கினை எடுத்துக்காட்டும் வகையில் \"நச்சுக்கோப்பை\" என்று பெயரிடப்பட்டு வெளியாகியது.\n\nSection::::கதைச்சுருக்கம்.\nசாந்தாவும் எதிர் வீட்டு ஏகாம்பரமும் காதலர்கள். இவர்களுக்கு சாந்தாவின் அண்ணன் பழனியப்பன் ஆதரவு அளிக்கிறான். இவர்களின் காதலுக்கு சாந்தாவின் அப்பாவான மணியப்ப முதலியார் தடை விதிக்கிறார். ஏகாம்பரம் ஏழை என்பதால் திருமணம் செய்துவைக்க முடியாதெனக் கூறுகிறார். முடிவில், சாந்தாவின் விருப்பமின்றி சாந்தாவுக்கு அய்யரின் முன்னிலையில் அழகப்பனுடன் திருமணம் நடக்கிறது. அழகப்பன் ஒரு குடிகாரன்; சீட்டாட்டம் ஆடியே வாழ்பவன். சாந்தாவின் பிரிவுக்குப் பின் ஏகாம்பரம் இராணுவத்திற்கு செல்கிறான். அழகப்பன் குடித்தே இறக்கிறான். அழகப்பனின் நண்பனான மதுவின் கொடுமையை அறிந்தவனான சிவகுரு அழகப்பனின் மைத்துனன் பழனியப்பனின் நண்பனாகிறான். இராணுவம் சென்ற ஏகாம்பரம் இதனிடையே திரும்பவும் ஊருக்கே வருகிறான். இந்நிலையில், ஏகாம்பரத்திற்கு சாந்தாவைத் திருமணம் செய்து வைக்க பழனியப்பன் தன் தகப்பனிடம் கூறுகிறான். வழக்கம் போல அவர் முடியாதெனக் கூறுகிறார். பிறகு, தன் தந்தையைக் கொன்றுவிட்டு, விஷம் குடித்துவிடலாம் என பழனியப்பன் நினைக்கிறான். அப்போது, பழனியப்பனை மிரட்டுமாறு ஆள் அனுப்புகிறார்,பழனியப்பனின் தகப்பனான மணியப்ப முதலியார். மிரட்ட வருபவன் கத்தியால் கொன்றேவிடுகிறான் பழனியை. முடிவில், சிவகுரு பழனிக்காக சாந்தா மற்றும் ஏகாம்பரத்தை சேர்த்து வைப்பதுடன் நாடகம் முடிகிறது. \n\n\nSection::::கதை உருவான விதம்.\nஇளைஞராயிருந்த கருணாநிதி ஒரு பெண்ணைக் காதலித்தாா். இருவரது பெற்றோரும் இவா்கள் காதலை எதிா்க்கவே காதல் தோல்வியுற்றது. இந்தக் காதல் தோல்வியை மையமாக வைத்து 'பழனியப்பன்' என்ற நாடகத்தை எழுதினாா் கருணாநிதி.\n\nSection::::இடைஞ்சலும் கடனும்.\nதமிழ்நாடு தமிழ் மாணவா் மன்ற நிதிக்காக, திருவாரூாில் 'பழனியப்பன்' நாடகம் அரங்கேகற்றப்பட்டது. கதை,வசனம் எழுதிய கருணாநிதியும் நடித்தாா். நாடகம் நடந்த அன்று பயங்கர மழை. நாடகத்திற்கான மொத்த செலவு இருநுாறு ரூபாய். ஆனால், வசூலானதோ எண்பது ரூபாய். நாடகத்தில் நண்பா் ஒருவா் பாிசளித்த வெள்ளிக் கோப்பையை சம்பளமாக கதாநாயகி வேடம் புனைந்த நடிகைக்கு கொடுத்து அனுப்பினாா் கருணாநிதி. கடன் கொடுத்தவா்கள் நாடக அரங்கத்திற்கு வந்து முற்றுகையிட்டனா். யாருக்கும் தொிவிக்காமல் கருணாநிதியும் தென்னன் என்ற நண்பரும் நாகப்பட்டிணம் சென்று திராவிட இயக்கத் தலைவா் ஆா்.வி.கோபாலை அணுகி, தங்கள் இக்கட்டான நிலையைக் கூறினா். கடனாகத் தருவதற்கு ஆா்.வி.கோபால் விரும்பவில்லை. தாம் தொடங்கவிருந்த, நாகை திராவிட நடிகா் கழகத்திற்காக, 'பழனியப்பன்' நாடகத்தை நுாறு ரூபாய் கொடுத்து விலைக்கு வாங்கிக் கொண்டாா்.\n\nகருணாநிதி எழுதிய முதல் நாடகம் 'பழனியப்பன்' என்னும் இந்த நாடகமே 'சாந்தா' என்னும் பெயாிலும் 'நச்சுக்கோப்பை' என்னும் பெயாிலும் நுாற்றுக்கணக்கான மேடைகளில்\n\nநடிக்கப்பட்டது.\n\n"}
{"id": "247863", "url": "https://ta.wikipedia.org/wiki?curid=247863", "title": "ஏ. எஸ். புல்கி", "text": "ஏ. எஸ். புல்கி\n\nஏ. எஸ். புல்கி (அபுசாலிஹு சஹீஹுல் புல்கி ஏப்ரல் 13, 1946 - பெப்ரவரி 25, 2015, புத்தளம்) ஒரு மூத்த ஊடகவியலாளர் ஆவார். 1970 முதல் எழுத்துத் துறையில் தன்னை ஈடுபடுத்திக் கொண்டவர். இவர் பல்வேறு பத்திரிகைகளிலும் வானொலி, தொலைக்காட்சி நிகழ்ச்சிகளிலும் தடம் பதித்தவர்.\n\n\n"}
{"id": "247866", "url": "https://ta.wikipedia.org/wiki?curid=247866", "title": "நோக்ரெக் உயிர்க்கோளக் காப்பகம்", "text": "நோக்ரெக் உயிர்க்கோளக் காப்பகம்\n\nநோக்ரெக் உயிர்க்கோளக் காப்பகம் இந்தியாவில் மேகாலயா மாநிலத்தின் மேற்குப் பகுதியில் 820 ச.கி.மீட்டரில் பரவியுள்ள. உயிர்க்கோளக் காப்பகம் ஆகும். இது 1988ஆம் ஆண்டு அறிவிக்கப்பட்டது. 2009 ஆம்ம் ஆண்டு 'மனிதனும் உயிர்க்கோளமும்' என்ற திட்டத்தின் கீழ் யுனெஸ்கோ இதனை உலக உயிர்க்கோளக் காப்பகமாக அறிவித்தது.\n\nSection::::அமைவிடம்.\nமேற்கு கேரோ மலைகள், கிழக்கு கேரோ மலைகள், தெற்கு கேரோ மலைகள் போன்ற மூன்று மாவட்டங்களில் இக்காப்பகம் பரவிக் காணப்படுகிறது. நோக்ரெக் தேசியப் பூங்காவை உள்ளடக்கிய இதன் மைய மண்டலம் 47.48 ச.கி. மீட்டர் பரப்பளவு கொண்டது. இக்காப்பகம் பல ஜீவநதிகளுக்கும் ஊற்றுகளுக்கும் ஆதாரப்பகுதியாக விளங்குகிறது. சிம்சங் ஆறு, கெனால் ஆறு, பகி ஆறு, தரங் ஆறு மற்றும் ரோங்டிக் ஆறு போன்றவை முக்கிய ஆறுகளாகும். கடல் மட்டத்திலிருந்து 4650 அடிகள் உயரமுள்ள நோக்ரெக் சிகரத்தில் இக்காப்பகம் அமைந்துள்ளது. முக்கிய ஆறுகளின் நீர்பிடிப்பு பகுதியாக திகழ்வதும் இப்பகுதிக்கே உரித்தான எலுமிச்சை, ஆரஞ்சு போன்ற தாவர இனங்கள் மிகுந்து காணப்படுவதும் இக்காப்பகத்தின் சிறப்பு அம்சங்களாகும்.\n\nSection::::தாவரங்கள்.\nஉயரத்தை அடிப்படையாகக் கொண்டு வெப்பமண்டலம் மற்றும் பகுதி வெப்பமண்டலம் என இரு பெரும் பிரிவுகளாக பிரிக்கப்படுகிறது. மேலும் பசுமைமாறாக் காடு, பகுதி பசுமை மாறாக்காடு, மற்றும் மூங்கில் புதர்கள், புல்வெளிகள் மற்றும் ஆற்றோரங்களை உள்ளடக்கிய இலையுதிர் காடுகளில் பல தாவர வகைகள் மிகுந்து காணப்படுகின்றன. காரோ மலைகளின் மிக உயர்ந்த சிகரமான நோக்ரெக் பல்வேறு உயிரின வளம் மிக்கதாக காணப்படுகிறது. எலுமிச்சை இன மரங்களின் சரணாலயம் உலகிலேயே இங்கு தான் நிறுவப்பட்டுள்ளது. மேலும் பல அரிய வகை ஆர்கிட் வகைகள், ராசமாலா, மெரந்தி, லாலி, செண்பகம் மற்றும் காட்டு எலுமிச்சை ஆகியவை இங்கு காணப்படுகின்றன.\n\nSection::::விலங்குகள்.\nஇங்கு அரிய வகைப் பறவை இனங்களும், பன்றிவால் குரங்கு இமாலயக் கருங்கரடி , புலி, சிறுத்தை, யானை, பறக்கும் பெரிய அணில் ஆகிய உயிரினங்கள் வாழ்கின்றன. இங்கு காட்டு மனிதன் அல்லது குரங்கு மனிதன் வாழ்வதாக ஊர்மக்களால் நம்பப்படுகிறது. இந்த பூங்காவில் சிவப்பு பாண்டா விலங்குகள் வாழ்கின்றன. இங்கு ஆசிய யானைகளும் வாழ்கின்றன. இந்த பூங்காவில் அரிய வகை பூனைகளும் உள்ளன.\n\nஇங்கு அரிய வகை பறவைகள் வசிப்பதும் கண்டறியப்பட்டுள்ளது.\n\nSection::::மக்கள்.\nநிலக்கரி, சுண்ணாம்புக்கல் மற்றும் ஜிப்சம் போன்ற தாதுவளம் மிக்க இவ்வுயிர்க்கோளத்தில் சுமார் 40,000 மக்கள்தொகை கொண்ட, 128 கேரோ சமுதாய கிராமங்கள் உள்ளன. இக்காப்பகத்தில் 16.4 விழுக்காடு பரப்பில் காடழித்து பயிர்செய்வதால் மண்ணரிப்பு அதிகமாக ஏற்படுகிறது.\n\n"}
{"id": "247867", "url": "https://ta.wikipedia.org/wiki?curid=247867", "title": "பன்னீர் மரம்", "text": "பன்னீர் மரம்\n\nபன்னீர் மரம் (Guettarda speciosa) என்பது ஒருவகை மரம். இது அகன்ற கொத்தான இலைகளையும், வெண்ணிற நீண்ட மணமுள்ள பூக்களையும் உடைய படர்ந்து வளரும் மரம். இவை பூக்களுக்காகத் தோட்டங்களில் வளர்க்கப்படுகின்றன.\n"}
{"id": "247871", "url": "https://ta.wikipedia.org/wiki?curid=247871", "title": "சிமிலிபால் உயிர்க்கோளக் காப்பகம்", "text": "சிமிலிபால் உயிர்க்கோளக் காப்பகம்\n\nசிமிலிபால் உயிர்க்கோளக் காப்பகம் இந்தியாவின் உயிர்க்கோளக் காப்பகமாகும். ஒடிசாவின் வடக்கே 4374 ச.கி.மீட்டரில் பரவியுள்ள இக்காப்பகம் 1994ஆம் ஆண்டு இந்திய அரசால் உயிர்க்கோளக் காப்பகமாக அறிவிக்கப்பட்டது. யுனெஸ்கோ வின் மனிதனும் உயிர்க்கோளமும் திட்டத்தின் கீழ் மே 2009 ஆம் ஆண்டு உலக உயிர்க்கோளக் காப்பகமாக அங்கீகரிக்கப்பட்டது.\n\nSection::::புவியியல்.\nஒடிசாவில் கிழக்கு பீடபூமி, சோட்டா நாக்பூர் பீடபூமி, கீழ்கங்கை சமவெளி மற்றும் கடற்கரையோர பகுதிகளைக்கொண்ட இக்காப்பகம் பல ஜீவ நதிகளுக்கு ஆதாரமாக விளங்கும் மிகப்பெரிய நீர்வடிப் பகுதியாகும். வெப்ப மண்டல பகுதி, பசுமைமாறா காடுகள், வெப்ப மண்டல ஈரமான இலையுதிர்க்காடுகள் மற்றும் சவன்னா பகுதிகள் என பல காடுவகைகளை உள்ளடக்கி, பல்லுயிர் வளம் நிறைந்து காணப்படுகிறது. இந்தியாவில் காணப்படும் தாவரயினங்களில் பூக்கும் தாவரங்கள் 7%, ஆர்கிட்கள் 8%, ஊர்வன 7%, பறவையினங்கள் 20% மற்றும் பாலூட்டிகள் 11% இங்குள்ளதாக கண்டறியப்பட்டுள்ளது.\n\nSection::::தாவரங்கள்.\nஇக்காப்பகத்தில் 94 வகை ஆர்கிட்கள் (இருவகை இவ்விடத்திற்கே உரித்தானது), 8 வகை அழியூம் தருவாயில் இருப்பவை, 8 வகை அழிந்து கொண்டிருப்பவை, மற்றும் 34 வகை அரியவை என சுமார் 1170 பூக்கும் தாவர இனங்கள் இங்கு காணப்படுகின்றன. நீர் மருது, சிசு, செண்பகம், சால் மற்றும் இலுப்பை போன்ற மரங்கள் மிகுந்து காணப்படுகின்றன.\n\nSection::::விலங்குகள்.\nயானை, புலி, சிறுத்தை, மீன் திண்ணி பூனை, நாற்கொம்பு மறிமான், செந்நிற கீரி, வல்லூறு மற்றும் மீன்திண்ணி கழுகு என 12 வகையான இருவாழ்விகள், 29 வகையான ஊர்வன, 260 வகையான பறவைகள் மற்றும் 42 வகையான பாலூட்டிகள் இங்குள்ளன. \n\nSection::::பழங்குடியினர்.\nமைய மண்டலத்தில் நான்கு கிராமங்கள், தாங்கல் மண்டலத்தில் 61 கிராமங்கள் மற்றும் நிலைமாறு மண்டலத்தில் 1200 கிராமங்கள் என 1265 கிராமங்களில் வாழும் 4.5 லட்சம் மக்களை உள்ளடக்கிய இவ்வுயிர்க்கோளத்தில் பெருமபாலும் பூமிஜா, பாதுடி, கோலா, கொண்டா, சந்தல், கடியா மற்றும் மாங்கடியா போன்ற பழங்குடியினர்கள் வாழ்கின்றனர்.\n\nSection::::அச்சுறுத்தல்கள்.\nவேட்டையாடுதல், காடழிப்பு, வனப்பொருட்கள் சேகரிப்பு மற்றும் மேய்ச்சல் போன்றவை மிக முக்கிய அச்சுறுத்தலாகும். அகந்த்ஷிகார் என்ற பழங்குடியினர்களின் வேட்டைத் திருவிழாவும் மிகமுக்கிய அச்சுறுத்தலாகும்.\n"}
{"id": "247875", "url": "https://ta.wikipedia.org/wiki?curid=247875", "title": "பொட்டிபுரம்", "text": "பொட்டிபுரம்\n\nபொட்டிபுரம் தமிழ்நாடு மாநிலம், தேனி மாவட்டம், உத்தமபாளையம் வட்டத்தைச் சேர்ந்த வருவாய் கிராமமும், சின்னமன்னூர் ஊராட்சி ஒன்றியத்தைச் சேர்ந்த ஊராட்சியும் ஆகும். இது, தேவாரம் அருகே மேற்குத் தொடர்ச்சி மலையின் ஒரு கிளையான அம்பரப்பர் மலைப் பகுதியில் அமைந்துள்ளது. பொட்டிபுரம் ஊராட்சி மன்ற பகுதியில், 2011ஆம் ஆண்டு மக்கட்தொகை கணக்கெடுப்பின்படி, மொத்த மக்கட்தொகை 6554. அதில் ஆண்கள் 3300, பெண்கள் 3254 ஆக உள்ளனர். இக்கிராமத்தின் அருகில் உள்ள அம்பாரப்பர் மலைப்பகுதியில் இந்திய அரசின், அணுசக்தி துறை, நியூட்ரினோ ஆய்வகத் திட்டம் அமைக்க செயல்படுகிறது.\n\nSection::::அமைவிடம்.\nபொட்டிபுரம், சின்னமனுரிலிருந்து 16 கி. மீ., தொலைவிலும், தேனியிலிருந்து 32 கி. மீ., தொலைவிலும் அமைந்துள்ளது.\n\nSection::::அருகில் அமைந்த கிராமங்கள்.\nமேற்கு தொடர்ச்சி மலையின் ஒரு பகுதியான அம்பரப்பர் மலைப் பகுதியைச் சுற்றி தி. புதுக்கோட்டை, சின்ன பொட்டிபுரம், ராமகிருஷ்ணாபுரம், தேவாரம் கிராமங்கள் உள்ளது.\n\nSection::::பொருளாதாரம்.\nSection::::வேளாண்மை.\nவறண்ட வானிலையும், மழை மறைவு பகுதியாகவும் உள்ளதால், பொட்டிபுரத்தில் ஆழ்துளை கிணறு நீர்பாசானம் மூலம், கேழ்வரவு, தக்காளி, கரும்பு, நெல் மற்றும் காய்கறிகள் பயிரிடப்படுகிறது. \n\nSection::::கால்நடைகள்.\nஆடு மாடு மேய்த்தல் முக்கியத் தொழிலாகும். பொட்டிபுரத்தில் அரசு துணை கால்நடை மருத்துவமனை செயல்படுகிறது.\n\nSection::::நிதி வசதிகள்.\nபொட்டிபுரம் மக்களின் நிதித் தேவைகளை, இந்தியன் வங்கியின் கிளை, பொட்டிபுரம் தொடக்க கூட்டுறவு வேளாண்மை வங்கி மற்றும் உள்ளூர் சுய உதவிக் குழுக்களும் நிறைவேற்றுகிறது.\n\nSection::::நியூட்ரினோ ஆய்வகத் திட்டம்.\nபொட்டிபுரம் கிராமத்தின், மேற்கு தொடர்ச்சி மலையின் ஒரு பகுதியான அம்பரப்பர் மலைப் பகுதியில் அமைக்கப்பட உள்ள நியூட்ரினோ ஆய்வகத் திட்டத்தால் இப்பகுதி முழுமையாக பாதிக்கப்படும் எனக் கருதுவதால், இத்திட்டத்தை எதிர்த்து அனைத்து தரப்பினரும் தொடர்ந்து போராட்டம் நடத்துகிறார்கள்.\n\n"}
{"id": "247876", "url": "https://ta.wikipedia.org/wiki?curid=247876", "title": "வெண் மருது", "text": "வெண் மருது\n\nவெண் மருது (\"Terminalia arjuna\") என்பது ஒருவகை மரமாகும். இது குறிகளான நீள்சதுர இலைகளையும் சாம்பல் நிற வழுவழுப்பான பட்டைகளையும் உடைய ஓங்கி வளரும் பெரிய இலையுதிர் மரம். இதன் பட்டை சதைப்பற்றாக இருக்கும். தமிழக ஆற்றங்கரைகளில் தானாகவே வளர்கிறது. இதில் கருமருது, கலிமருது, பூ மருது என பல்வேறு இனங்கள் உள்ளன. இதன் இலை, பழம், விதை, பட்டை ஆகியவை மருத்துவப் பயனுடையவை.திருவிடைமருதூர், திருஇடையாறு ஆகிய திருத்தலங்களில் மருதம் தலமரமாக விளங்குகின்றது.\n"}
{"id": "247878", "url": "https://ta.wikipedia.org/wiki?curid=247878", "title": "மாவிலங்கம்", "text": "மாவிலங்கம்\n\nமாவிலங்கம், கூவிரம், மாவிலிங்கு அல்லது குமரகம் (\"Crateva religiosa\") என்பது ஒருவகை மரமாகும். இது மூன்று விரல் போன்ற கூட்டிலைகளையும் மலர்ந்ததும் மஞ்சளாகும், வெண்ணிற மலர்களையும் செந்நிற உருண்டையான சதைக்கனிகளையும் உடைய வெண்ணிற மரம். இதன் இலை, வேர், பட்டை மருத்துவ பயன் உடையது.திருச்சேறை (உடையார்கோயில்), திருநாட்டியத்தான்குடி முதலிய தலங்களில் தலமரமாக விளங்குவது மாவிலங்க மரமாகும்.\n"}
{"id": "247879", "url": "https://ta.wikipedia.org/wiki?curid=247879", "title": "கடுக்காய்", "text": "கடுக்காய்\n\nகடுக்காய் () (\"Terminalia chebula\") என்பது ஒருவகை மரமாகும் சித்த மருத்துவத்தில் மிகச்சிறந்த மருந்துப் பொருட்களில் இது ஒன்று.திருக்குறுக்கைவீரட்டம் திருத்தலத்தின் தலமரமாக விளங்குவது கடுக்காய் மரமாகும்.\n\n"}
{"id": "247880", "url": "https://ta.wikipedia.org/wiki?curid=247880", "title": "கல்லத்தி", "text": "கல்லத்தி\n\nகல்லத்தி (Ficus tinctoria) என்பது காட்டத்தி என்றும் குறிப்பிடப்படுகிறது. இது கல்லால் மரத்தைச் சேர்ந்த இனவகை. சிறிய ஆலிலை வடிவில் கரும் பச்சையான இலைகளையும் இலைக்கோணங்களில் மெல்லிய கணையுடைய காய்களையும் கொண்ட வெண்பச்சையான மரம். இதன் பால், பட்டை, பழம் ஆகியவை மருத்துவபயன் உடையவை.திருப்பரங்குன்றம் தலத்தின் தலமரம் கல்லத்தி மரம் ஆகும்.\n"}
{"id": "247883", "url": "https://ta.wikipedia.org/wiki?curid=247883", "title": "சதுரக்கள்ளி", "text": "சதுரக்கள்ளி\n\nசதுரக்கள்ளி (Euphorbia antiquorum) என்பது கள்ளி இனத்தைச் சேர்ந்த தாவரம் ஆகும். இது தமிழகத்தில் வேலிக்காக வளர்க்கப்படுகிறது. முப்பட்டையான தண்டுகளை அடுக்கடுக்காகக் கொண்டிருக்கும். மருத்துவக் குணத்தில் சிறந்த நாற்பட்டையான தண்டுடைய இனமும் அரிதாகக் காணப்படும். இதன் சாறு பால் போன்றது. உடலில் பட்டால் எரிச்சலூட்டும் தன்மைவாய்ந்தது. இது நச்சு மூலிகையாகக் கருதப்படுகிறது.திருப்புனவாயில் என்னுந் திருத்தலத்தில் தலமரமாக விளங்கும் நான்கனுள் சதுரக்கள்ளியும் ஒன்றாகும்.\n"}
{"id": "247885", "url": "https://ta.wikipedia.org/wiki?curid=247885", "title": "பராய்", "text": "பராய்\n\nபராய் (Streblus asper) அல்லது புராமரம் என்பது ஒருவகை மரமாகும். இது பிராய், பிறமரம், குட்டிப்பலா என்றும் குறிப்பிடப் படுகிறது. சுரசுரப்பான கரும்பச்சை இலைகளையுடைய வெள்ளை நிற மரம். இம்மரம் புதற்காடுகளில் காணப்படும், இதன் பால், பட்டை, இலை ஆகியவை மருத்துவ குணமுடையவை.திருப்பராய்த்துறை திருக்கோயிலின் தலமரமாக விளங்குவது பராய் மரமாகும். \n"}
{"id": "247891", "url": "https://ta.wikipedia.org/wiki?curid=247891", "title": "தொல்லியல் அருங்காட்சியகம், கோயமுத்தூர்", "text": "தொல்லியல் அருங்காட்சியகம், கோயமுத்தூர்\n\nகோயம்புத்தூர் அரசு அருங்காட்சியகம் (GOVERNMENT MUSEUM, COIMBATORE) தமிழ்நாட்டில் அருங்காட்சியகத்துறையால் பராமரிக்கப்பட்டு வரும் இருபது மாவட்ட அருங்காட்சியகங்களில் ஒன்று. இது 1990 ஆம் ஆண்டு தொடங்கப்பட்டது. இக்காட்சியகத்தின் வளாகம் தற்பொழுது (2013) கோயம்புத்தூரில் காட்டூர் பகுதியில் வ. உ. சி. பூங்காவிற்கு எதிரில் அமைந்துள்ளது. இப்பகுதிகளில் தமிழக தொல்லியல் துறையினரால் 1980களில் செய்யப்பட்ட ஆராய்ச்சிகளில் கி.மு. 100களில் ரோமானியர்களால் பயன்படுத்தப்பட்ட பழமை வாய்ந்த ரோமானியக் காசுகள், தமிழ் பிராமி எழுத்துக்கள் பொறித்த பானையோடுகள், தமிழ் வட்டெழுத்துக்கள் பொறிக்கப்பட்ட பானையோடுகள் மற்றும் கல்வெட்டுக்கள் அகழ்ந்தெடுக்கப்பட்டன. மேலும் கோயம்புத்தூர் மாவட்டத்தைச் சேர்ந்த பல இடங்களில் அகழ்ந்தெடுக்கப்பட்ட தொல்லியல் பொருட்களுடன், மானுடவியல், நாணயவியல், கலை, வரலாற்றுக்கு முந்தைய காலம், நிலவியல், தாவரவியல், உயிரியல் ஆகிய வகைப்பாட்டில் பொருட்கள் பார்வைக்காக வைக்கப்பட்டுள்ளன.\n\nSection::::காட்சிப் பொருட்கள்.\nஇங்குள்ள காட்சியகத்தில் சிலைகள், பிணப்புதையலுடன் கண்டெடுக்கப்பட்ட பானைகள், கொங்கர் கல்வெட்டுக்கள், நடுகற்கள் போன்றவை காட்சிக்கு வைக்கப்பட்டுள்ளன. இந்த அருங்காட்சியகத்தில் கோயம்புத்தூர் மாவட்டப் பகுதிகளான அவினாசி, காளப்பட்டி, வெள்ளலூர் போன்ற பகுதிகளில் கிடைத்த தொல்லியல் பொருட்களும் பழங்குடியனரான இருளர், மலசர், காடர் ஆகியோரின் பயன்பாட்டுப் பொருட்களும், பண்டைய நாணயங்களும் காட்சிப்படுத்தப்பட்டுள்ளன.\n\nSection::::தொல் சிற்பங்கள்.\nஇங்கு பல பழமையான சிறிதும் பெரிதுமான சிற்பங்கள் காட்சிப்படுத்தப்பட்டுள்ளன. அவற்றுள் குறிப்பிடத்தக்கவை:\n\nSection::::முதுமக்கள் தாழி.\nஇங்கு வைக்கப்பட்டுள்ள பெருங்கற்கால (2000 ஆண்டுகளுக்கு முந்தைய) முதுமக்கள் தாழிகளும் அவற்றில் பயன்படுத்தப்பட்ட பாண்டங்களும் காளப்பட்டிக்கருகே கண்டெடுக்கப்பட்டவையென இக்காட்சிகக் குறிப்புகள் தெரிவிக்கின்றன.\n\nSection::::தொல் கருவிகள்.\nவரலாற்றுக்கு முற்பட்ட கற்காலக் கருவிகள், இடைக்கற்கால (கிமு 15000-கிமு 10000) நுண்கருவிகளும் புதைபடிவ எலும்பு எச்சங்களும், புதுக்கற்காலக் (கிமு 10000-கிமு 2000)) கருவிகள் என மூன்று காலகட்டங்களில் பயன்படுத்தப்பட்டவற்றை இங்கு காணலாம்.\n\nSection::::பழங்குடியினர்.\nபழங்குடியினரான காடர், இருளர், மலசர் ஆகியோரது வாழ்வுமுறையைக் காட்டும் அவர்களது வசிப்பிட அமைப்புகள், பயன்படுத்திய பொருட்கள், இசைக்கருவிகள் ஆகியவை காட்சிப்படுத்தப்பட்டுள்ளன.\n\nSection::::வழிபாட்டுப் பொருட்கள்.\nபழங்கால வழிபாட்டுப் பொருட்களும், இசுலாமியர் பயன்படுத்திய வழிபாட்டுப் பொருட்களும் இங்குள்ளன.\n\nSection::::நாணயங்கள்.\nபண்டைய ரோமானியர் நாணயங்கள், கொங்கு சேரர், கொங்கு சோழர், கொங்கு பாண்டியர் மற்றும் கொங்கு பாண்டியர் கால நாணயங்கள், புதுக்கோட்டை அரசர் காலநாணயங்கள், மைசூர் சுல்தான் மற்றும் மதுரை சுல்தான் கால நாணயங்கள், திருவிதாங்கூர் சக்கரக்காசு, ஆங்கிலோ இந்தியக் காசுகள், மைசூர் உடையார் நாணயம், பிரித்தானிய இந்திய நாணயங்கள், இந்தியக் குடியரசின் நாணயங்கள், உலக நாடுகளின் நாணயங்கள் ஆகியவை இங்கு காட்சிப்படுத்தப்பட்டுள்ளன.\n\n"}
{"id": "247896", "url": "https://ta.wikipedia.org/wiki?curid=247896", "title": "வகுளம்", "text": "வகுளம்\n\nமகிழம் அல்லது வகுளம் அல்லது இலஞ்சி அல்லது மகிழ் என்பது ஓர் சிற்றின மரம் ஆகும். இம்மரம் தெற்கு ஆசியா, வடக்கு ஆஸ்திரேலியாவில் உள்ள வெப்பமண்டல காடுகளில் காணப்படும் ஒரு நடுத்தர அளவிலான பசுமையான மரமாகும். இந்த மரத்தை பொதுவாக ஆங்கிலத்தில் ஸ்பானிஷ் செர்ரி, மெட்லர், புல்லட் உட் என்று அழைக்கின்றனர். இதன் மரக் கட்டை விலைமதிப்பு மிக்கது, இதன் பழம் உண்ணத்தக்கது, மேலும் இதன் பட்டை, பூ போன்றவை பாரம்பரிய மருத்துவத்தில் பயன்படுத்தப்படுகிறது. இந்த மரமானது நல்ல நிழல் தருவதாகவும், வாசம் மிகுந்த மலர்களைக் கொண்டதாலும், இது தோட்டங்களில் வளர்க்கப்படுகிறது. இதன் மலர் தாய்லாந்தின் யலா மாகாணத்தின் மாகாண மலர் ஆகும். \nஇம்மரம் 16 மீட்டர் வரை வளரக்கூடியது. மார்ச் மாதத்தில் பூத்து ஜூன் மாதத்தில் பழுக்கும். இதன் இலைகள் பளபளப்பாக இருக்கும். இதன் மலர்கள் நறுமணம் கொண்டவை. மணம் மிக்க பூவை மகளிர் தலையில் அணிந்துகொள்வர். இதன் சாற்றினை ஊதுபத்தியில் மணம் சேர்க்கவும், மண-எண்ணெய் மணப்பொடி முதலானவற்றைச் செய்யப் பயன்படுத்துகின்றனர்.\n\nSection::::சங்க காலம்.\nதிணைமாலை நூற்றைம்பது என்னும் நூல் இதனை மலைநிலத்தில் புதர் புதராகப் பூக்கும் பூ என்று குறிப்பிடுகிறது.\n\nஇந்தப் பூவின் சிறிய உருவம் ன்றறியும், மிகுந்த மணம் பற்றியும் நீதி நூல்கள் பாடியஔவையார் குறிப்பிட்டுள்ளார்.\n\n"}
{"id": "247897", "url": "https://ta.wikipedia.org/wiki?curid=247897", "title": "இசுலாத்தின் புனித நூல்கள்", "text": "இசுலாத்தின் புனித நூல்கள்\n\nஇசுலாமிய புனித நூல்கள் என்பவை, முசுலிம்களின் நம்பிக்கையின் படி, இறைவனால் பல்வேறு காலகட்டங்களில் இறைத்தூதர்களுக்கு வஹியின் மூலம் இறக்கப்பட்ட இறைவனின் சொற்களாகும். இவ்வேதங்களில், மனித வாழ்க்கைக்குத் தேவையான சட்டங்கள் மற்றும் வாழ்க்கை முறைகள் கூறப்பட்டுள்ளன. குர்ஆன், அல்லாஹ்வால் அருளப்பட்ட இறுதி வேதமாகவும், முன்னர் அனுப்பப்பட்ட வேதங்களை உறுதிப்படுத்துவதாகவும் உள்ளது. குர்ஆன் அல்லாஹ்வால் அருளப்பட்ட இறுதி வேதமாக இருப்பினும், முன்னர் அனுப்பப்பட்ட வேதங்களை நம்புவதும் ஈமானில் ஒரு பகுதியாகும். குர்ஆனுக்கு முன் பல வேதங்கள் அருளப்பட்டு இருப்பினும், முக்கியமானவை மூன்றாகும்.தவ்ராத் (மூசா நபிக்கு அருளப்பட்டது), சபூர் (தாவூது நபிக்கு அருளப்பட்டது), இன்சீல் (பைபிள்) (ஈசா நபிக்கு அருளப்பட்டது), மற்றும் இறுதியாக திருக்குரான்.\n\nSection::::முந்தைய வேதங்கள்.\nகுர்ஆனில், அதற்கு முன்பு அருளப்பட்ட மூன்று வேதங்களின் பெயர்கள் குறிப்பிடப்படுகின்றது.\n\n\n\n"}
{"id": "247899", "url": "https://ta.wikipedia.org/wiki?curid=247899", "title": "சுழற்சி (கணிதம்)", "text": "சுழற்சி (கணிதம்)\n\nசுழற்சி (\"Rotation\") என்பது வடிவவியல் தொடர்பான கருத்துரு ஆகும். குறைந்தபட்சம் ஒரு புள்ளியாவது நிலைமாறாமல் இருக்குமாறு குறிப்பிட்ட வெளியில் நிகழும் ஒரு இயக்கமே சுழற்சி. நிலைப்புள்ளியொன்றைப் பொறுத்த, திடப்பொருளொன்றின் இயக்கத்தைச் சுழற்சி குறிக்கிறது. பெயர்ச்சி, எதிரொளிப்பு போன்ற பிறவகை இயக்கங்களிலிருந்து வேறுபட்டுள்ளது: \n\nகணிதநோக்கில் சுழற்சி ஒரு கோப்பாகும். குறிப்பிட்ட ஒரு நிலைப்புள்ளியைப் பொறுத்த சுழற்சிகள் அனைத்தும் தொகுப்பு செயலியைப் பொறுத்து ஒரு குலமாகும். இக்குலம் \"சுழற்சிக் குலம்\" எனவும் அதிலுள்ள அனைத்து சுழற்சிகளுக்கும் பொதுவான நிலைப்புள்ளி \"சுழற்சி மையம்\" எனவும் அழைக்கப்படுகிறது.\n\nஒரு சுழற்சியின் நிலைப்புள்ளிகளாலான கோடு \"சுழற்சி அச்சு\" எனப்படும். இரண்டுக்கு மேற்பட்ட பரிமாணங்களில் மட்டுமே () சுழற்சி அச்சுகள் உண்டு. ஒரு சுழற்சியின் கீழ் மாற்றமடையாமல் இருக்கும் தளம் \"சுழற்சி தளம்\" எனப்படும். சுழற்சி அச்சின் அனைத்துப் புள்ளிகளும் நிலையான புள்ளிகள்; ஆனால் சுழற்சி தளம் நிலையானதாக இருப்பினும் அதன் புள்ளிகள் நிலையானவை அல்ல.\n\n"}
{"id": "247902", "url": "https://ta.wikipedia.org/wiki?curid=247902", "title": "பட்டாளம் (2009 திரைப்படம்)", "text": "பட்டாளம் (2009 திரைப்படம்)\n\nபட்டாளம் 2009ல் வெளிவந்த தமிழ் திரைப்படமாகும்.\n\nஇத்திரைப்படத்தில் நடிகை நதியா முக்கிய கதாப்பாத்திரமான பள்ளி நிர்வாகியாக நடித்திருந்தார். இவருக்கும் 9 பள்ளி மாணவ மாணவிகளுக்கும் இடையே இருக்கும் நட்பும் மரியாதையுமே படத்தின் கதைக்கரு.\n\nஇத்திரைப்படத்தினை திருப்பதி பிரதர்ஸ் நிறுவனம் தயாரித்தது.\n"}
{"id": "247906", "url": "https://ta.wikipedia.org/wiki?curid=247906", "title": "திருப்பதி பிரதர்ஸ்", "text": "திருப்பதி பிரதர்ஸ்\n\nதிருப்பதி பிரதர்ஸ் தமிழ்த் திரைப்படங்களை தயாரிக்கின்ற நிறுவனமாகும். இதனை லிங்குசாமி மற்றும் சுபாஸ் சந்திரபோஸ் ஆகியோர் 2006ல் உருவாக்கினர்.\n\nSection::::வரலாறு.\nஇந்நிறுவனம் எழில் இயக்கிய தீபாவளி திரைப்படத்தினை முதலில் தயாரித்தது. இதில் ஜெயம் ரவி மற்றும் பாவனா ஆகியோர் முக்கிய கதாப்பாத்திரத்தில் நடித்திருந்தனர். இதுவொரு சராசரி வெற்றிப்படமாக அமைந்தது.\n\n"}
{"id": "247908", "url": "https://ta.wikipedia.org/wiki?curid=247908", "title": "சதுரங்க வேட்டை", "text": "சதுரங்க வேட்டை\n\nசதுரங்க வேட்டை 2014 ஆம் ஆண்டு வெளிவந்த தமிழ் திரைப்படமாகும். இதனை எச். வினோத் இயக்கியிருந்தார். நடராஜன் சுப்பிரமணியம் மற்றும் இசாரா நாயர் முக்கிய கதாப்பாத்திரத்தில் நடித்திருந்தனர்.\n\nஈமு கோழி, மண்ணுளிப் பாம்பு, ரைஸ் புல்லிங் போன்ற மக்களை ஏமாற்றும் நபர்களின் உத்திகளை இப்படம் காட்டியது. சதுரங்க வேட்டை இரண்டாம் பாகம்,இதனை இயக்கப் போகிறவர் நிர்மல்குமார். இவர், விஜய் ஆண்டனியின் ‘சலீம்’ படத்தை இயக்கியவர். இந்தப் படத்தில் அரவிந்த்சாமி நாயகனாகவும், திரிசா நாயகியாகவும் நடிக்கவிருப்பதாகத் தகவல்கள் வெளியாகியிருக்கின்றன. இதனை, தனது ட்விட்டர் பக்கத்தில் உறுதிப்படுத்தியிருக்கிறார் த்ரிஷா.\n\n"}
{"id": "247909", "url": "https://ta.wikipedia.org/wiki?curid=247909", "title": "அறிதுயில் நிலை", "text": "அறிதுயில் நிலை\n\nஅறிதுயில் நிலை, அறிதுயில் அல்லது உறக்கப்போலி (\"Hypnosis\") என்பது மனித சுய நினைவின் ஓர் நிலையாகும். இது அவதானத்தைக் குவியப்படுத்தி, கருத்துத் தெரிவிக்கும் பதிலுக்காக அதிகரித்த கொள்திறனால் சூழல் விழிப்புணர்வு குணவியல்பு குறைத்தலுடன் தொடர்புபட்டது. அறிதுயில் நிலை நடக்கும்போது என்ன நடக்கிறது என்பதை விளக்குதல் இரு வகைப்படுகிறது. மாற்றப்பட்ட நிலை கொள்கைகளின் பார்வையில், அறிதுயில் நிலை மனதின் அல்லது மெய்மறந்த நிலையின் ஓர் மாற்றப்பட்ட நிலை, சாதாரண சுய நினைவு நிலையிலிருந்து விழிப்புணர்வு வேறுபாட்டு படிநிலையால் குறிக்கப்படுகின்றதாகவுள்ளது. வேறுவிதமாகக் கூறுவதாயின், தரமற்ற கொள்கைகள் அறிதுயில் நிலை என்பதை கற்பனைப் பாத்திரம் இயற்றிய சட்ட வடிவமாகக் காண்கின்றன.\n\nSection::::விளக்கம்.\nதம்முன்னால் உள்ளவர் சொல்வதை முழுமையாகச் செவியால் கேட்டு, அதனை நம்பி, அதன்படி நடக்கும் சுயவிழிப்பு அற்ற, அரை உறக்கமும் அரை விழிப்பும் கொண்ட உறக்க நிலை அல்லது துயில் நிலை இதுவாகும். இந்த செயற்கைத் துயில் நிலைக்கு, உளவசிய நிலையை என்பர். இதனை அறிதுயில் நிலை என்றும் அழைப்பர். இந்த நிலையை அடைந்த ஒருவர், விழித்திருக்கும் பொழுது, தம்முன்னால் சொல்வதை ஆராயாமல் நம்பாதவனாயிருந்த போதிலும், இந்த நிலையில் உள்ள பொழுது ஆராயும் ஆற்றலை அறவே இழந்து, தன்னிடம் பேசும் வசியக்காரன் சொற்களைக் கட்டளையாக ஏற்று, அப்படியே கீழ்ப்படிந்து நடக்கும் தன்மை உடையவனாக ஆகிவிடுகின்றான். இந்த நிலையானது, ஏதோ அபூர்வமான மந்திர வித்தை என பலர் நினைப்பது தவறாகும். அன்றாட வாழ்க்கையில், பிறர் வசியம் செய்யாமலேயே, நாம் படிக்கும் நூலிலும், கேட்கும் இசையிலும் மெய்ம்மறந்து விடுகிறோம். இதனை இத்துயில் நிலையின் வேறுபட்ட வடிவம் எனலாம்.\n\nSection::::வரலாறு.\nஇத்தகைய மன ஆற்றல் ஒன்று இருப்பதும், அதைப் பயன்படுத்துவதும், ஆயிரக்கணக்கான ஆண்டுகளுக்கு முன்னரே பாரசீக அறிஞர்களும் இந்திய யோகிகளும் அறிந்த இருந்தனர். ஆயினும், அறிவியில் விஞ்ஞானிகள் இந்த ஆற்றல் மீது அக்கறைகொள்ளவில்லை.எனினும்,18ஆம் நூற்றாண்டில் வியன்னா நகரத்து மருத்துவர் மெஸ்மர் இந்தச் சக்தியைக்கொண்டு பல நோய்களைக் குணப்படுத்தியதாகக் கூறிய பொழுதுதான், மற்ற ஆய்வறிஞர்கள் உணர்ந்தனர். அதனாலேயே அந்தச் சக்தி முதலில் மெஸ்மரிசம் என்று பெயர் பெற்றது. ஆயினும் அறிவியல் அறிஞர்களின் சங்கத்தார், அவருடைய முறையைப்பற்றி விரோதமான கருத்துக் கூறியபடியால் அது கையாளப்படாமல் போயிற்று. 19ஆம் நூற்றாண்டின் இடையில் ஜேம்ஸ் பிரெய்டு என்னும் மான்செஸ்டர் உடல் மருத்துவர் அதைப் புதுப்பித்து, ஹிப்னாட்டிஸம் என்னும் பெயரில் அழைத்தார். இந்த மருத்துவர், வசியம் என்ற மனமயக்கும் நிலை ஏற்படுவதற்குக் காரணம், வசியநீர் ஆகும். வசியக்காரன் உடம்பிலிருந்து, வசியம் அடைபவன் உடம்பில் புகுவதே என்று மெஸ்மர் கூறியதை மறுத்தார். சொன்னபடி செய்யும் மன எண்ணங்களை எழுப்பும் ஆற்றல், ஒருவரின் உள்ளத்திலேயே உள்ளது என்று கூறி நிரூபித்தார். இந்த கொள்கையே, வசிய ஆற்றலைக் குறித்து, பன்னாட்டு விஞ்ஞானிகளும் ஆராய்வதற்கு அடிநிலையாக அமைந்தது. ஐரோப்பாவிலும், அமெரிக்காவிலும், பல மருத்துவர்கள், இந்தச ஆற்றலைப் பயன்படுத்திச் சித்தக் கோளாற்று நோய்களைக் குணப்படுத்தத் தொடங்கினார்கள். 1912ஆம் ஆண்டில் பிரித்தானிய மருத்துவச் சங்கத்தார், இந்த முறை மனநோய்களைப் பரிசீலனை செய்யவும், குணப்படுத்தவும் முக்கியமான ஒரு கருவியாகவும், வழிமுறையாகவும் ஏற்றுக் கொண்டனர்.\n\nSection::::மருத்துவ முறை.\nதற்காலத்தில் கையாளப்படும் வசியமுறை வசியமடைய வேண்டியவனை, உறங்குவதற்கு ஏற்ற அமைதியுள்ள இடத்தில், படுக்க வைத்து, உளமருத்துவர் தன்னையோ அல்லது ஏதேனும் பளபளப்பான ஒரு பொருளையோ, இமை கொட்டாமல் பார்க்கும்படி முதலில் சொல்வார். தன் முன்னால் படுத்து இருப்பவனின் முகத்தையும் மார்பையும் மிருதுவாக வருடிக் கொண்டே, “உறங்கு-இதோ உறங்கப் போகிறாய்-இதோ உறங்குகிறாயே-ஆமாம் உறங்கியே போனாய்” என்று மிக மெதுவாகக் கூறி, துயில் நிலைக்கு, தமது நோயாளியை, அந்த துயில் நிலைக்கு ஆட்படுத்துவார். உடனே அறிதுயில் நிலை உண்டாய் விடுகிறது. இந்நிலையானது, 'விழித்துக்கொள்-எழுந்திரு' என்ற கட்டளை பிறக்கும்வரை நீடித்திருக்கும்.\n\nஆயினும் இக்காலத்தில் நோய்களைக் குணப்படுத்த, இந்த முறையை அதிகமாகப் பயன்படுத்துவதில்லை. நோயின் காரணத்தைக் கண்டுபிடித்து, அதை நீக்குவதே, அறிவியல் முறையான சிகிச்சையாகும் என்பதே இதற்குரிய அடிப்படைக் காரணம் ஆகும். எனினும், நரம்புச் சம்பந்தமான கோளாறுகளையும், உறக்கமின்மை, வலி, கடல்நோய், திக்கிப் பேசுதல் போன்றவைகளையும் குணப்படுத்துவதற்கும், இம்முறை பயன்பட்டு வருகிறது. பிரான்சு நாட்டிலிருந்த எமீலி கூவே என்னும் உளவியற் அறிஞர், 'பிறர் வசியம் செய்ய வேண்டியது கூட இல்லை; தம்மைத் தாமே கூட வசியம் செய்து கொண்டு, நோயையும் உள்ளச் சோர்வையும் நீக்கிக் கொள்ளலாம்' என்று கருத்தெய்துகிறார். இதனை, தன் கருத்தேற்றம் (Auto-suggestion) என்று கூறுவர்.\n"}
{"id": "247911", "url": "https://ta.wikipedia.org/wiki?curid=247911", "title": "ஆர் எஸ் எஸ் பிரச்சாரகர்", "text": "ஆர் எஸ் எஸ் பிரச்சாரகர்\n\nஆர்எஸ்எஸ் பிரச்சாரகர் (\"RSS Pracharak\") என்பது ராஷ்டிரிய சுயம்சேவக் சங்கத்தின் (ஆர்எஸ்எஸ்) முழுநேர ஊழியரைக் குறிக்கும். இச்சங்கத்தின் கூட்டங்களுக்கும், பயிற்சி வகுப்புகளுக்கும் ஏற்பாடு செய்தல், பொதுக் கூட்டங்களில் விரிவுரை ஆற்றுவது, இந்து தேசியம், இந்துத்துவா போன்ற தத்துவங்களை இந்துக்களிடையே பரப்புதல், சங்கப் பரிவார் அமைப்புகளுக்கு தேவையான வழிகாட்டுதல் போன்றவையே ஒரு பிரச்சாரகரின் முக்கியப் பணிகள் ஆகும். \n\nதுவக்கக் காலத்தில் அடல் பிகாரி வாஜ்பாய், லால் கிருஷ்ண அத்வானி, நரேந்திர மோதி, இல. கணேசன் போன்றவர்கள் ராஷ்டிரிய சுயம்சேவக் சங்கத்தின் பிரச்சாரகர்களாக இருந்தவர்களே.\n\n"}
{"id": "247918", "url": "https://ta.wikipedia.org/wiki?curid=247918", "title": "ஆணி மாண்டவ்யர்", "text": "ஆணி மாண்டவ்யர்\n\nஆணி மாண்டவ்யர் (Animandavya) முனிவர் தனது ஆசிரமத்திற்கு அருகில் உள்ள மரத்தினடியில் அமர்ந்து பேசா நோன்பு (மௌன விரதம்) மேற்கொண்டிருந்த நேரத்தில், காவலர்களால் துரத்தப்பட்ட திருடர்கள், தாங்கள் கொள்ளையடித்த பொருட்களை மாண்டவ்யரின் ஆசிரமத்தில் மறைத்து வைத்து, தாங்களும் அங்கேயே மறைந்து கொண்டனர். காவலர்கள் ஆசிரமத்தை அடைந்து, திருடர்களைப் பற்றியும், அவர்களின் கொள்ளைப் பொருட்களைப் பற்றியும் மாண்டவியரிடம் கேட்டனர்.\n\nமாண்டவ்யர் மௌன விரதத்தில் இருந்ததால், காவலர்களுக்கு மறுமொழி சொல்லவில்லை. எனவே காவலர்கள் ஆசிரமத்தில் நுழைந்து அங்கு மறைந்திருந்த திருடர்களையும், கொள்ளையடித்த பொருட்களையும், முனிவரையும் இழுத்துக் கொண்டுபோய் மன்னன் முன் நிறுத்தினர். மன்னனின் ஆணைப்படி, திருடர்களுடன் சேர்த்து முனிவரும் கழு மரத்தில் ஏற்றப்பட்டார். முனிவர் கழுவிலேற்றப்பட்ட பிறகும், சாகாமல் உயிருடன் இருப்பதைக் காவலர்கள் மூலம் அறிந்த மன்னவன் மாண்டவிய முனிவரிடம் மன்னிப்பு கோரினார்.\n\nமன்னனின் ஆணைப்படி, மாண்டவ்யரின உடலுக்கு வெளியே உள்ள கழு மரத்தின் பகுதிகளை மட்டும் வெட்டி எடுத்தனர். கழுவின் ஒரு பகுதியை உடலுடன் தாங்கிக் கொண்டே பயணித்த மாண்டவிய முனிவர் ஆணி மாண்டவ்யர் என்ற பெயரால் அறியப்பட்டார்.\n\nபின்னர் ஆணி மாண்டவியர், எமனிடம், ஒரு தவறும் செய்யாத தன்னைக் கழுவில் ஏற்றித் தண்டனை அடைய காரணம் கேட்டார். அதற்கு எமன், முற்பிறவியில் நீங்கள் சிறுவனாக இருந்த போது, புல்லைக் கொண்டு ஒரு பூச்சியின் பின்புறத்தைத் துளைத்த செயலே, இப்பிறவியில் கழுவில் ஏற்றப்படக் காரணமாயிற்று என்றார்.\n\nகுழந்தைகள் செய்யும் தவறுகளைச், சாத்திரங்கள் பாவமாக கொள்ளாது என்று கூறுகையில், சிறு குற்றத்திற்காக என்னைக் கொடுமையாக தண்டித்தபடியால், மனிதர்களில் கீழ்க் குடியில் பிறப்பாய் என எமனுக்கு சாபமிட்டார் ஆணி மாண்டவ்யர். எமனும் அடுத்த பிறவியில் விதுரனாகப் பிறந்தார்.\n\nSection::::மரபுரிமை பேறுகள்.\nகுஜராத் மாநிலத்தின் கட்ச் மாவட்டத்தில் ஆணி மாண்டவ்யர் பெயரால் மாண்டவி எனும் நகரம் கிபி 1580ல் நிறுவப்பட்டது.\n"}
{"id": "247924", "url": "https://ta.wikipedia.org/wiki?curid=247924", "title": "அண்ணா பல்கலைக்கழகம்", "text": "அண்ணா பல்கலைக்கழகம்\n\nஅண்ணா பல்கலைக்கழகம் இந்தியாவின் தலைசிறந்த பல்கலைக்கழகங்களில் ஒன்றாகும். 1978ஆம் ஆண்டில், சென்னையில் நிறுவப்பட்ட இப்பல்கலைக்கழகம், பொறியியல், தொழில்நுட்பம் மற்றும் அதன் தொடர்புடைய அறிவியல் துறைகளில் உயர்கல்வி பட்டப்படிப்புகள் வழங்குவதுடன் ஆராய்ச்சிப் பணிகளையும் மேற்கொள்கிறது. இதன் முதன்மை வளாகம் சென்னையின் கிண்டியிலும், துணைக்கோள் வளாகம் சென்னையின் குரோம்பேட்டையிலும்  உள்ளன. \n\nஅஃதே, நாட்டு நிறுவன தரவரிசை கட்டமைப்பு இதனை பத்தாவது இடத்தில் அமர்ந்திருக்கிறது. மேலும் பல்கலை கழக்கங்களுள் நான்காவது இடத்திலும், பொறியியலில் எட்டாவது இடத்திலும் தரவரிசை படுத்திருகிறது. முதன்மை வளாகத்தில் கிண்டி பொறியிற் கல்லூரி, அழகப்பர் தொழில்நுட்பக் கல்லூரி, கட்டிடக்கலை மற்றும் திட்டமிடல் பள்ளி மற்றும் சென்னை பல்கலைக்கழகத்தின் மூன்று தொழில்நுட்ப துறைகளும் உள்ளடங்குவனவாகும். சென்னை தொழில்நுட்ப  நிறுவன வளாகம் குரோமேபேட்டையில் அமைந்துள்ளது.\n\n\n\n\nSection::::வளாகம்.\nபல்கலைக்கழகத்தின் முதன்மை வளாகம், தென்சென்னை பகுதியில் 100 ஏக்கர் (400,000 சதுர.மீ) பரப்பில் அமைந்துள்ளது. அடையாறும் தமிழக ஆளுனர் மாளிகையான ராஜ்பவனும் இவ்வளாகத்தை ஒட்டி அமைந்துள்ளன. முதன்மை வளாகத்தில் கிண்டி பொறியியல் கல்லூரி, அழகப்பர் தொழில்நுட்பக் கல்லூரி, கட்டிடக்கலை மற்றும் திட்டமிடுதல் பள்ளி அமைந்துள்ளன. மெட்ராசு தொழில்நுட்ப கழகம் 200,000 சதுர.மீட்டர் பரப்பளவில் குரோம்பேட்டை வளாகத்தில் அமைந்துள்ளது. அழகப்பர் தொழில்நுட்பக் கல்லூரியின் சில ஆய்வுக்கூடங்கள் தரமணி வளாகத்தில் அமைந்துள்ளன.\nபடத்தில் காண்பிக்கப்பட்டுள்ள அறிவியல் மையம் கிண்டி பொறியியல் கல்லூரி வளாகத்தில் அமைந்துள்ளது.\n\nSection::::சேர்க்கை.\nதமிழ்நாடு தொழில்முறைக்கல்வி படிப்புகள் நுழைவுத்தேர்வின் வழியாக தொழில்முறைகல்விக்கான மாணவர் சேர்க்கை 2006 வரை நடைமுறையில் இருந்தது. 2007-2008 கல்வி ஆண்டிலிருந்து மாணவர்கள் மேன்னிலை (12ஆம் வகுப்பு) கல்வியின் மதிப்பெண்கள் வாயிலாகச்  சேர்க்கைத்  தொடங்கி நடைமுறையில் உள்ளது. முதுகலை கல்வி சேர்க்கை TANCET மற்றும் GATE போன்ற நுழைவுத்தேர்வுகளின் மதிப்பெண்கள் கொண்டு நடத்தப்படுகிறது.\n\nSection::::கல்வி.\nதனது இணைப்பு கல்லூரிகள் வாயிலாக பொறியியல் மற்றும் தொழில்நுட்ப கல்வியை வழங்கிவருகிறது. இது இரட்டை அமைப்பைச் சார்ந்ததாகும், அவ்வண்ணம் ஒரு கல்வி ஆண்டிற்கு இருமுறையாக - முதலாவது அரையாண்டு நவம்பர்-திசம்பர் மாதங்களிலும், இரண்டாவது அரையாண்டு மே-சூன் மாதங்களிலும் தேர்வுகள் நடைபெறும்.\n\nSection::::தரவரிசை.\nபன்னாட்டு வழியில், அண்ணா பல்கலைக்கழகம் கியூஎஸ் உலக பல்கலைகழகங்களின் தரவரிசை பட்டியலில் 651-700 ஆக மதிப்பிடப்பட்டுள்ளது. அதே தரவரிசையில் ஆசியாவில் 301-350வதாகவும் மற்றும் பிரிக்ஸ் நாடுகளில் 85வதாகவும் மதிப்பிடப்பட்டுள்ளது.\n\nSection::::பல்கலைக்கழகத்தின் உறுப்புக் கல்லூரிகளும் வளாகங்களும்.\nகீழ்க்காணும் பட்டியலில் உள்ள அண்ணா பல்கலைக்கழகத்தின் கல்லூரிகள் இருவகைப்படும் அவை:\n\n\nபுரிதலுக்காக இப்பட்டியல் பன் கிளையாகப் பிரிக்கப்பட்டுள்ளது:\n\n\nஅண்ணா பல்கலைக்கழகம் - கிண்டி, சென்னை மண்டலம்:\n\nஅண்ணா பல்கலைக்கழகம் - தரமணி சென்னை மண்டலம்:\nஅண்ணா பல்கலைக்கழகம் - திருச்சிராப்பள்ளி மண்டலம்:\nஅண்ணா பல்கலைக்கழகம் - மதுரை மண்டலம்:\nஅண்ணா பல்கலைக்கழகம் - திருநெல்வேலி மண்டலம்:\nஅண்ணா பல்கலைக்கழகம் - கோயம்புத்தூர் மண்டலம்:\nSection::::இணைந்துள்ள கல்லூரிகள்.\nஅண்ணா பல்கலைக்கழகச் சீரமைப்பு விதி (The Anna University Amendment Act) 2001-இன் படி, ஏறக்குறைய தமிழ்நாட்டில் உள்ள அனைத்துப் பொறியியல் கல்லூரிகளும் அண்ணா பல்கலைக்கழகத்தின் கீழ் இணைக்கப்பட்டன. இவற்றுள் ஆறு அரசு பொறியியல் கல்லூரிகளும் மூன்று அரசு உதவி பெறும் தனியார் பொறியியல் கல்லூரிகளும் 225 தனியார் தந்நிதி பொறியியல் கல்லூரிகளும் அடங்கும்.\n\nSection::::துணைக்கோள் மற்றும் தொலைக்காட்சி.\nஇ.வி.ஆ.நி. அண்ணா பழ்கலைக்கழகத்திற்கு தனியே தொலைக்காட்சி ஒளியலை வரிசை உருவாக்கிக்கொள்ள அனுமதி அளித்துள்ளது. கழகம், தமிழ்நாட்டின் முதல் ஊடாடும் துணைக்கோள் முனையத்தை எடு சாட்-யின் கேயூ வரிசை கீழ் நிறுவியுள்ளது. அண்ணா பல்கலைக்கழகத்தின் அனுசாட் இந்திய தமிழக மாணவர்களால் உருவாக்கப்பட்டது. இந்தியாவிலேயே மாணவர்களால் தயாரிக்கப்பட்ட முதல் துணைக்கோள் மற்றும் இ.வி.ஆ.நி. தவிர்த்து பிற நிறுவனங்கள் உருவாக்கி இயக்கும் முதல் இந்திய துணைக்கோள் அனுசாட் ஆகும். இது முதன்மை சேமிப்பு மற்றும் முன்னோக்கு தாங்காற்றலும், துணைவினை தொழில்நுட்ப செயல்முறைத் தாங்காற்றலும் கொண்டுள்ளது. இது முனைய துணைக்கோள் ஏவுகலம் C-12 உடன் 20 ஏப்ரல் 2009 அன்று விண்ணில் ஏவப்பட்டது. இந்த துணைக்கோளின் உருவாக்கத்திற்கு இ.வி.ஆ.நி. துணைநின்றது.\n\n\nSection::::மதிப்பீடு முறை.\nமற்ற பல்கலைக்கழகங்களைப் போன்றே இக்கழகத்திலும் மாணவர்களின் கல்வித்திறனை மதிப்பிட 'வரவுகள்' முறை பயன்படுத்தப்படுகிறது. ஒவ்வொரு பாடதிட்டத்திற்கும் 'வரவுகள்' (வழமையாக 1 முதல் 4) வழங்கப்படுகிறது. பட்டம் பெறுவதற்கு குறைந்தளவு 'வரவுகள்' வாங்கியிருக்க வேண்டும். இந்த அளவு பாடதிட்டம், துறை மற்றும் விருப்பத்தேர்வுகளைப் பொறுத்து அமையும். தர எண் சராசரி (GPA) 0 - 10 உள்ளாக அளவு கொண்டிருக்கும்.\n\nகீழ்வரும் ஆங்கில எழுத்துக்கள் தர மதிப்பாக ஒவ்வொரு பாடத்திட்டத்திலும் வழங்கப்படுகிறது: \n'U' பெற்றவர் பாடத்தில் தேறவில்லை என்பதையும் 'W' பாடதிட்டதிற்கு தேவையான வருகை இல்லை எனவும் குறிக்கும். இரண்டுக்குமே அவர் பாடதிட்டத்தில் தவறிவிட்டார் எனக் கொள்வர். தர எண் சராசரி, GPA, வரவுகளுக்கு சரியான எடை கொடுக்கப்பட்ட தர எண்ணிக்கைகளின் சராசரி.\n\nஇங்கு: \n\n"}
{"id": "247929", "url": "https://ta.wikipedia.org/wiki?curid=247929", "title": "2010 தந்தேவாடா பேருந்து குண்டுவெடிப்பு", "text": "2010 தந்தேவாடா பேருந்து குண்டுவெடிப்பு\n\n2010 தந்தேவாடா பேருந்து குண்டுவெடிப்பு, மே 17, 2010 அன்று சத்தீசுகர்மாநிலத்தின் தந்தேவாடா மாவட்டத்தில் தந்தேவாடாவில் இருந்து 50 கி.மீ தொலைவில் ஓர் பேருந்து கண்ணிவெடி தாக்குதலுக்கு உண்டான நிகழ்வைக் குறிப்பதாகும். சிறப்பு காவல் அதிகாரிகள், பொதுமக்கள் உள்பட, இச்சம்பவத்தில் பலியானோர் எண்ணிக்கை 31-இல் இருந்து 44-க்குள் இருக்கும் என்று அறிவிக்கப்பட்டது.\n\nபொதுமக்கள் பயணிக்கும் பேருந்தைத் குறிவைத்துத் தாக்கிய முதல் நக்ஸல் தாக்குதல் இதுவெனக் கருதப்படுகிறது. இச்சம்பவம் 2001 தந்தேவாடா மாவோயிஸ்டு தாக்குதலில் 76 மத்திய சேமக் காவல் படை வீரர்கள் படுகொலை செய்யப்பட்ட ஒரு மாதத்திற்குப் பிறகு நிகழ்ந்தது.\n"}
{"id": "247931", "url": "https://ta.wikipedia.org/wiki?curid=247931", "title": "சித்திரை வெண்குடை திருவிழா", "text": "சித்திரை வெண்குடை திருவிழா\n\nசித்திரை வெண்குடை திருவிழா என்பது பள்ளர் சமூகத்தினரால், விருதுநகர் மாவட்டத்திலுள்ள, இராஜபாளையத்தில் நடத்தப்படுகின்ற ஓர் திருவிழாவாகும். இராஜபாளையத்தில் உள்ள சீனிவாசன் புதுத்தெரு, செல்லம் வடக்கு, தெற்கு தெருக்கள், மடத்துப்பட்டி தெரு, காமாட்சி கோயில் தெரு, முடங்கியார் தெரு போன்ற தெருக்களில் வசிப்பவர்கள் இத்திருவிழாவினை நடத்துகிறார்கள். இந்த திருவிழாவில் வெண்குடை ஏந்தியவாறு ஏழு தெருக்களில் வலம் வருகிறார்கள்.\n\nஇத்திருவிழாவில் பள்ளர் சமூகத்தினர் மட்டுமே கலந்து கொள்ள வேண்டுமெனவும், குறிப்பாக ஆண்கள் மட்டுமே கலந்து கொள்ள வேண்டுமெனவும், இத்திருவிழாவினை வரையறைச் செய்துள்ளார்கள்.\n\nSection::::வெளி இணைப்புகள்.\nவெண்குடை சித்திரை திருவிழா ஊர்வலம் - தினமணி\n"}
{"id": "247932", "url": "https://ta.wikipedia.org/wiki?curid=247932", "title": "வெப்பாலை", "text": "வெப்பாலை\n\nவெப்பாலை (Wrightia tinctoria) என்பது ஒருவகை மரமாகும். இதற்கு வெட்பாலை, நிலப்பாலை, பாலை, நிலமாலை, வற்சம், குடசம் ஆகிய வேறு பெயர்களும் உண்டு. இது பழந்தமிழகத்தில் பலை என அழைக்கப்பட்டது. ஐந்திணைகளில் ஒன்றான பாலை நிலத்துக்குப் பெயர் தந்தது இம்மரமே. கடும் கோடையிலும் தளிரும், மலருமாக இந்த மரம் காட்சி தரும். யானை தாகம் தீர்த்துக் கொள்ளப் பாலை மரப்பட்டை களைக் கிழித்து நீரை உறிஞ்சும். பட்டை உரிக்கப்பட்ட மரம், தந்தம் போல வெண்மையாகக் காணப்படும். இதற்குத் தந்தப்பாலை என்ற பெயரும் உண்டு.\nSection::::பெயர்.\nஇது வறண்ட நிலத்தில் வளரும் மரம் என்பதாலும், பாலைத் திணைக்குரிய மரம் என்பதாலும் வெட்‘பாலை’ என்ற பெயர் உருவானது.\nSection::::விளக்கம்.\nஇது ஒரு பூக்கும் தாவர இனமாகும். தமிழகமெங்கும் சாலை ஓரங்களில் வெண்ணிற மரப்பட்டைகளுடன் நிறைய வெட்பாலை மரங்கள் இருப்பதைப் பார்க்க முடியும். எதிரடுக்கில் அமைந்த இலைகளும் உச்சியில் வெண்ணிற மலர் கொத்துகளையும் பால் போன்ற சாற்றினையும் உடைய இலையுதிர் மரம். இதன் இலைக் காம்பை உடைத்தால் பால் வெளியாகும். இதன் காய்கள் இரட்டையாய் முனைகள் இணைந்து காணப்படும். பஞ்சு இணைந்த விதைகளையுடையது. விதை, பட்டை, ஆகியவை மருத்துவப் பயனுடையவை.திருப்பாலைத்துறை என்னும் திருத்தலத்தின் தலமரமாக விளங்குவது பாலை மரமாகும். தலத்தின் பெயர் தலமரத்தின் பெயரால் அமைந்ததேயாகும்.\n"}
{"id": "247933", "url": "https://ta.wikipedia.org/wiki?curid=247933", "title": "வால்மிளகு", "text": "வால்மிளகு\n\nவால்மிளகு (தாவர வகைப்பாடு : \"Piper cubeba\" ) என்பது மரத்தில் படர்ந்து வளரும் கொடியினம் ஆகும். இதன் காய் காம்போடு சேர்ந்து வால்போல் காணப் படுவதால் வால்மிளகு எனப்படுகிறது. காரம், மணம், விறுவிறுப்புள்ள ஒரு பொருள். இது நாட்டு மருந்துக்கடைகளில் கிடைக்கிறது. திருஊறல் (தக்கோலம்) திருத்தலத்தில் தலமரமாக விளங்குவது வால்மிளகு ஆகும்.\n"}
{"id": "247935", "url": "https://ta.wikipedia.org/wiki?curid=247935", "title": "வத்திராயிருப்பு", "text": "வத்திராயிருப்பு\n\nவத்ராப் (\"Watrap\") அல்லது வத்திராயிருப்பு (\"Vathirairuppu\"), இந்தியாவின், தமிழ்நாடு மாநிலத்தில் அமைந்த விருதுநகர் மாவட்டம், வத்திராயிருப்பு வட்டத்தில் இருக்கும் தேர்வு நிலை பேரூராட்சி ஆகும். மேலும் இது 18 பிப்ரவரி, 2019 அன்று புதிதாக துவக்கப்பட்ட வத்திராயிருப்பு வருவாய் வட்டத்தின் நிர்வாகத் தலைமையிடம் ஆகும்.\n\nவத்திராயிருப்பு, மதுரை - ஸ்ரீவில்லிபுத்தூர் செல்லும் சாலையில், மதுரையிலிருந்து 70 கி.மீ தொலைவிலும், ஸ்ரீவில்லிபுத்தூரிலிருந்து 20 கி.மீ தொலைவிலும், விருதுநகரிலிருந்து 38 கி.மீ தொலைவிலும், கிருஷ்ணன் கோயிலிருந்து 10 கி.மீ தொலைவிலும் உள்ளது. மேலும் வத்திராயிருப்பிலிருந்து, சதுரகிரி மலை அடிவாரமான தாணிப்பாறை10 கி.மீ தொலைவில் உள்ளது.\n\n2011 ஆம் ஆண்டு மக்கள்தொகை கணக்கெடுப்பின்படி, இப்பேரூராட்சி 4,634 வீடுகளும், 16,784 மக்கள்தொகையும் கொண்டது. இது 13 சகிமீ பரப்பும், 18 வார்டுகளும், 36 தெருக்களும் கொண்ட இப்பேரூராட்சியானது திருவில்லிபுத்தூர் (சட்டமன்றத் தொகுதி)க்கும், தென்காசி மக்களவைத் தொகுதிக்கும் உட்பட்டது.\n\nSection::::பெயர்க்காரணம்.\nஸ்ரீமகாலட்சுமி தாயார் இத்தலத்தில்தான் தவம் செய்தார். எனவே ஸ்ரீ (திருமகள்) \"வக்த்ரம்' (திருமுகம்) என்பது \"ஸ்ரீவக்த்ரபுரம்' என்று அழைக்கப்பட்டது. இதுவே மருவி தற்போது வத்திராயிருப்பு என்று அழைக்கப்படுகிறது.\n\nSection::::கோவில்கள்.\nவத்திராயிருப்பில் அழகிய சாந்த மணவாளர் திருக்கோயில் மற்றும் நல்லதங்காள் கோயில் ஆகிய கோவில்கள் அமைந்துள்ளன. பல ஆண்டுகள் பழமையான காசிவிசுவநாதர - விசாலாட்சி அம்மன் கோவிலும், சேதுநாரயணப் பெருமாள் கோவிலும் உள்ளது. மேலும் ஊர் தேவதையான முத்தாலம்மனுக்கும் ஊரின் நடுவில் கோவில் உள்ளது. இக்கோவிலின் திருவிழா புரட்டாசி மாதம் ஏழு நாள்கள் நடைபெறும் மற்றும் தேரோட்டமும் நடத்தப்படுகிறது. இது அனைத்து மக்களாளும் கொண்டாடப்படும் சமத்துவப் பொங்கலாகும்.\n\n"}
{"id": "247936", "url": "https://ta.wikipedia.org/wiki?curid=247936", "title": "வெள்வேல்", "text": "வெள்வேல்\n\nவெள்வேல் (Vachellia leucophloea) என்பது ஒருவகை மரமாகும். இம்மரம் இரட்டைச் சிறகமைப்புக் கூட்டிலைகளை உடைய கரிய முள்ளுள்ள பெருமரம். மரத்தின் புறப்பரப்பு வெண்ணிறமாகவும், உட்புறம் மஞ்சளாகவும் இருக்கும். மலர்கள் வெளிர் மஞ்சள் நிறமானவை. காய்கள் தட்டையானவை. காடுகளிலும், தரிசுநிலங்களிலும் தமிழகத்தில் எங்கும் தானே வளர்கிறது. இதன் இலை, பட்டை, வேர், பிசின் விதை ஆகியவை மருத்துவப்பயன் உள்ளவை. திருவேற்காடு என்னும் தலத்தில் தல விருட்சமாக விளங்குவது வெள்வேல் மரமாகும். தலத்தின் பெயர் வேல்காடு என மரத்தின் பெயராலேயே அமைந்துள்ளது.\n"}
{"id": "247938", "url": "https://ta.wikipedia.org/wiki?curid=247938", "title": "தென்னிசீன்", "text": "தென்னிசீன்\n\nஉனுன்செப்டியம் (\"Ununseptium\") என்பது செயற்கையாய் ஆய்வகத்தில் உருவாக்கிய அணுவெண் 117 ஐக் கொண்ட வேதியியல் தனிமம். இதன் தற்காலிக வேதியியல் அடையாளக் குறியெழுத்து Uus. இத் தனிமத்தின் ஆறு அணுக்கள் கொண்ட மிக நுண்ணிய ஒரு துகளை உருசிய-அமெரிக்க கூட்டுழைப்புக் குழு உருசியாவில் டுப்னா (Dubna) என்னும் இடத்தில் உள்ள அணுக்கரு ஆய்வகத்தில் கண்டுபிடித்தது . இவ்வகை அணுக்கள் மிகுவெடை (superheavy) தனிமங்கள் எனக் குறிப்பிடப்படுகின்றன. உனுன்செப்டியம் என்னும் அணுவெண் 117 கொண்ட தனிமத்தை உருவாக்க, 20 நேர்மின்னிகளும், 28 நொதுமிகளும் கொண்ட கால்சியம்-48 என்னும் ஓரிடத்தான்களையும், 97 நேர்மின்னிகளும் 152 நொதுமிகளும் கொண்ட பெர்க்கிலியம்-249 என்னும் தனிமத்தையும் மோதவிட்டனர். இதன் பயனாய் 3 அல்லது 4 நொதுமிகள் பிரிந்து அணுவெண் 117 கொண்ட வெவ்வேறு ஓரிடத்தான்கள் உருவாகின. இத் தனிமம் ஆலசன் குழுவில் உள்ள ஒன்றாக அறிந்தாலும் இதன் வேதியியல் பண்புகள் எதுவும் இன்னும் அறியப்படவில்லை.\n\nSection::::வரலாறு.\nSection::::கண்டுபிடிப்பு.\nசனவரி மாதம் 2010 இல், முதன்முதல் அணு இயைபியலுக்கான ஃவிலெரோவ் ஆய்வகத்தில் (Flerov Laboratory of Nuclear Reactions) அறிவியலாளர்கள் அணுவெண் 117 ஐக் கொண்ட புதிய தனிமத்தை அணுச்சிதைவு விளைவுகளில் கண்டுபிடித்ததாக அறிவித்தனர்.:\n\nவெறும் ஆறு அணுக்கள் மட்டுமே செயறையாக உருவாக்கப்பட்டன.\n\nSection::::கருத்தியக் கொள்கைப்படியான கணிப்பீடுகள்.\nSection::::நொதுமி பிரிகைக்கான குறுக்குவெட்டு வீழ்வுகள்.\nகீழுள்ள அட்டவணை வெவ்வேறு எறிபொருள் (projectile) கூட்டங்களும் அதன் குறுக்குவெட்டு வீழ்வுகளும் (residue) பற்றிய தகவல்களைத் தருகின்றது.\nDNS = Di-nuclear system; σ = cross section\n\n"}
{"id": "247941", "url": "https://ta.wikipedia.org/wiki?curid=247941", "title": "பலராமன்", "text": "பலராமன்\n\nஇந்து மதத்தில், பலராமன் கிருட்டிணரின் அண்ணன் ஆவார். இவர் \"பலதேவன்\" , \"பலபத்திரன்\", \"கலாயுதன்\" என்றும் அழைக்கப்படுகிறார். வைணவத்திலும் தென்னிந்திய இந்து புராணங்களிலும் பலராமன் விஷ்ணுவின் அவதாரமாகவே கருதப்படுகிறார். எனினும் இவர் விஷ்ணு படுத்திருக்கும் ஆதிசேஷனின் வடிவம் என்பதும் ஏற்றுக்கொள்ளப்படுகிறது. இவருக்கு சங்கர்ஷனர் என்ற பெயரும் உண்டு. இவர் வசுதேவருக்கும் ரோகிணி தேவி என்ற அவரின் முதல் மனைவிக்கும் பிறந்ததவர். இவரது மனைவியின் பெயர் ரேவதி, இவரின் தங்கையின் பெயர் சுபத்திரை ஆவாள்.\n\nSection::::வரலாறு.\nஇந்து சமயத்தில் கண்ணனின் அவதாரக் கதைகளைச் சொல்வது வியாசர் எழுதிய பாகவதபுராணம். கண்ணனின் அண்ணன் பலதேவர் என்றும் அழைக்கப்படும் பலராமர். இவர் ககுத்மி என்ற அரசனின் மகள் இரேவதியை மணந்ததில் ஒரு விசித்திரம் உள்ளது. ஏனென்றால் ககுத்மியும் ரேவதியும் தோன்றியது வைவஸ்வத மன்வந்தரத்தின் முதல் மகாயுகத்தில். பலராமர் தோன்றியது அதே மன்வந்தரத்தில் இப்பொழுது நடந்துகொண்டிருக்கும் 28-வது மகாயுகத்தின் துவாபர யுகத்தில். இடையில் 27 x 43,20,000 மனித ஆண்டுகள் உள்ளன. இந்தப் புராணக்கதை ஸ்ரீமத்பாகவதத்தில் 9-வது ஸ்கந்தம் மூன்றாவது அத்தியாயத்தில் சொல்லப்படுகிறது.\n\nSection::::ககுத்மி.\nவைவஸ்வத மன்வந்தரத்தின் முதல் மகாயுகத்தின் முதல் யுகமான கிருதயுகத்தில் இச்சம்பவம் நடந்தது. அரசன் ககுத்மி வைவஸ்வத மனுவின் பேரனுடைய பேரன். ககுத்மி தன் பெண் ரேவதிக்கு மணம் முடிப்பதில் ஒரு விசித்திரமான முறையைக் கையாண்டார். பூவுலகத்தில் உள்ள யார் சொல்லையும் கேட்பதில்லை என்று தீர்மானித்தார். எல்லோரையும் படைத்து எல்லாமறிந்த பிரம்மனையே கேட்டுத் தெளிவடைவது என்று பிரம்ம லோகத்திற்கே சென்றார். போகும்போது தன் பெண் ரேவதியையும் அழைத்துச் சென்றார். கிருதயுகத்தில் மேலுலகத்திற்கும் பூவுலகிற்கும் அரசர்கள் இப்படிப் போய்வருவது சாத்தியமாம்.\n\nSection::::பிரம்மலோகத்தில்.\nபிரம்மலோகத்துக்குச் சென்றவர் அங்கு ஓர் இருபது நிமிடங்கள் காத்திருக்க வேண்டியதாயிற்று. ஏனென்றால் பிரம்மன் ஒரு சங்கீதக் கச்சேரியை ரசித்துக் கொண்டிருந்தார். அது முடிந்தவுடன் ககுத்மி பிரம்மாவை சந்தித்து 'என் மகளுக்குச் சரியான மணவாளன் யார்?' என்ற தன் கேள்வியைக் கேட்டதும் பிரம்மா\n'நீர் இங்கு வந்து காத்திருந்த 20 நிமிடங்களில் பூவுலகில் உமக்குத் தெரிந்த யாவரும் அவர்களுடைய சந்ததிகளும் காலமாகி விட்டனர். உங்கள் மனதிலுள்ள யாரும் இப்பொழுது அங்கில்லை. நீர் இங்கு வந்தபிறகு அங்கு 27 மகாயுகங்கள் ஆகி முடிந்துவிட்டன. இப்பொழுதுள்ள மகாயுகத்தில் இறைவன் கண்ணன், பலதேவன் என்ற இரு சகோதரர்களாக அவதரித்து லீலைகள் புரிந்து கொண்டிருக்கின்றான். நீர் திரும்பிப் போய் உங்கள் பெண்ணை பலதேவனுக்கு மணமுடியுங்கள்' என்றார். ககுத்மியும் அப்படியே செய்தார்.\n\n\n"}
{"id": "247952", "url": "https://ta.wikipedia.org/wiki?curid=247952", "title": "முகவாதம்", "text": "முகவாதம்\n\nமுகவாதம் (Bell's palsy) என்பது முகத்தின் ஏதேனும் ஒரு பக்கத்தில் உள்ள தசைகள் மொத்தமும் திடீரென்று பலவீனமடைந்து செயலிழப்பது ஆகும். இது பெரும்பாலும் குளிர் காலத்தில் மனிதர்களை தாக்கும் ஒரு நோயாகும். பெரும்பாலும் இது வைரஸ் கிருமிகளின் பாதிப்பினால் வருகிறது. வைரசுகள் முக நரம்பைப் பாதிக்கும்போது, அந்த நரம்பில் அழற்சி ஏற்பட்டு வீங்கிக்கொள்கிறது. அப்போது நரம்பின் செயல்பாடு தற்காலிகமாக நின்றுவிடும் சூழலில் முக வாதம் வருகிறது. முகவாதத்தால் முகத்தில் ஒரு பக்கம் செயல்படாமல் போகும். உதடுகள் கோணி, சிரிக்க முடியாது. கண்ணை மூடுவதற்குச் சிரமம் ஏற்படும். கண்ணில் நீர் வடியும் அல்லது கண் உலர்ந்துவிடும். வாயின் ஓர் ஓரத்தில் எச்சில் வடியும். சிலருக்குத் தலைவலிக்கும். இன்னும் சிலருக்குத் தாடை வலிக்கும். காதுக்குப் பின்புறம்கூட வலி ஏற்படலாம், உமிழ் நீர் முழுங்க முடியாமல் போகும்.\n\nSection::::தடுக்கும்விதம்.\nஇதில் இருந்து தப்பிக்க குளிர்காலத்திலும், குளிர் காற்று வீசும் பொழுதும் குளிர்தடுப்பு ஆடைகள் அணிந்துகொண்டும், காதில் பஞ்சை வைத்துக்கொள்வது. கை, கால் ஆகியவற்றிற்கு உறைகளைப் பயன்படுத்துவது போன்றவற்றால் இந்த பாதிப்பில் இருந்து பாதுகாத்துக் கொள்ளலாம்.\n\nSection::::சிகிச்சை.\nமுகவாதம் தாக்குதலுக்கு உள்ளானவர்கள் இயன்முறை சிகிச்சை அளிக்கப்படுகிறது. வைரஸ் பாதிப்பு உள்ளது உறுதியானால், மாத்திரையைக் கொடுப்பது உண்டு. வலி போக்கிகள் தற்காலிக நிவாரணத்துக்குத் தரப்படும். எவ்வாறாயினும் இதன் பாதிப்பில் இருந்த விடுபட பதினைந்து நாள்முதல் ஒருமாதம்வரை ஆகும்.\n\nஆகியவையே இதற்கான பயிற்சிகள்.\n"}
{"id": "247958", "url": "https://ta.wikipedia.org/wiki?curid=247958", "title": "மூலக்கூறு இயற்பியல்", "text": "மூலக்கூறு இயற்பியல்\n\nமூலக்கூறு இயற்பியல் (\"Molecular physics\") என்பது மூலக்கூறுகளின் இயற்பியல் பண்புகளைப் பற்றி ஆராய்கின்ற ஒரு துறையாகும். இரண்டு அல்லது அதற்கு மேற்பட்ட அணுக்கள் வேதிப்பிணைப்புகளால் ஒன்றாகப் பிணைக்கப்பட்டு மின்சுமை ஏதுமின்றி நடுநிலையுடன் காணப்படும் ஒரு குழுவே மூலக்கூறு எனப்படும். இத்தகைய மூலக்கூறுகள் மற்றும் அணுக்களுக்கு இடையில் உள்ள வேதிப்பிணைப்புகள் மற்றும் அத்துடன் மூலக்கூறு இயக்கவியல் பற்றியும் இத்துறை ஆய்வு செய்கிறது. பல்வகையான நிறமாலையியல் சோதனைகள் மற்றும் ஒளி , ஓலிச் சிதறல் சோதனைகளில் இத்துறையின் மிக முக்கியமான சோதனை தொழில்நுட்பங்கள் உதவுகின்றன. மேலும் அணு இயற்பியலுடன் மிகநெருங்கிய தொடர்பும் கோட்பாட்டு வேதியியல், பெளதிக வேதியியல், வேதி இயற்பியல் ஆகிய துறைகளுடன் மேற்பொருந்தியும் காணப்படுகிறது.\n\nஅணுக்கள், மூலக்கூறுகளின் கிளர்வு நிலைகளுடன் கூடுதலாக அவற்றின் சுழற்சி மற்றும் அதிர்வுகள் தொடர்பான அறிதலையும் இத்துறை மேற்கொள்கிறது. இந்த சுழற்சிகளும் அதிர்வுகளும் தனி ஆற்றல் நிலைகளாக உள்ளன என்று அளவிடப்பட்டு இருக்கிறது. வேறுபட்ட சுழற்சி நிலைகளுக்கு இடையே உள்ள சிறிய ஆற்றல் வேறுபாடு காரணமாக தூய சுழற்சி நிறமாலையானது மின்காந்த நிழற்பட்டையின் மீஅகச்சிவப்புப் பகுதியில் ( 30 முதல் 150 மைக்ரோமீட்டர் அலைநீளத்தில் ) காணப்படுகிறது. அகச்சிவப்புப் பகுதியின் ( 1 முதல் 5 மைக்ரோமீட்டர் ) பகுதியில் அதிர்வு அலைமாலையும் தெரிகின்றன. மின்னணு நிலைமாற்றத்தின் காரணமாகத் தோன்றும் அலைமாலைகள் பெரும்பாலும் கட்புலனாகும் பகுதியிலும் புறஊதா நிறப்பகுதியிலும் காணப்படுகின்றன. மூலக்கூறுகளின் சுழற்சி மற்றும் அதிர்வு அலைமாலைகளை அளவிடுவதன் மூலம் உட்கருக்களுக்கு இடையிலான தொலைவை கணக்கிட முடியும்.\n\nஅணு இயற்பியல் துறையின் அத்தியாவசியமான அணுவொழுக்கல் கோட்பாடு , மூலக்கூறுவொழுக்கல் கோட்பாடாக விரிவடைந்துள்ளது என்பதே மூலக்கூறு இயற்பியல் துறையின் ஒரு முக்கியமான அம்சமாகும்.\n\n"}
{"id": "247964", "url": "https://ta.wikipedia.org/wiki?curid=247964", "title": "புன்செய் நிலம்", "text": "புன்செய் நிலம்\n\nபுன்செய் நிலம் அல்லது புன்செய் நிலம் என்பது மழை நீரை நீர் ஆதாரமாகக் கொண்ட நிலமாகும். தமிழ்நாட்டில் உள்ள வேளாண்மை செய்யும் நிலங்களில் நீர் பாய்ச்சல் ஆதாரம் இல்லாத நிலப் பகுதிகள் புன்செய் என்ற சொல்லால் குறிக்கப்படுகின்றன. இந்நிலத்தில் நீர் ஆதாரம் குறைவாகத் தேவைப்படும் பயிர்கள் மட்டுமே பயிரிடப்படுகின்றன. புன்செய் நிலப்பகுதியில் பாசன வசதிக்காக சொட்டு நீர்ப்பாசனம், ஏரிப் பாசனம் அமைக்க தமிழக அரசு வழிவகை செய்கிறது. இந்த வகைப்பாடுடைய நிலங்களில் அதிகப்படியான பயிராக பருத்தி, மிளகாய், சோளம், கம்பு, வரகு, தினை, வெள்ளைச்சோளம், செஞ்சோளம், இருங்கு சோளம், கருஞ்சோளம், அரிசிக்கம்பு, செந்தினை, கருந்தினை, பைந்தினை, பெருந்தினை, சிறுதினை, காடைக்கண்ணி, கேழ்வரகு(கேப்பை), வரகு, குதிரைவாலி, பெருஞ்சாமை, செஞ்சாமை, சாமை போன்ற சிறுதானிய வகைகள் மற்றும் பயறு வகைகள் மட்டுமே விளைவிக்கப் படுகிறது. ஆண்டு ஒன்றுக்கு போகம் வரை வேளாண்மை செய்யும் நிலத் தொகுதி புன்செய் எனப்படுகிறது. 5 ஏக்கருக்கும் குறைவாக சொந்த புன்செய் நிலம் வைத்திருக்கும் விவசாயிகளுக்கு தமிழ்நாடு தோட்டக்கலைத் துறை சார்பாக மானியத்துடன் சொட்டு நீர்ப்பாசனம் அமைத்துத் தரப்படுகிறது.\n"}
{"id": "247966", "url": "https://ta.wikipedia.org/wiki?curid=247966", "title": "கறுவா (மரம்)", "text": "கறுவா (மரம்)\n\nகருவா மரம் அல்லது கறுவா மரம் (\"Cinnamomum zeylanicum\") \"லோராசியே\" என்னும் தாவரக் குடும்பத்தைச் சேர்ந்த மரமாகும். இம்மரம், 10-15 மீட்டர் உயரம் வரை வளரக்கூடியது. இது இலங்கையையும், தென்னிந்தியாவையும் தாயகமாகக் கொண்டது. இம் மரத்தின் பட்டை உணவுகளுக்கான வாசனைப் பொருட்களாகப் பயன்படுகின்றது. 7 முதல் 18 செ.மீ வரை நீளமான இதன் இலை இரு புறமும் கூரான நீள்வட்ட வடிவம் கொண்டது. பச்சை நிறமானதாகக் காணப்படும் பூக்கள் விரும்பத்தகாத மணம் கொண்டவை. ஊதா நிறமான இதன் பழங்கள் சிறியவை, ஒரேயொரு விதை மட்டுமே கொண்டவை.\nஉலகில் மிக சிறந்த கருவா இலங்கையில் வளர்ந்த போதும். இது யாவாவில் உள்ள தெல்லிச்சேரி, சுமாத்திரா, மேற்கு தீவுகள், பிரேசில், வியட்னாம், மடகஸ்கார், மற்றும் எகிப்திலும் வளர்கிறது. இலங்கையில் விளையும் மிகவுயர்தர மஞ்சள் கலந்த மண்நிற கருவாவானது மிக மெல்லிய மெருமையான பட்டைகள், உயரிய மேன்மையான வாசனை, விசித்திரமான இனிமை, இனிமை கலந்த சுவையை கொண்டுள்ளதோது. இந்த சுவைக்குகாரணமாக அமைவது இதில் 0.5 – 1% என்ற விகிதத்தில் கலந்துள்ள வாசனை எண்ணெயாகும். இது வணிகப்பொருளாகவும் பயன்படுகிறது. கருவா மிக புராதன காலம்தொட்டே வேந்தர்களுக்கும், பெரும்கிழார்க்கும் உரிய பரிசு பொருளாக புராதன தேசங்களில் போற்றபட்டு வந்துள்ளது. இது எரோடோட்டசு, மறறும் பல செம்மொழி எழுத்தாளர்களார் குறிப்பிட படுகிறது.\n\nஇலங்கைக்கு ஒல்லாந்தரை கொனர்ந்து அங்கே ஒரு வியாபார அரனை 1638ம் ஆண்டு அவர்கள் அமைக்க கருவாவே காரணமானது. ஒரு ஒல்லாந்து கலபதி \"அத்தீவின் கரைகள் கருவாவினால் நிரம்பியுள்ளது\" எனக் குறித்துள்ளார், ஆசியாவிலேயே மிக சிறந்தது மட்டுமல்லாது, அத்தீவின் காற்றுகீழ் புரத்தே எட்டு இலிகுகள் வெளியே உள்ளபோது கூட இதன் சுகந்தத்தை கடலில் சுவாசிக்கலாம் \n\nகருவா cassiaயாவை விட விலை உயர்ததாக காணப்படுவதோடு, ஒப்பீட்டுரீதியாக கடுமையான சுவையை கொணட cassiaயாவுக்கு மாற்றிடாகவோ அல்லது அதனுடன் சேர்த்தோ பயன்படுத்தபடுகிறது. இவ்விரண்டினுடைய பட்டைகளும் முழுமையான நிலையில் உள்ளபோது எளிதில் வேறுபடுத்த கூடியதாகவுள்ளதோடு இவற்றின் பண்புகளும் வித்தியாசமாக உள்ளது. தூளாக்கிய பட்டைகளை மீது சிறிது அயடீனை தூவும் போது உயர் தரத்திளான தூய கருவாவில் மிக சிறிய மாற்றமே நிகழ்கிறது. ஆனால் cassia கலந்துள்ள போது கலப்பிற்கு சமானமான அளவில் தூள் கடும் நிலநிறம் பெறுகிறது.\n\n"}
{"id": "247968", "url": "https://ta.wikipedia.org/wiki?curid=247968", "title": "கலர்ஸ் தொலைக்காட்சி", "text": "கலர்ஸ் தொலைக்காட்சி\n\nகலர்ஸ் தொலைக்காட்சி என்பது ஒரு இந்தி மொழி தொலைக்காட்சி சேவை ஆகும். இதன் தலைமையகம் புதுதில்லியில் உள்ளது. இது ஜூலை 21 ம் தேதி 2008ம் ஆண்டு வயாகாம் 18 குடும்பத்தால் தொடங்கப்பட்ட தொலைக்காட்சி சேவை ஆகும்.\n\nSection::::நிகழ்ச்சிகள்.\nகலர்ஸ் தொலைக்காட்சியில் தினசரி தொடர்கள், வார தொடர்கள் மற்றும் ரியாலிட்டி ஷோக்கள் ஆகியவை ஒளிபரப்பாகின்றன. அவற்றுள் சில தொடர்கள் தமிழில் மொழிமாற்றம் செய்யப்பட்டு கலர்ஸ் தமிழ் தொலைக்காட்சி, ராஜ் தொலைக்காட்சி மற்றும் பாலிமர் தொலைக்காட்சி போன்ற தொலைக்காட்சிகளில் ஒளிபரப்பாகிறது.\n\n"}
{"id": "247970", "url": "https://ta.wikipedia.org/wiki?curid=247970", "title": "தமிழ்நாடு அரசு இடவொதுக்கீட்டு பட்டியல்", "text": "தமிழ்நாடு அரசு இடவொதுக்கீட்டு பட்டியல்\n\nதமிழ்நாடு அரசு தமிழ்நாட்டிலுள்ள அனைத்து சாதிகளையும் பட்டியலிட்டுள்ளது. இவை முறையே;\n\n\nஎன்று 7 பிரிவுகளாகப் பிரிக்கப்பட்டுள்ளன. இந்தப் பட்டியலில் இருக்கும் முற்பட்ட வகுப்பினர், அனைத்து வகுப்பினரும் பங்கேற்கும் பொதுப்பிரிவுகளின் மூலம் கல்வி மற்றும் வேலைவாய்ப்புகளில் மட்டுமே இடம் பெற இயலும். முற்பட்ட வகுப்பினர் தவிர்த்து, ஒவ்வொரு வகுப்பினருக்கும் கல்வி மற்றும் வேலைவாய்ப்புகளில் குறிப்பிட்ட சதவிகிதத்திலான தனி இட ஒதுக்கீடுகள் செய்யப்பட்டுள்ளன.\n\n\n\nSection::::பிற்படுத்தப்பட்ட சாதிகள்.\nபிற்படுத்தப்பட்ட வகுப்பினர், மிகவும் பிற்படுத்தப்பட்ட வகுப்பினர் மற்றும் சிறுபாண்மை நலத்துறையின் அரசாணைகள் எண்:85, நாள் 29-07-2008, எண்:97, நாள் 11-09-2008 மற்றும் எண்:37, நாள்: 21-05-2009\n\nSection::::பிற்படுத்தப்பட்ட சாதிகள் (இஸ்லாமியர்).\nபிற்படுத்தப்பட்ட வகுப்பினர், மிகவும் பிற்படுத்தப்பட்ட வகுப்பினர் மற்றும் சிறுபாண்மை நலத்துறையின் அரசாணை எண்:85, நாள் 29-07-2008.\n\n\n\nSection::::சீர்மரபினர் சாதிகள்.\nகவனிக்க:\nஇந்தப் பட்டியலில் உள்ள சாதிகள் அனைத்தும் தமிழ்நாடு அரசால் ஆங்கிலச் சொல்லின் உச்சரிப்புப்படி தமிழாக்கம் செய்யப்பட்டுள்ளதால் சில சாதிகளது உண்மைப் பெயருக்கும், இங்குள்ள பெயருக்கும் சிறு வேறுபாடுகள் காணப்படுகின்றன. உதாரணமாக வொக்கலிகர் என அரசுப்பட்டியலில் உள்ளது. ஆனால், இச்சாதியினர் ஒக்கலிகர் என குறிப்பிட்டு வருகின்றனர். இருப்பினும் தமிழ்நாடு அரசு வெளியிட்டுள்ளதால் இந்தப் பட்டியலில் மாற்றம் எதுவும் செய்யப்படவில்லை.\n\nSection::::முற்பட்ட சாதிகள்.\n1985-ஆம் ஆண்டு சமர்ப்பிக்கப்பட்ட தமிழ்நாடு பிற்படுத்தப்பட்ட வகுப்பினருக்கான இரண்டாவது கமிஷன் அறிக்கையின் அடிப்படையில் தமிழகத்தில் முற்பட்ட வகுப்பினர் என வகைப்படுத்தப்பட்ட சாதிகளின் பட்டியல் இது. இங்கு முற்பட்ட சாதி / கிளைச் சாதிக்கு அரசு வழங்கியுள்ள குறியீட்டு எண்கள் (அடைப்புக் குறிக்குள்) வரிசைப்படுத்தப்பட்டுள்ளன.\n\n\n"}
{"id": "247972", "url": "https://ta.wikipedia.org/wiki?curid=247972", "title": "கருமாண்டி செல்லிப்பாளையம்", "text": "கருமாண்டி செல்லிப்பாளையம்\n\nகருமாண்டி செல்லிப்பாளையம் (ஆங்கிலம்:(Karumandi Chellipalayam), இந்தியாவின் தமிழ்நாடு மாநிலத்தில் அமைந்துள்ள ஈரோடு மாவட்டத்தில் பெருந்துறை வட்டத்தில் இருக்கும் ஒரு பேரூராட்சி ஆகும்.\n\nSection::::அமைவிடம்.\nகருமாண்டி-செல்லிப்பாளயம் பேரூராட்சிக்கு கிழக்கில் ஈரோடு 19 கிமீ; மேற்கில் விஜயமங்கலம் 15 கிமீ; வடக்கில் காஞ்சிக்கோயில் 10 கிமீ; தெற்கில் சென்னிமலை 13 கிமீ தொலைவில் உள்ளது.\n\nSection::::பேரூராட்சியின் அமைப்பு.\n25.06 சகிமீ பரப்பும், 18 பேரூராட்சி மன்ற உறுப்பினர்களையும், 72 தெருக்களையும் கொண்ட இப்பேரூராட்சி பெருந்துறை (சட்டமன்றத் தொகுதி)க்கும், திருப்பூர் மக்களவைத் தொகுதிக்கும் உட்பட்டது. \nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 6,817 வீடுகளும், 23,868 மக்கள்தொகையும் கொண்டது. \n"}
{"id": "247977", "url": "https://ta.wikipedia.org/wiki?curid=247977", "title": "நியூட்ரினோ ஆய்வகத் திட்டம்", "text": "நியூட்ரினோ ஆய்வகத் திட்டம்\n\nநியூட்ரினோக்கள், அண்டம் முழுவதும் பரவிக் கிடக்கின்றன. ஏறக்குறைய நூறாயிரம் கோடி நியூட்ரினோக்கள் ஒவ்வொரு விநாடியும் நமது உடலுக்குள் புகுந்து வெளியேறிய வண்ணம் உள்ளன. சில ஆண்டுகளுக்கு முன் வரை, நியூட்ரினோக்களும் ஒளித்துகள்களைப் போல (போட்டான்) எடை (மாஸ்) அற்றவை என கருதப்பட்டது. ஆனால் 1998ம் ஆண்டு, நியூட்ரினோக்களுக்கு எடை உண்டு என கண்டுபிடிக்கப்பட்டது. சமீப கால இயற்பியல் மற்றும் விண்வெளி ஆராய்ச்சியில் நியூட்ரினோவைப் பற்றிய உண்மைகள் கண்டுபிடிக்கப்பட்டன. அவற்றை கண்டுபிடித்த விஞ்ஞானிகளுக்கு 2002 ஆம் ஆண்டிற்கான நோபல் பரிசு வழங்கப்பட்டது. \n\nநியூட்ரினோ என்பது சூரியன் மட்டுமல்லாது விண்மீன்களிலிருந்தும் வெளிப்படும் அணுத்துகள்களாகும். கனமற்ற இத்துகள்கள் விண்வெளியிலிருந்து கீழிறங்குகின்றன. பல கோடி நியூட்ரினோக்கள் பாய்ந்த வண்ணம் இருந்தாலும் அவற்றை ஈர்த்து, ஆய்வு செய்வது கடினம். இந்த அணுத்துகளைப் பிடித்து அதனை ஆய்வு செய்தால் சூரியன் குறித்த ரகசியங்களையும், விண்வெளியின் ஆற்றல் பற்றியும் பூமியின் பிறப்பு குறித்தும் தெரிந்து கொள்ளலாம் என்ற நோக்கத்துடன் நியூட்ரினோ ஆய்வு முயற்சி 1930களில் இருந்து தொடங்கியது. நியூட்ரினோ துகள்களை ஒரு கருவி மூலம் ஈர்த்து அவற்றை ஆய்வு செய்வதுதான் நியூட்ரினோ ஆய்வகத் திட்டம்.\n\nSection::::ஆய்வுத்திட்டம்.\nஇந்தியாவில் முதன் முதலாக காஸ்மிக் கதிர்களில் இருந்து உண்டாகும் நியூட்ரினோக்கள், கோலார் தங்க வயல் சுரங்கத்தில், 1965 ல் கண்டுபிடிக்கப்பட்டன. ஆனால் இச்சுரங்கங்கள், 15 ஆண்டுகளுக்கு முன் மூடப்பட்டு விட்டன. எனவே, மீண்டும் இந்த ஆராய்ச்சியை நடத்துவதற்காக இந்திய நியூட்ரினோ அறிவியற்கூடம் (en:Indian neutrino observatory) என்ற திட்டம் உருவாக்கப்பட்டுள்ளது. இந்தியாவில் உள்ள பல அறிவியல் நிறுவனங்கள், பல்கலைக்கழகங்கள் இணைந்து இந்த பாதாள அறிவியல் கூடத்தை அமைக்க முன் வந்துள்ளன. சுமார் 100 விஞ்ஞானிகள், பொறியாளர்கள் இப்பணியில் மும்முரமாக ஈடுபட்டுள்ளனர்.\n\nSection::::நியுட்ரினோ ஆய்வு மையம்.\nதற்போது இந்த ஆய்வு மையம், தமிழ்நாட்டில் தேனி மாவட்டம் தேவாரம் அருகேயுள்ள பொட்டிபுரம் எனும் ஊரிலுள்ள மேற்குத் தொடர்ச்சி மலையின் உள்ளே அமைக்கப்படுகிறது. மலையின் உச்சியில் இருந்து 1.3 கி.மீ., கீழே, மலையின் அடிவாரத்தில் 2.5 கி.மீ., தூரத்திற்கு சுரங்கப் பாதை தோண்டப்படும். அதையடுத்து பெரிய ஆய்வுக் கூடம் அமைக்கப்படும். அங்கு 50 கிலோ டன் இரும்பிலான நியூட்ரினோ காணும் கருவி (டிடெக்டர்) அமைக்கப்படும். இதைச் சுற்றி, நான்கு திசைகளிலும் மேலேயும் கீழேயும் குறைந்தபட்சம் ஒரு கி.மீ., பரிமாணமுள்ள பாறை இருந்தால் தான், ஆராய்ச்சி நடத்த முடியும். இவ்வளவு பெரிய பாறையால் தான், வானவெளியில் இருந்து வரும் காஸ்மிக் கதிர்களை தடுத்து, நிறுத்த முடியும். அதன் பிறகு தான், நியூட்ரினோவை காண முடியும். முதற்கட்டமாக ஐ.என்.ஓ., கூடத்தில், காஸ்மிக் கதிர்கள் உண்டாக்கும் நியூட்ரினோக்களைப் பற்றி ஆராய்ச்சிகள் நடத்தப்படும்.\n\nSection::::மக்கள் எதிர்ப்பு.\nதேனி மாவட்டம் பொட்டிப்புரம் பகுதியில் இந்த அறிவியல் ஆய்வு மையம் அமைவதற்கு எதிர்ப்பு தெரிவித்து இந்தப் பகுதியைச் சேர்ந்த டி.புதுக் கோட்டை, ராமகிருஷ்ணாபுரம், பொட்டிபுரம், சின்ன பொட்டிபுரம், திம்மிநாயக்கன் பட்டி, குப்பனாசாரிபட்டி, தெற்குப்பட்டி கிராமங்களை சேர்ந்தவர்கள் தேனி மாவட்ட வருவாய் அதிகாரியிடம், \"இந்த ஆய்வு மையம் அமைந்தால், எங்கள் ஊர்களை காலி செய்து விட்டு வெளியேறும் நிலை ஏற்படும். குடிநீர், விவசாயம் பாதிக்கப்படும். இந்த மையத்தை எங்கள் பகுதியில் அமைக்க கூடாது\" என மனு அளித்துள்ளனர்.\n\nSection::::ஆய்வு பாதிப்புகள்.\nநியூட்ரினோ ஆய்வுக் கூடத்தை, கடினமான மலைப் பாறைகளின் கீழே தான் அமைக்க முடியும். தமிழ்நாட்டில் உள்ள மலைகளைப் போல, இந்தியாவில் எங்கும் இல்லை. இதன் மூலம், அறிவியல் வளர்ச்சியில் தமிழ்நாடு, தனி புகழ் பெறும் வாய்ப்பு கிடைத்துள்ளது. நமது இளம் விஞ்ஞானிகளையும், ஆராய்ச்சி மாணவர்களையும், பொறியாளர்களையும் உலகத் தரம் வாய்ந்த ஆராய்ச்சியில் ஈடுபடுத்த முடியும். இந்த வாய்ப்பை தமிழகம், இழந்து விடக் கூடாது. இந்த ஆய்வுக் கூடத்தில், எவ்வித ஆபத்தான கதிர் வீச்சு பொருட்களும் பயன்படுத்தப்படாது. அணுகுண்டு ஆராய்ச்சிக்கும் இதற்கும் எந்த சம்பந்தமும் இல்லை. சுற்றுப்புறத்தையோ, நீர், நில வளத்தையோ இந்த ஆராய்ச்சி எவ்விதத்திலும் பாதிக்காது.. மற்ற தொலைநோக்கு கருவிகளைப் போன்றது. தமிழகத்தில் இது அமைவதால், மாணவர்களும் ஆசிரியர்களும் அங்கு சென்று ஆராய்ச்சிகளை பார்க்க முடியும்.\n\nSection::::அப்துல்கலாம் கருத்து.\nஇந்த நியூட்ரினோ திட்டம் குறித்து முன்னாள் குடியரசுத்தலைவரும் விஞ்ஞானியுமான அப்துல்கலாம் \"நியூட்ரினோ திட்டம் நியூட்ரினோவின் எடை வரிசையை அறிவியல் முறையில் ஆராய்ந்து கண்டு பிடிக்கும். தேனி பகுதியிலும், அதன் சுற்று வட்டாரங்களிலும் உள்ள, அறிவியல் நிலையங்களும், கல்லூரிகளும் இந்த நியூட்ரினோ திட்டத்தால், மேலும் வலுப்படுத்தப்படும். நான் அறிவியலாருடன் கலந்து ஆலோசித்த போது, தோண்டி எடுக்கப்படும் கற்கள், நியூட்ரினோ ஆராய்ச்சிக் கூடம் மற்றும் சாலைகள் உண்டாக்குவதற்கு பயன்படுத்தப்படும் என்று கூறினர். பொதுமக்களும் இதனால் பயனடைவர். ஐரோப்பாவில் உள்ள செர்ன் ஆராய்ச்சி நிலையம், அதன் பெரிய ஹாட்ரான் கொல்லைடர் திட்டத்தால் புகழடைந்தது போன்று, தேனியும் அதன் சுற்றுவட்டாரமும், நியூட்ரினோ அறிவியல் திட்டத்தால் புகழடையும். திட்டத்தில் உள்ளவர்கள், இந்த வட்டாரத்தின் சுற்றுப்புறச் சூழலின் முழுத்தேவைகளை கவனத்தில் கொண்டு செயல்படுத்துவர்\" என்று குறிப்பிட்டுள்ளார்.\n\n"}
{"id": "247980", "url": "https://ta.wikipedia.org/wiki?curid=247980", "title": "தமிழ்நாடு தேசிய சட்டப்பள்ளி", "text": "தமிழ்நாடு தேசிய சட்டப்பள்ளி\n\nதமிழ்நாடு தேசிய சட்டப்பள்ளி (Tamil Nadu National Law School), இந்தியாவின், தமிழ்நாடு மாநிலத்தின் திருச்சிராப்பள்ளி மாவட்டம், திருவரங்கம் சட்டமன்ற தொகுதியில் உள்ள நாவலூர் கொட்டப்பட்டு ஊரகப் பகுதியில் அமைந்துள்ளது. இச்சட்டப்பள்ளி \"தமிழ்நாடு தேசிய சட்டப்பள்ளி சட்டம்\", 2012இன் படி நிறுவப்பட்டுள்ளது.. இச்சட்டப்பள்ளி பல்கலைக் கழகத் தகுதி பெற்றது.\n\nஐம்பது ஏக்கர் நிலப்பரப்பில், நூறு கோடி ரூபாய் செலவில் அமைக்கப்பட்ட இச்சட்டப்பள்ளி 2012-2013 கல்வி ஆண்டு முதல் செயல்பட்டு வருகிறது. ஒருங்கிணைக்கப்பட்ட ஐந்தாண்டு இளநிலைச் சட்டப் படிப்புகளும், இரண்டாண்டு முதுநிலை பட்டப் படிப்புகளும் பயிற்றுவிக்கப்படுகிறது.. இச்சட்டப்பள்ளியில் சேர்ந்து படிப்பதற்கு \"பொது சட்ட நுழைவுத் தேர்வில்\" (Common Law Admission Test-CLAT) தேறியிருக்க வேண்டும் .\n\n"}
{"id": "247981", "url": "https://ta.wikipedia.org/wiki?curid=247981", "title": "பயன்முறை இயற்பியல்", "text": "பயன்முறை இயற்பியல்\n\nபயன்முறை இயற்பியல் (\"Applied physics\") என்பது ஒரு குறிப்பிட்ட தொழில்நுட்ப அல்லது நடைமுறை பயன்பாட்டுக்கு பயன்படும் இயற்பியல் என்று பொருள்படும் . பொதுவாக ஒரு பொறியியல் அல்லது இயற்பியல் பின்னணியில் இருந்துதான் ஒரு பயன்முறை இயற்பியலாளர் வருகிறார். இயற்பியலாளர் என்று பெயரிடப்பட்டவர்கள் எல்லாம் இயற்பியலாளர் எனப் பெயரிடப்பட்ட செயல்களை செய்வது அசாதாரணமாகும். ஆனால் இயற்பியல் அரங்கில் அத்தகைய செயல்களைச் செய்ய வல்லவர்கள் பயன்முறை இயற்பியலாளர்கள் என்பதே உண்மை.\n\nஊக்குவிப்பு , ஆராய்ச்சியாளர்கள் அணுகுமுறை மற்றும் தொழில்நுட்பம் அல்லது அறிவியலுடனான உறவு போன்ற நுட்பமான காரணிகள் ஆகியவற்றினால் \" பயன்முறை \" என்பது தூய்மை என்ற பொருளில் இருந்து வேறுபடுகிறது. இது பொதுவாக பொறியியலில் இருந்து வேறுபடும் துறையாகும். ஒரு பயன்முறை இயற்பியலாளர் குறிப்பாக ஏதாவதொன்றை வடிவமைப்பவராக இல்லாமல் இருக்கலாம், மாறாக அவர், இயற்பியலைப் பயன்படுத்தி அல்லது இயற்பியலில் ஆராய்ச்சிகள் மேற்கொண்டு ஒரு புதிய தொழில்நுட்பம் உருவாக்குதல் அல்லது ஒரு பொறியியல் பிரச்சினையை தீர்க்கும் நோக்கம் கொண்டவராக இருக்கலாம். இந்த அணுகுமுறையே பயன்முறை கணிதத்திலும் பின்பற்றப்படுகிறது. வேறு வார்த்தைகளில் கூறுவதானால், பயன்முறை இயற்பியல் என்பது பெளதீக அறிவியலின் அடிப்படை உண்மைகள் மற்றும் அறிவியலின் அடிப்படை கோட்பாடுகளில் வேரூன்றி உள்ளது. ஆனால் நடைமுறை சாதனங்கள் மற்றும் அமைப்புகளில் இத்தகைய அறிவியல் கோட்பாடுகளைப் பயன்படுத்துவதாக உள்ளது\n\nபயன்முறை இயற்பியலாளர்கள் அறிவியல் ஆராய்ச்சிக்கு இயற்பியலைப் பயன்படுத்த ஆர்வம் உள்ளவர்களாக இருக்க முடியும். உதாரணமாக, முடுக்கு இயற்பியல் துறை உயர் ஆற்றல் மோதிகள் வடிவமைப்பு மற்றும் கட்டுமானத்தில் உதவுவதன் மூலம் கோட்பாட்டு இயற்பியல் ஆராய்ச்சிக்குப் பங்களிக்க முடியும்.\n"}
{"id": "247982", "url": "https://ta.wikipedia.org/wiki?curid=247982", "title": "பார்க் கியுங் சிக்", "text": "பார்க் கியுங் சிக்\n\nபார்க் ஹ்யுங்-சிக் () (பிறப்பு: நவம்பர் 16, 1991) ஒரு தென் கொரிய நாட்டு நடிகர் மற்றும் பாடகர் ஆவார். இவர் குளோரியா, தி ஹெர்ஸ், சிரியஸ் போன்ற தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.\n\n"}
{"id": "247983", "url": "https://ta.wikipedia.org/wiki?curid=247983", "title": "கிழக்கு பாந்த்ரா சட்டமன்றத் தொகுதி", "text": "கிழக்கு பாந்த்ரா சட்டமன்றத் தொகுதி\n\nகிழக்கு பாந்த்ரா சட்டமன்றத் தொகுதி மராட்டியத்தின் 288 சட்டமன்ற தொகுதிகளில் ஒன்று. மும்பை புறநகர் மாவட்டத்தில் உள்ள 26 சட்டமன்ற தொகுதிகளில் ஒன்று.\n\nஇது வடமத்திய மும்பை மக்களவைத் தொகுதியை சார்ந்தது. \n"}
{"id": "247990", "url": "https://ta.wikipedia.org/wiki?curid=247990", "title": "கிளுவை (மரம்)", "text": "கிளுவை (மரம்)\n\nகிளுவை (இதன் அறிவியல் பெயர் Commiphora caudata, Engl.; Burseraceae) என்பது வேலிக்காக வளர்க்கப்படும் சிறுமரவகை. இது முக்கூட்டு இலைகளையும், மென்மையான கட்டையினையும் உடைய இலை உதிர் மரம். இதில் சிறு கிளுவை, பெருங்கிளுவை என இருவகைகள் உள்ளன. இவை முறையே செங்கிளுவை, வெண் கிளுவை எனவும் குறிப்பிடப்படுவது உண்டு. வெண் கிளுவையின் இலை, பட்டை ஆகியவை மருத்துவப் பயனுடையவை. இம்மரம் திருக்கடைமுடி என்னும் கோயிலில் தலமரமாக உள்ளது.\n"}
{"id": "247992", "url": "https://ta.wikipedia.org/wiki?curid=247992", "title": "விழல்", "text": "விழல்\n\nவிழல் (Dineria hohenaekeri, Horseht.; Gramineae) என்பது நாணல் இனத்தைச் சேர்ந்த புல்லினமாகும். தமிழகத்தின் ஏரி, குளங்களில் குத்துகுத்தாக வளரும். இதன் தாள் விளிம்புகள் கூரானவை. கூரை வேய்வதற்கு பயன்படுகிறது. இதன் அரிசி மருத்துவப் பயன் உள்ளது. இத்தாவரம் மயிலாடுதுறைக்கு அருகில் உள்ள திருவிளநகர் என்னும் திருக்கோயிலின் தலமரமாக உள்ளது.\n"}
{"id": "247993", "url": "https://ta.wikipedia.org/wiki?curid=247993", "title": "பட்டயச் சட்டம், 1813", "text": "பட்டயச் சட்டம், 1813\n\nகிழக்கிந்தியக் கம்பெனி சட்டம் 1813 (\"East India Company Act 1813\") அல்லது பட்டயச் சட்டம், 1813 (\"Charter Act of 1813\") என்பது பிரித்தானிய நாடாளுமன்றம் இயற்றிய சட்டமாகும். கம்பெனி ஆட்சி நடைபெற வழங்கப்பட்ட அதிகாரப்பட்டயத்தை புதுப்பித்தது.(Charter Act of 1813) எனினும் கிழக்கிந்தியக் கம்பெனியின் ஏகபோக வணிகத்தை வெகுவாக குறைத்தது. எனினும் தேயிலை வர்த்தகம் மற்றும் சீனா உடனான வர்த்தகத்தில் கிழக்கிந்திய கம்பெனியின் ஏகபோகம் நீடித்தது.\n\nSection::::சட்டத்தின் தாக்கங்கள்.\n1. பிரித்தானிய அரசின் அரசின் மேலாண்மையை பிரிட்டிஷ் இந்திய ஆட்சியாளர்கள் ஏற்றுக் கொள்ள வேண்டும். \n\n2.பிரித்தானிய இந்தியாவில் ஆங்கில வழிக் கல்வியை மேம்படுத்த ஒரு இலட்சம் ரூபாய் பிரிட்டன் அரசு ஒதுக்கியது.\n\n3. பிரித்தானிய இந்தியாவில் கிறித்தவ சமயம் பரப்ப கிறித்தவ இயக்கங்களுக்கு அனுமதி அளித்தல்.\n"}
{"id": "247994", "url": "https://ta.wikipedia.org/wiki?curid=247994", "title": "விந்தியா", "text": "விந்தியா\n\nவிந்தியா ஒரு தென்னிந்தியத் திரைப்பட நடிகை ஆவார். சங்கமம் (1999) படத்தில் அறிமுகமான இவர் தமிழ், மலையாளம், கன்னடம், மற்றும் தெலுங்கு மொழிகளில் பல படங்களில் நடித்துள்ளார்.\n\nஇவர் நடிகை பானுப்பிரியாவின் சகோதரன் கோபிகிருஷ்ணனை பெப்ரவரி 16, 2008 இல் திருமணம் செய்து கொண்டார். சில வருடங்களில் விவாகரத்தும் செய்து கொண்டார்\n\n"}
{"id": "247995", "url": "https://ta.wikipedia.org/wiki?curid=247995", "title": "கிரேட் இந்தியன் பெனின்சுலார் ரயில்வே", "text": "கிரேட் இந்தியன் பெனின்சுலார் ரயில்வே\n\nகிரேட் இந்தியன் பெனின்சுலார் ரயில்வே (\"Great Indian Peninsula Railway\") என்பது தற்போதைய மத்திய ரயில்வேயின் முன்னோடி ஆகும். இதன் தலைமையகம் பம்பாயில் உள்ள போர்பந்தரில் (விக்டோரியா முனையம் என்றும் சத்ரபதி சிவாஜி முனையம் என்றும் அழைக்கப்படுகிறது) செயல்பட்டது. கிரேட் இந்தியன் பெனின்சுலார் ரயில்வே ஆகஸ்ட் 1, 1849 ஆம் ஆண்டு பிரித்தானிய பாராளுமன்றத்தில் இயற்றப்பட்ட சட்டத்தால் உருவாக்கப்பட்டது. இதில் 50,000 பவுண்ட்கள் பங்கு மூலதனமாக செய்யப்பட்டது. \n\nஆகஸ்ட் 17, 1849 ஆம் ஆண்டு கிழக்கிந்தியக் கம்பெனியுடன் இந்த நிறுவனம் ஒப்பந்தம் செய்துகொண்டது. இதன் படி இந்த நிறுவனத்திற்கு ரயில் பாதை அமைக்கவும் இயக்கவும் அனுமதி அளிக்கப்பட்டது. ஜூலை 1, 1925 அரசு இந்த நிறுவனத்தை கையகப்படுத்தியது. சுதந்திரத்துக்கு பிறகு நவம்பர் 5, 1951 அன்று மத்திய ரயில்வேயுடன் இணைக்கப்பட்டது.\n\n"}
{"id": "247996", "url": "https://ta.wikipedia.org/wiki?curid=247996", "title": "மத்திய ரயில்வே", "text": "மத்திய ரயில்வே\n\nமத்திய ரயில்வே அல்லது மத்திய ரயில்வே மண்டலம் என்பது இந்திய ரயில்வேயில் செயல்படும் 17 மண்டலங்களில் மிகப் பெரியது ஆகும். இதன் தலைமையகம் மும்பையில் உள்ள சத்ரபதி சிவாஜி முனையமாகும் (முன்னர் விக்டோரியா முனையம்). இந்தியாவின் முதல் பயணிகள் ரயில் இயங்கியது இந்த மண்டலத்தில் தான். மும்பை மற்றும் தானே நகரங்களுக்கு இடையே ஏப்ரல் 16, 1853 ஆம் ஆண்டு முதல் பயணிகள் ரயில் இயக்கப்பட்டது. 2003 ஏப்ரலில் இந்த மண்டலத்திலிருந்து மத்தியப்பிரதேசம் மற்றும் உத்திரப்பிரதேசத்தின் சில பகுதிகள் பிரிக்கப்பட்டு மேற்கு மத்திய ரயில்வே மண்டலம் உருவாக்கப்பட்டது.\n\nஇந்த மண்டலமானது மகாராட்டிரத்தின் பெரும்பகுதி, தெற்கு மத்தியப்பிரதேசம், வடகிழக்கு கர்நாடகம் ஆகிய பகுதிகளுக்கு சேவையை வழங்குகிறது.\nதற்போது இந்த மண்டலத்தில் ஐந்து கோட்டங்கள் உள்ளன.\n"}
{"id": "247997", "url": "https://ta.wikipedia.org/wiki?curid=247997", "title": "மேற்கு மத்திய ரயில்வே மண்டலம்", "text": "மேற்கு மத்திய ரயில்வே மண்டலம்\n\nமேற்கு மத்திய ரயில்வே அல்லது மேற்கு மத்திய ரயில்வே மண்டலம் (West Central Railway zone) என்பது இந்திய ரயில்வேயில் செயல்படும் 16 மண்டலங்களில் மிகப் பெரிய மண்டலம் ஆகும். இது ஏப்ரல் 1, 2003 ஆம் ஆண்டு உருவாக்கப்பட்டது. இதன் தலைமையகம் ஜபல்பூர் ஆகும். \n"}
{"id": "248003", "url": "https://ta.wikipedia.org/wiki?curid=248003", "title": "பாப்பா கே. எஸ். வெங்கடராமையா", "text": "பாப்பா கே. எஸ். வெங்கடராமையா\n\nபாப்பா கே. எஸ். வெங்கடராமையா (`Papa' K. S. Venkataramaiah) தென்னிந்தியாவைச் சேர்ந்த கருநாடக இசை வயலின் வாத்தியக் கலைஞர் ஆவார்.\n\nSection::::இசைப் பயிற்சி.\nஇவர் மலைக்கோட்டை கோவிந்தசாமி பிள்ளையிடம் வயலின் கற்றார்.\n\nSection::::இசை வாழ்க்கை.\nஇவர், புகழ்மிக்க கருநாடக இசைப் பாடகர்களான முசிரி சுப்பிரமணிய ஐயர், செம்பை வைத்தியநாத பாகவதர் , செம்மங்குடி ஸ்ரீனிவாச ஐயர், மகாராஜபுரம் விஸ்வநாத ஐயர் ஆகியோருக்கு பக்க வாத்தியமாக வயலின் வாசித்தார்:\n\nபுல்லாங்குழல் கலைஞர் மாலிக்கு பக்கவாத்தியமாக வயலின் வாசித்தார்.\n\n"}
{"id": "248005", "url": "https://ta.wikipedia.org/wiki?curid=248005", "title": "பிரெட்ரிக் வில்லியம் ஸ்டீவென்ஸ்", "text": "பிரெட்ரிக் வில்லியம் ஸ்டீவென்ஸ்\n\nபிரெடெரிக் வில்லியம் ஸ்டீவன்சு (\"Frederick William Stevens\", 11 நவம்பர் 1847 – 3 மார்ச் 1900) என்பவர் பிரித்தானிய இந்தியாவில் பிரித்தானிய குடியேற்ற அரசில் பணியாற்றிய ஒரு ஆங்கிலேயக் கட்டிடக்கலைஞர். இவரது முக்கிய பங்களிப்பு மும்பையில் உள்ள விக்டோரியா முனைய தொடருந்து நிலையத்தை (இன்றைய சத்திரபதி சிவாஜி நிலையம்) வடிவமைத்தமை ஆகும்.\n\nஸ்டீவன்சு முனிசிபல் கார்ப்பரேசன் கட்டடம், ராயல் அல்ப்ரெட் செய்லர் வீடு, மும்பையில் உள்ள மியூசு அஞ்சல் அலுவலகம் போன்ற பல கட்டிடங்களை வடிவமைத்துள்ளார்.\n"}
{"id": "248009", "url": "https://ta.wikipedia.org/wiki?curid=248009", "title": "இசுலாத்தில் விதியை நம்புதல்", "text": "இசுலாத்தில் விதியை நம்புதல்\n\nகத்ரு அல்லது விதி (, \"qadar\", பொருள் \"விதி\") என்பது இசுலாத்தில் அல்லாஹ்வால் மட்டுமே அறியபட்ட ஒரு இறை ஆற்றலாகும். இது ஓரிறைக்கொள்கை, இசுலாமிய புனித நூல்கள், இறைத்தூதர்கள், மறுமை மற்றும் மலக்குகள் போன்று ஈமானின் கிளைகளுள் ஒன்றாகும்.\n\nSection::::விளக்கம்.\nகத்ரு என்னும் அரபு மொழிச் சொல்லானது, அளக்கப்படக் கூடியது என்னும் பொருள் கொண்ட மூல அரபுச் சொல்லிலிருந்து தோன்றியது. இது இசுலாமிய கொள்கை விளக்கத்திலும் ஒரு பகுதியாகவும் உள்ளது. இசுலாமிய நம்பிக்கை படி, இவ்வுலகில் நடக்கும் ஒவ்வொரு நிகழ்வுகளும் அல்லாஹ்வால் முன்னமே தீர்மானிக்கப்பட்டது.\n"}
{"id": "248017", "url": "https://ta.wikipedia.org/wiki?curid=248017", "title": "தானாபூர்", "text": "தானாபூர்\n\nதானாபூர் (தினாபூர் என்றும் அழைக்கப்படுகிறது) (\"Danapur\") இந்தியாவின் பீகார் மாநிலத்திலுள்ள பாட்னாவின் துணைநகரம் ஆகும்.\n\nSection::::போக்குவரத்து.\n\"தானாபூர்\" இந்தியாவின் மற்ற நகரங்களோடு சாலை வழியாகவும், தொடருந்து இணைப்பின் மூலமாகவும் நன்கு இணைக்கப்பட்டுள்ளது. இது கிழக்கு மத்திய தொடருந்து மண்டலத்தின் தானாபூர் கோட்டத்தின் தலைமையகமாவும் திகழ்கிறது. இந்த பகுதியின் முக்கிய தொடருந்து சந்திப்பாகவும் திகழ்கிறது. இது முகல்சராய் - ஹவுரா தொடருந்து வரிசையில் உள்ளது. பீகார் விமானநிலையம் அருகிலுள்ளது. இந்த நகரத்தினை தேசிய நெடுஞ்சாலை 30 பீகாரின் மற்ற நகரங்களோடு இணைக்கிறது.\n"}
{"id": "248020", "url": "https://ta.wikipedia.org/wiki?curid=248020", "title": "இறையூர்", "text": "இறையூர்\n\nஇறையூர் தமிழ்நாடு கடலூர் மாவட்டத்தில் திட்டக்குடி வட்டத்தில், திட்டக்குடியில் இருந்து விருத்தாச்சலம் செல்லும் வழியில் 10 வது கிலோமீட்டரில் அமைந்துள்ள ஒரு கிராமம். இப்பகுதியில் சர்க்கரை ஆலை, சிமெண்ட் ஆலை போன்றவை அமைந்துள்ளன. \n\nSection::::பெயர்க் காரணம்.\nஇவ்வூருக்கு மாறன்பாடி என்ற பெயரும் முற்காலத்தில் இருந்துள்ளது. சம்பந்தர் இறையூர் வந்ததும், திருவட்டத்துறை ஈசனைப் பாடியதும் பெரிய புராணத்தில் இடம்பெற்றுள்ளன. சம்பந்தர் தங்கியதன் நினைவாக, இங்குள்ள கோவிலில் சம்பந்தருக்கு தனிச் சந்நிதி அமைந்துள்ளது. \n\n\n"}
{"id": "248023", "url": "https://ta.wikipedia.org/wiki?curid=248023", "title": "தேசிய நெடுஞ்சாலை 30 (இந்தியா)", "text": "தேசிய நெடுஞ்சாலை 30 (இந்தியா)\n\nதேசிய நெடுஞ்சாலை 30 இந்தியாவின் பிகார் மாநிலத்திற்குள்ளே செல்லும் நெடுஞ்சாலை ஆகும். இது பீகாரினுள்ளே 230கிமீட்டர் தொலைவு செல்கிறது.\n"}
{"id": "248024", "url": "https://ta.wikipedia.org/wiki?curid=248024", "title": "அசய் பாட்", "text": "அசய் பாட்\n\nஅசய் வி. பாட் இந்திய அமெரிக்க கணினி நிபுணர். இவர் யுஎசுபி என்னும் அகிலத் தொடர் பாட்டை, ஏஜிபி, பிசிஐ எக்சுப்ரசு உள்ளிட்ட அதிநவீன கருவிகளை உருவாக்க உதவிய நிபுணராவார், அதுமட்டுமின்றி மேடை-ஆற்றல் மேலாண்மை கட்டமைப்பு உள்ளிட்ட பல்வேறு அரிய கண்டுபிடிப்புகளுக்கு வித்திட்டவர். இவருடைய கண்டுபிடிப்பான அகிலத் தொடர் பாட்டை விளம்பரத்தில் இவரைப் போன்று சுனில் நார்க்கர் நடித்திருந்தார்.\n\nSection::::இன்டெலும் அசய் பாட்டும்.\n1990-ம் ஆண்டு இன்டெல் நிறுவனத்தில் இணைந்த அசய், 30க்கும் மேற்பட்ட அமெரிக்க காப்புரிமைகளை வைத்திருக்கிறார். 1998, 2003 மற்றும் 2004 ஆண்டுகளில் அசய் பல்வேறு அமெரிக்க மற்றும் ஆசிய முதன்மை பல்கலைக்கழகங்களில் மாணவர்களுடன் கலந்துரையாடலில் ஈடுபட்டுள்ளார்.\nஅக்டோபர் 9, 2009, \"தி டுனைட் சோ வித் கேனன் ஓ'ப்ரைன்\" என்ற நகைச்சுவை நிகழ்ச்சியில் இவரைப் பற்றிய கருத்துகள் ஒளிபரப்பப்பட்டது.\n\n\n"}
{"id": "248033", "url": "https://ta.wikipedia.org/wiki?curid=248033", "title": "நான்காம் சோமேசுவரன்", "text": "நான்காம் சோமேசுவரன்\n\nநான்காம் சோமேசுவரன் (Somesvara IV 1183-1200) என்பவன் மேலைச் சாளுக்கிய மரபின் கடைசி அரசன் ஆவான். இவன் தனது பேரரசை வலிமைப்படுத்த முயன்றான். ஆனால் இவனால் முடியவில்லை. சியூனா, போசளர், காக்கத்தியர் ஆகிய மூன்று மரபினரும் காவிரி மற்றும் நர்மதை ஆகியவற்றுக்கு இடைப்பட்ட பரப்பில் விரிந்திருந்த மேலைச்சாளுக்கிய பேரரசின் நிலப்பகுதிகளைப் பிரித்துக்கொண்டனர்.\n\nSection::::மேற்கோள்.\n "}
{"id": "248036", "url": "https://ta.wikipedia.org/wiki?curid=248036", "title": "அமோனியம் தையோசயனேட்டு", "text": "அமோனியம் தையோசயனேட்டு\n\nஅமோனியம் தையோசயனேட்டு \"( Ammonium thiocyanate )\" என்பது NHSCN என்ற மூலக்கூறு வாய்பாடு கொண்ட ஒரு கனிம வேதிச்சேர்மம் ஆகும். இது அமோனியா நேர் மின்அயனியும் தையோசயனேட்டு எதிர் மின்அயனியும் சேர்ந்து உருவாகும் ஒரு உப்பு ஆகும்.\n\nSection::::பயன்கள்.\nபெருமளவில் களைக்கொல்லிகள், தையோயூரியா, மற்றும் செயற்கைப் பிசின்கள் தயாரிக்க அமோனியம் தையோசயனேட்டு உபயோகமாகிறது. புகைப்படத்துறையில் ஒரு நிலைப்படுத்தும் முகவராகவும், தீக்குச்சிகள் தயாரிப்பிலும் பயன்படுகிறது. பல்வேறு துருக்காப்பு பொருள்களில் பகுதிப்பொருளாக இருக்கிறது. நெசவுத் தொழிலில் சாயமேற்றுதல், அச்சிடுதல் போன்ற செயல்பாடுகளில் துணையூக்கியாகச் செயல்படுகிறது. எண்ணெய் வயல்களில் சுவடறி பொருளாகவும் சிர்க்கோனியத்தில் இருந்து ஆஃபினியத்தைப் பிரித்தெடுக்கவும் செறிவு காணும் பகுப்பாய்விலும் இவ்வுப்பு பயன்படுகிறது. மென்பானங்களில் உள்ள இரும்பின் அளவறியும் வெப்ப அளவியல் சோதனைகளிலும் அமோனியம் தையோசயனேட்டு பயன்படுகிறது.\n\nSection::::தயாரிப்பு.\nகார்பன் டைசல்பைடுடன் நீரிய அமோனியாவைச் சேர்த்து வினைபுரிய வைப்பதன் மூலமாகவே அமெரிக்காவில் அமோனியம் தையோசயனேட்டு தயாரிக்கப்பட்டது. இவ்வினையில் அமோனியம் டைதையோ கார்பமேட்டு இடைநிலைச் சேர்மமாக உருவாகிறது. பின்னர் இது சூடுபடுத்தப்பட்டு அமோனியம் தையோசயனேட்டு மற்றும் ஐதரசன் சல்பைடாக சிதைகிறது.\n\nSection::::வினைகள்.\nஅம்மோனியம் தையோசயனேட்டு காற்றில் நிலைப்புத் தன்மையுடன் காணப்படுகிறது. இருந்தாலும் சூடாக்கும் போது தையோயூரியாவின் மாற்றியமாகிறது.\n\n150 பாகை செல்சியசு மற்றும் 180 பாகை செல்சியசு வெப்பநிலைகளில் , அம்மோனியம் தையோசயனேட்டு மற்றும் தையோயூரியா இரண்டும் முறையே நிறை அளவில் 30.3 % மற்றும் 25.3 % கலவையாக உள்ளன. 200 பாகை செல்சியசு வெப்பநிலைக்கு சூடாக்கும்போது இது அமோனியா, ஐதரசன் சல்பைடு, மற்றும் கார்பன் டைசல்பைடாகச் சிதைகிறது. இறுதியில் குவானிடினியம் தையோசயனேட்டு கசடாக தங்குகிறது.\n\nஅமோனியம் தையோசயனேட்டு ஒரு வலிமை குறைந்த அமிலமாகும். இது எரிசோடா அல்லது எரிபொட்டாசுடன் வினைபுரிந்து சோடியம் தையோசயனேட்டு அல்லது பொட்டாசியம் தையோசயனேட்டு உருவாக்குகிறது. மேலும், இது பெர்ரிக் உப்புகளுடன் வினைபுரிந்து அடர் சிவப்பு நிறமுள்ள பெர்ரிக் தையோசயனேட்டு கூட்டுப்பொருளையும் தருகிறது.\n\nதாமிரம், வெள்ளி, துத்தநாகம், காரீயம் மற்றும் பாதரசம் போன்ற தனிமங்களுடன் அமோனியம் தையோசயனேட்டு சேர்ந்து அவற்றின் தையோசயனேட்டுகளை உண்டாக்குகிறது. பின்னர் இவை கரிம கரைப்பான்களாக பிரித்தெடுக்கப்படுகின்றன.\n\n"}
{"id": "248074", "url": "https://ta.wikipedia.org/wiki?curid=248074", "title": "கூன்டர் கிராசு", "text": "கூன்டர் கிராசு\n\nகூன்டர் கிராசு (\"Günter Grass\", 16 அக்டோபர் 1927 - 13 ஏப்ரல் 2015) செருமானிய புதின, நாடக எழுத்தாளரும், கவிஞரும், சிற்பியும் ஆவார். இவருக்கு 1999 ஆம் ஆண்டில் இலக்கியத்திற்கான நோபல் பரிசு வழங்கப்பட்டது.\n\nமேற்கு சிலாவிய இனக்குழுவைச் சேர்ந்த கசுபியான் இனத்தைச் சேர்ந்த கூன்டர் கிராசு டான்சிக் நகரில் (இன்றைய கதான்ஸ்க், போலந்து) பிறந்தார். 1944 ஆம் ஆண்டில் தனது பதின்ம வயதிலேயே நாட்சி கட்சியின் இராணுவப் பிரிவான \"வாஃபன் எஸ்.எஸ்\" இல் தனது சுய விருப்பத்தின் பேரில் சேர்ந்து கொண்டதாக 2006 ஆம் ஆண்டில் இவர் அறிவித்தது அப்போது பெரும் சர்ர்ச்சையைக் கிளப்பியிருந்தது. 1945 மே மாதத்தில் அமெரிக்கப் படையினரால் சிறைப்பிடிக்கப்பட்டு, பின்னர் 1946 ஏப்ரலில் விடுவிக்கப்பட்டார். சிற்பத் தொழிலில் பயிற்றுவிக்கப்பட்ட கூன்டர் கிராசு, 1950களில் எழுதத் தொடங்கினார்.\n\n1959 ஆம் ஆண்டில் எழுதிய \"த டிம் டிரம்\" என்ற முதலாவது புதினம் இவருக்குப் புகழைத் தேடித் தந்தது. இப்புதினத்தில் இவர் நாட்சி இயக்கத்தைக் கடுமையாக விமர்சித்திருந்தார். இவரது படைப்புகள் பொதுவாக இடதுசாரி அரசியல் கொள்கைகளை சார்ந்திருந்தது. செருமனியின் சமூக சனநாயகக் கட்சியின் பெரும் ஆதரவாளராக இவர் இருந்தார். \"டிம் டிரம்\" புதினம் 1979 இல் அதே பெயரில் திரைப்படமாக எடுக்கப்பட்டு, சிறந்த வெளிநாட்டு மொழித் திரைப்படங்களுக்கான அகாதமி விருதைப் பெற்றது. 1999 இல் இவருக்கு இலக்கியத்திற்கான நோபல் பரிசு கிடைத்தது.\n\n"}
{"id": "248076", "url": "https://ta.wikipedia.org/wiki?curid=248076", "title": "சோன்பூர், பீகார்", "text": "சோன்பூர், பீகார்\n\nசோன்பூர் இந்தியாவின் பீகார் மாநிலத்திலுள்ள சாரண் மாவட்டத்தில் கந்தக் நதியின் கரையில் அமைந்திருக்கும் ஒரு நகரம் ஆகும். சோன்பூரில் ஒவ்வொரு வருடமும் நவம்பர் - டிசம்பர் மாதத்தில் உலகப் புகழ்பெற்ற கால்நடை கண்காட்சி நடத்தப்படும், இங்கு விற்பனைக்கு வரும் அலங்கரிக்கப்பட்ட யானைகளை அதிக எண்ணிக்கையில் பார்க்கலாம். இங்கு கண்டகி ஆறு, கங்கை ஆற்றுடன் கலக்கிறது.\n\nSection::::போக்குவரத்து.\n\"சோன்பூர் தொடருந்து நிலையம்\" அருகிலுள்ளது. உலகிலுள்ள பத்து நீளமான தொடருந்து மேடை சந்திப்பு நிலைய வரிசையினை எடுத்துக்கொண்டால், இங்கு எட்டாவது நீளமான தொடருந்து மேடை உள்ளது (இது கட்டப்படும்பொழுது உலகிலே இரண்டாவது நீளமான மேடை கொண்ட தொடருந்து நிலையமாக திகழ்ந்தது). இந்த நகரம் இந்தியாவின் அனைத்துப் பகுதிகளோடும் தொடருந்து வழியே இணைக்கப்பட்டுள்ளது. இது கிழக்குமத்திய தொடருந்து மண்டலத்தின் ஒரு கோட்டத்தின் தலைமையகமாகவும் திகழ்கிறது. \n"}
{"id": "248082", "url": "https://ta.wikipedia.org/wiki?curid=248082", "title": "தையோ அசிட்டால்", "text": "தையோ அசிட்டால்\n\nதையோஅசிட்டால்கள் (\"Thioacetals\") என்பவை அசிட்டால்களின் கந்தக ஒப்புமை சேர்மங்களாகும். அசிட்டால்கள் தயாரிப்பது போலவே ஆல்டிகைடுடன் தையோல் சேர்த்து வினைபுரிவதன் மூலமாக இவற்றைத் தயாரிக்க முடியும்.\n\nஇடைநிலைச் சேர்மமான டைதையோ அசிட்டால்கள்,தையோ அசிட்டால்கள் தயாரிப்பது போலவே தயாரிக்கப்படுகின்றன.\n\nகுறிப்பாக இத்தகைய வினைகள் இலூயிக்கமிலம் அல்லது பிரோன்சுடெட்டமிலம் போன்ற வினையூக்கிகளின் உதவியால் நிகழ்கின்றன. \nஆல்டிகைடுடன் 1,2 ஈத்தேன் டைதயோல் வினைபுரிவதால் உண்டாகும் டைதையோ அசிட்டால்கள் கரிமத் தொகுப்பு வினைகளில் உபயோகமாக உள்ளன.\n\nஆதலால் ஆல்டிகைடில் உள்ள கார்பனைல் கார்பன் அதாவது இரட்டை பிணைப்பில் ஆக்சிசனைக் கொண்டுள்ள கார்பன் அணு எலக்ட்ரான் கவரியாக உள்ளது. டைதையோ அசிட்டால்களின் புரோட்டான் நீங்கும் வழிப்பொருள் சிறப்புறுப்பாக அணுக்கருகவர் கார்பன் மையங்கள் உள்ளன.\n\nபொதுவாக இவ்வினை 1,3 டைதையோலேன்களில் நடைபெறுகிறது. R'(H)Cδ+Oδ− மற்றும் R'CLi(SR)2 இடையிலான முனைவுத்தன்மை தலைகீழாகிறது. இவ்வாறு முனைவுத்தன்மை தலைகீழாதலை உம்போலங்கு என்கிறார்கள்\n\n"}
{"id": "248084", "url": "https://ta.wikipedia.org/wiki?curid=248084", "title": "பசவகல்யாணக் கோட்டை", "text": "பசவகல்யாணக் கோட்டை\n\nபசவகல்யாணக் கோட்டை (\"Basavakalyana fort\"), இந்தியாவின் கர்நாடக மாநிலத்திலுள்ள பீதர் மாவட்டத்தில் அமைந்துள்ளது. முன்னர் \"கல்யாணக் கோட்டை\" என அழைக்கப்பட்டது. இதன் வரலாற்றுச் சிறப்பு 10 ஆம் நூற்றாண்டு காலத்தியது. 10 ஆம் நூற்றாண்டில் சாளுக்கியர்களின் தலைநகரம் மன்யகேடாவிலிருந்து கல்யாணுக்கு மாற்றப்பட்டது. பசவகல்யாண நகரின் முக்கியப்பகுதியாக விளங்கும் இக்கோட்டை, வீரசைவ சமுதாயத்தை நிறுவிய பசவண்ணரின் கர்மபூமி என்ற சிறப்புமுடையது. \n\nவீர சைவ சமுதாயத்தைத் தோற்றுவித்த பசவண்ணரால் இக்கோட்டை 12ஆம் நூற்றாண்டின் சமுதாய, சமய முக்கியத்துவம் வாய்ந்ததாகவும், மேலும் கல்வியில் சிறந்தும் விளங்கியது. இந்து சமயத்தின் சாதியம் மற்றும் பழங்கொள்கைகளை எதிர்த்துப் புதிய சீர்திருத்த சமயமாக வீர சைவத்தைத் தோற்றிவித்த பசவண்ணர் மற்றும் அக்கா மகாதேவி, சன்னபசவண்ணர் (Channabasavanna), சித்தராமர் போன்ற பல சரணர்களுக்கும் பசவகல்யாணுடன் நெருங்கிய தொடர்பு கொண்டிருந்தனர்.\nSection::::புவியமைவிடம்.\nசராசரியாக உயரத்தில் இக்கோட்டை அமைந்துள்ளது. இதன் ஆள்கூறுகள்: . \n\n"}
{"id": "248085", "url": "https://ta.wikipedia.org/wiki?curid=248085", "title": "வாரன் ஹேஸ்டிங்ஸ்", "text": "வாரன் ஹேஸ்டிங்ஸ்\n\nவாரன் ஹேஸ்டிங்ஸ் (Warren Hastings) (6 டிசம்பர் 1732 – 22 ஆகஸ்டு 1818), சிறந்த ஆங்கிலேயே அரசியல் அறிஞர். பிரித்தானிய கிழக்கிந்திய கம்பெனியின், வங்காளத்தின் முதல் தலைமை ஆளுனராக 1773 முதல் 1785 முடிய பணியாற்றியவர். இவர் காலத்தில்தான் இந்தியாவில் கம்பெனி ஆட்சி காலூன்றியது. பின்னர் இவர் மீது 1787ஆம் ஆண்டில் ஊழல் குற்றச்சாட்டுகள் பதிவு செய்யப்பட்டு, இங்கிலாந்து உயர் நீதிமன்றத்தால் விசாரணை நடத்தப்பட்டு, 1814ஆம் ஆண்டில் குற்ற வழக்கிலிருந்து விடுவிக்கப்பட்டார். இங்கிலாந்தில், இராபர்ட் கிளைவுக்கு அடுத்தபடியாக அதிகம் பேசப்பட்டவர்.\n\nகிழக்கிந்திய கம்பெனியில் ஆகஸ்டு 1750ஆம் ஆண்டில், கொல்கத்தாவில் எழுத்தராக பணியேற்றார். கடுமையாக உழைத்து, உருது, பாரசீகம் போன்ற மொழிகளை கற்றவர். 1752இல் பதவி உயர்வு பெற்று, ஆங்கிலேயேர்களின் முக்கிய வணிகத் தலமான \"காசிம் பஜார்\" பகுதியில் பணியில் இருக்கையில் கிழக்கிந்திய அரசியலை நன்கு அறிந்தார்.\n\n3 சூன் 1756இல் வங்காள நவாப் \"சிராஜ் உத் தௌலா\"வின் படையால், கிழக்கிந்திய கம்பெனி படைகள் சிறை பிடிக்கப்பட்டு முர்சிதாபாத்தில் அடைக்கப்பட்டனர். 1757ஆம் ஆண்டில் இராபர்ட் கிளைவ், சென்னையிலிருந்து புறப்பட்டு, வங்காள நவாப் சிராஜ் உத் தௌலாவை பிளாசிப் போரில் வென்று, மீர் ஜாபரை அரியனையில் ஏற்றி, வாரங்ஹேஸ்டிங்ஸை மீட்டார்.\n\nமுதல் ஆங்கிலேயே மைசூரின் முடிவின் போது, சென்னையை கைப்பற்ற வந்த ஐதர் அலியை எதிர் கொள்ள, வாரன் ஹேஸ்டிங்ஸ் சென்னை வந்தடைந்தார். சென்னை, கொல்கத்தா, பம்பாய் போன்றா முதன்மை மாகாணங்களை தனித்தனி தலைமை ஆளுனர்களால் ஆளப்படும் முறையை நீக்கி, அனைத்து இந்தியப் பகுதிகளுக்கும், கிழக்கிந்திய கம்பெனியின் ஒரே தலைமை ஆளுனர் ஆட்சிக்கு வித்திட்டார். மேலும் வாரன் ஹேஸ்டிங்ஸ், கிழக்கிந்திய கம்பெனியின், இந்தியாவின் தலைமை ஆளுனராக, 1773ஆம் ஆண்டில் கல்கத்தாவில் பதவி ஏற்றுக் கொண்டார்.\n\nகொள்ளை கூட்டத்தவர்களை கட்டுப்படுத்தினார். வாரன் ஹேஸ்டிங்ஸ், வங்காளத்தின் ஆளுனராக இருந்த காலத்தில் 1770ஆம் ஆண்டு வங்காளப் பஞ்சத்தை எதிர் கொண்டார். பஞ்சத்தில் பத்து மில்லியன் மக்கள் பசிக் கொடுமையாலும், நோயாலும் கொல்லப்பட்டனர்.\n\nபிட்டின் இந்தியா சட்டப்படி மும்பை மற்றும் சென்னை மாகாணங்களின் ஆளுனர்கள் தன்னிச்சையாகச் செயல்படும் உரிமையை இழந்தனர். வங்காள மாகாண ஆளுனராக வாரன்ஹேஸ்டிங்ஸ் 1774ஆம் ஆண்டு முதல் தலைமை ஆளுனராக பதவி உயர்த்தப்பட்டார். மற்ற மாகாண ஆளுனர்கள், வங்காள மாகாண ஆளுனரின் மேற்பார்வையில் செயல்படத் தொடங்கினர். கல்கத்தா, கம்பெனி அட்சியின் தலைநகராக மாறியது.\n\nபத்தாண்டு பணி நிறைவு செய்த வாரன்ஹேஸ்டிங்ஸ், ஊழல் குற்றச்சாட்டுகள் காரணமாக, பிரித்தானிய இந்தியாவின் தலைமை ஆளுனர் பணியை துறந்தார்.\n\nநான்காம் ஆங்கிலேய மைசூர் போர் (1799)\n\n\n\n"}
{"id": "248099", "url": "https://ta.wikipedia.org/wiki?curid=248099", "title": "நி-வனுவாட்டு", "text": "நி-வனுவாட்டு\n\nநி-வனுவாட்டு (\"Ni-Vanuatu\") வனுவாட்டு நாட்டில் வாழும் அனைத்து மெலனீசியர்களையும் அழைக்கும் ஒரு சொல் ஆகும். அத்துடன் எந்த இனத்தவரானாலும், வனுவாட்டு குடிமக்கள் அனைவரையும் பொதுவாக இச்சொல்லால் அழைப்பர். \"நி-வனுவாட்டு\" என்பதை சுருக்கமாக நிவன் (\"NiVan\") என்றும் அழைக்கின்றனர்.\n\nசில பழங்குடி மொழி இலக்கணங்களில் \"நி\" என்ற எழுத்து \"இன்\" என்ற வேற்றுமை உருபாகப் பயன்படுத்தப்படுகிறது. \"நி-வனுவாட்டு\" என்பது ‘வனுவாட்டுவின்’ என்ற பொருளில் பயன்படுத்தப்படுகிறது. ஆனாலும், இச்சொல் வனுவாட்டுவில் ஆங்கில, பிரெஞ்சு மொழிகளிலேயே பயன்படுத்தப்படுகிறது. நாட்டின் பெரும்பான்மை உள்ளூர் மக்களின் மொழியான பிசுலாமா மொழி இச்சொல் பயன்படுத்தப்படுவதில்லை. பிசுலானா மொழியில் \"வனுவாட்டு மனிதர்\" (\"man vanuattu\") அல்லது \"புலொங் வனுவாட்டு\" (\"blong Vanuatu\") என்று அழைக்கப்படுகின்றனர்.\n"}
{"id": "248105", "url": "https://ta.wikipedia.org/wiki?curid=248105", "title": "அடுக்குத் துளையிடல்", "text": "அடுக்குத் துளையிடல்\n\nஅடுக்குத் துளையிடல் (ஆங்கிலத்தில் counterbore, குறியீடு: ⌴) எனப்படுவது உருளைவடிவ, தட்டையான அடிப்பகுதியினைக் கொண்ட துளையினை ஏற்படுத்தும் தயாரிப்பு முறையாகும். ஏற்கனவேயுள்ள ஒரு துளையினை பெரிதாக்கும் வகையில் இந்தப் பொறிவினை முறை இருப்பதால், அகண்ட துளையிடல் எனவும் அழைக்கப்படும். இத்துளையினை ஏற்படுத்தப் பயன்படும் ஆயுதம் \"counterbore tool\" என்று ஆங்கிலத்தில் அழைக்கப்படும்.\n\nSection::::அடுக்குத் துளைகளின் பயன்பாடு.\nதட்டையான அடிப்பகுதித் தலையினைக் கொண்டுள்ள திருகாணிகளை துளைகளில் பொருத்தும்போது, அவற்றின் தலை மேற்பரப்பு வெளியே துருத்திக் கொண்டிருக்காமல் இருக்கச் செய்வதற்கு.\n"}
{"id": "248108", "url": "https://ta.wikipedia.org/wiki?curid=248108", "title": "போர்ட் விலா", "text": "போர்ட் விலா\n\nபோர்ட் விலா (\"Port Vila\") என்பது வனுவாட்டுவின் தலைநகரமும், அந்நாட்டின் மிகப்பெரிய நகரமும் ஆகும். இந்நகரம் எஃபாட்டே தீவில் அமைந்துள்ளது.\n\nஇந்நகரத்தின் மக்கள்தொகை 44,040 (2009 கணக்கெடுப்பு) ஆகும். இது 1999 கணக்கெடுப்பை (29,356) 50% அதிகமானதாகும். 2009 ஆம் ஆண்டில் போர்ட் விலாவின் மக்கள்தொகை நாட்டின் மக்கள்தொகையின் 18.8% ஆகவும், எஃபாட்டே தீவின் மக்கள்தொகையின் 66.9% ஆகவும் இருந்தது. இங்குள்ள பெரும்பாலானோர் மெலனீசியர்கள் ஆவர். இவர்களை விட சிறிய அளவில் பொலினீசிய, ஆசிய, ஆத்திரேலிய, ஐரோப்பிய நாட்டவரும் வசிக்கின்றனர்.\n\nஎஃபாட்டே தீவின் தெற்குக் கரையில் அமைந்துள்ள போர்ட் விலா, வனுவாட்டுவின் முக்கிய பொருளாதார, மற்றும் வணிக மையமாக விளங்குகின்றது.\n\n2015 மார்ச் 13 இல் வனுவாட்டுவில் இடம்பெற்ற பேம் சூறாவளியினால் போர்ட் விலா பெரும் சேதத்துக்குள்ளானது.\n\nவனுவாட்டுவின் முக்கிய துறைமுகம் போர்ட் விலாவில் அமைந்துள்ளது. பவர்ஃபீல்டு பன்னாடு வானூர்தி நிலையமும் (\"VLI\") இங்குள்ளது.\n\nபிசுலாமா மொழி இங்கு பெரும்பான்மையானோரால் பேசப்படுகிறது. அத்துடன், ஆங்கிலம், பிரெஞ்சு மொழிகளும் அன்றாடப் பயன்பாட்டில் உள்ளன. 90% மக்கள் கிறித்தவர்கள் ஆவர். இவர்களில் மூன்றில் ஒரு பங்கினர் பொது ஆட்சிமுறைத் திருச்சபையையும் (\"Presbyterian\"), ஏனையோர் கத்தோலிக்கரும், மெலனீசியத் திருச்சபையைச் சார்ந்தோரும் ஆவர்.\n"}
{"id": "248109", "url": "https://ta.wikipedia.org/wiki?curid=248109", "title": "மாங்குளம் தொடருந்து நிலையம்", "text": "மாங்குளம் தொடருந்து நிலையம்\n\nமாங்குளம் தொடருந்து நிலையம் (\"Mankulam railway station\") இலங்கையின் வடக்கே முல்லைத்தீவு மாவட்டத்தில் மாங்குளம் நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போர் நடைபெற்ற காலத்தில் 1990 யூலை முதல் வவுனியாவில் இருந்து வடக்கே சேவைகள் அனைத்தும் இடைநிறுத்தி வைக்கப்பட்டிருந்தன. வடக்குப் பாதையின் மாங்குளத்தூடான ஓமந்தைக்கும் கிளிநொச்சிக்கும் இடையேயான பாதை புனரமைக்கப்பட்டு 2013 செப்டம்பர் 14 இல் திறந்து வைக்கப்பட்டது. 2015 சனவரி 2 முதல் மாங்குளம் ஊடாக காங்கேசன்துறை வரை தொடருந்துகள் செல்கின்றன.\n"}
{"id": "248111", "url": "https://ta.wikipedia.org/wiki?curid=248111", "title": "கருடன், புராணம்", "text": "கருடன், புராணம்\n\nகருடன் (Garuda), காசிபர் - வினதை தம்பதியர்க்கு பிறந்த பறவை இனங்களின் அரசன். சூரியனின் தேரை ஓட்டும் அருணன் இவரின் தம்பி. காசிபர் – கத்ரு தம்பதியர்க்கு பிறந்த நாகர்கள், கருடனின் எதிரிகள். திருமாலின் வாகனமாக அமைந்தவர் கருடன். சமஸ்கிருத மொழியில் \"கருடன்\" என்பதற்கு பெரும் \"சுமையைச் சுமப்பவன்\" என்று பொருள்.\n\nவைணவ புராணங்களில் விஷ்ணுவின் பெரிய திருவடியாக கருடன் போற்றப்படுகிறார். வைணவ சமயத்தின் பெருமாள் கோயிலின் மூலவரை வணங்குவதற்கு முன்னர் கருடனை வழிபட வேண்டும் என்பது வைணவ ஆகமத்தின் நியதியாகும்.கருடன் திருவாதிரை நட்சத்திரத்தில் பிறந்தவர்\n\nSection::::கருடனின் பிறப்பு.\nவாலகில்ய முனிவர்களின் தவ ஆற்றால் பிறந்தவர் வினதாவிற்கு பிறந்தவர் கருடன். கருடன் முதலில் இந்திரனுக்கு எதிரியாகவும், பின்னர் நண்பராகவும் விளங்குவார் என வாலகில்ய முனிவர்கள் கூறினர்.\n\nSection::::புராண வரலாறு.\nசுகீர்த்தி மற்றும் ருத்திரை, கருடனின் மனைவியர். பெருமாள் கோயில் கொடிமரங்களில் கருடனின் திருஉருவம் காணப்படும். ஒருவர் உடலில் ஏறிய பாம்பின் விஷத்தை கருட வித்தியா மந்திரங்கள் செபிப்பதன் மூலம் நீக்கப்படுகிறது. கருடன் பெயரில் கருட புராணம் உள்ளது. அமிர்தத்தை, தேவ லோகத்திலிருந்து பூமிக்கு எடுத்து வந்தவர். விஷ்ணுவின் வாகனமாக கருடன் இருப்பதால், வைணவர்கள் இவரைப் பெரிய திருவடி என்பர். (சிறிய திருவடி – அனுமார்)\n\nSection::::தாய் அடிமை ஆதல்.\nஒரு முறை வானத்தில் சென்று கொண்டிருந்த இந்திரனின் உச்சைச்சிரவமென்னும் குதிரையின் நிறம் குறித்து, கத்ரு கேட்டதற்கு, அதன் நிறம் வெண்மை என வினதை கூற, கத்ரு அதன் நிறம் கருமை எனக் கூறியதால், குதிரையின் சரியான நிறம் குறித்த போட்டியில் தோற்றவர், வென்றவர்க்கு அடிமை என ஒப்பந்தமாயிற்று.\n\nகத்ரு போட்டியில் வெல்ல வேண்டி தன் மக்களான ஆயிரக்கணக்கான கருநாகங்களை அழைத்து, உச்சைச்சிரவம் எனும் இந்திரனின் தேவலோக குதிரையின் உடலைச் சுற்றிக் கொள்ளுங்கள் என ஆணையிட, அவ்வாறே கருநாகங்கள் உச்சைச்சிரவம் என்ற வெண் குதிரைச் சுற்றிக் கொள்ள, குதிரை பார்ப்பதற்கு கருநிறமாக மாறியது. கத்ரு உடனே வினதையை அழைத்துக் கொண்டு கருமையாக இருந்த உச்சைச்சிரவம் எனும் குதிரையைக் காட்டினாள். வினதையும் குதிரையின் நிறம் கருமை என ஏற்றுக் கொண்டு, வினதை தன் குழந்தைகளான கருடன் மற்றும் அருணன் உடன் நாகர்களின் தாயான கத்ருவுக்கு அடிமையானாள்.\n\nSection::::அடிமைத் தனத்திலிருந்து விடுதலை.\nகருடன், கத்ருவிடம் தனது தாயையும் தங்களையும் விடுவிக்குமாறு வேண்டினான். அதற்கு கத்ரு, தேவ லோகத்திலிருந்து அமிர்தம் கொண்டு வந்து தர வேண்டும் என்றதற்கு, கருடனும் தேவலோகத்திலிருந்து அமிர்த கலசத்தைக் கொண்டு வந்து நாகர்கள் முன்பு தர்ப்பைப்புல் மீது வைத்தார். உடன் வினதா, கருடன் மற்றும் அருணன் நாகர்களின் தாய் கத்ருவிடமிருந்து விடுதலையானர்கள். நாகர்கள் கடலில் குளித்துவிட்டுக் கலசத்திலிருந்த அமிர்தத்தை உண்ண வருகையில், இந்திரன் அமிர்த கலசத்தைத் தூக்கிக் கொண்டு சென்று விட்டார். ஏமாந்த நாகர்கள் அமிர்த கலசம் வைத்திருந்த தர்ப்பைப்புல்லைத் தங்கள் நாக்கினால் நக்கியதால், பாம்பினங்களுக்கு நாக்குகள் பிளவுண்டன.\n\nஒரு முறை கருடன் மரத்தில் தலைகீழாகத் தொங்கிக் கொண்டு தவத்தில் இருந்த வாலகில்ய முனிவர்களை காப்பாற்றியதால், எதையும் எளிதில் சுமப்பவன் என்ற பொருளில் கருடன் எனப் பெயர் சூட்டினர் .\n\nSection::::கருடனின் அணிகலன்கள்.\nநவ நாகங்களில், ஆதிசேசனை இடது கால் நகத்திலும், குளிகனை கழுத்தின் பின்புறத்திலும், வாசுகியை பூணூலாகவும், தட்சகனை இடுப்பிலும், கார்க்கோடனை கழுத்து மாலையாகவும், பதுமம் மற்றும் மகாபதுமம் எனும் நாகர்களை இரண்டு காதணிகளாகவும், சங்கசூடனை தலைமுடியிலும் அணிந்திருப்பார் கருடன்.\n\nSection::::கருடச் சின்னங்கள்.\nபல நாட்டுக் கொடிகளில் கருட உருவம் காணப்படுகிறது. இந்தோனேசியா, தாய்லாந்து நாடுகளின் தேசிய சின்னமாக கருடன் உள்ளது. இந்தோனேசியா நாட்டின் பயணிகள் விமான நிறுவனத்தின் பெயர் கருடா ஆகும்.\n\n\n"}
{"id": "248114", "url": "https://ta.wikipedia.org/wiki?curid=248114", "title": "பார்மேட்டு", "text": "பார்மேட்டு\n\nபார்மேட்டு \"( Formate )\" என்பது பார்மிக் அமிலத்தில் இருந்து புரோட்டான் நீக்கம் செய்யப்பட்டு பெறப்படும் ஒரு எதிர்மின் அயனி யாகும். இதன் மூலக்கூறு வாய்பாடு CHOO அல்லது HCOO அல்லது HCO2 என்று பல்வேறு வகைகளில் குறிப்பிடப்படுகிறது. பன்னாட்டு தனி மற்றும் பயன்பாட்டு வேதியியல் ஒன்றியம் இந்த எதிர்மின் அயனியை மெத்தனோயேட்டு என்ற பெயரால் குறிக்கிறது. கரிம வேதியியலில் இதுவே மிகச்சிறிய கார்பாக்சிலேட்டு எதிர் மின்அயனியாக விளங்குகிறது. பார்மேட்டு சேர்மம் என்பது பார்மிக் அமிலத்தினுடைய உப்பு அல்லது எசுத்தர் ஆகும். \n\nSection::::உயிர்வேதியியல்.\nபார்மேட்டு அதிக அளவில் கல்லீரலிலும் வளர்கரு செல்களில் உள்ள இழைமணிகளிலும், புற்றுநோய் செல்களிலும் உயிர்ச்ச்த்து சுழற்சியின் போது உற்பத்தி செய்யப்படுகிறது :. \n\nSection::::பார்மேட்டு எசுத்தர்கள் மற்றும் உப்புகள்.\nபார்மேட்டு எசுத்தர்கள் ROC(O)H அல்லது (ROCH) என்ற மூலக்கூறு வாய்பாடால் குறிக்கப்படுகின்றன. ஆல்ககால் கள் பார்மிக் அமிலத்தில் கரையும்போது இவை தன்னியலார்ந்த முறையில் உருவாகின்றன. \n\nபார்மேட்டு உப்புகள் M(OCH) என்ற மூலக்கூறு வாய்பாடால் குறிப்பிடப்படுகின்றன. இத்தகைய உப்புகள் கார்பாக்சில் நீக்கவினைக்கு நேர்மாறான நிலையில் கிடைப்பவையாகும். உதாரணமாக நீரேறிய நிக்கல் பார்மேட்டு என்ற உப்பைக் கூறலாம். இது சுமார் 200 பாகை செல்சியசு வெப்பநிலையில் கார்பாக்சிலேற்ற வினைக்கு உட்பட்டு இறுதியாக உலோக நிக்கல் துகளைக் கொடுக்கிறது.\n\nஇத்துகள் நிக்கல் ஐதரசனேற்ற வினைகளில் வினையூக்கி யாகப் பயன்படுகிறது.\n\n"}
{"id": "248133", "url": "https://ta.wikipedia.org/wiki?curid=248133", "title": "தினேஷ் கனகரத்தினம்", "text": "தினேஷ் கனகரத்தினம்\n\nதினேஷ் கனகரத்தினம் (\"Dinesh Kanagaratnam\"; பிறப்பு: ஆகத்து 1981) இலங்கையைச் சேர்ந்த ரிதம் அண்ட் புளூஸ், ஹிப் ஹாப் கலைஞரும், இசையமைப்பாளரும் ஆவார். ஆன்டோஸ்டேஜ் ரெக்கார்டுகளின் நிறுவனரும், உரிமையாளருமான இவர், ஆங்கில, தமிழ், சிங்கள ராப் இசைக்கலைஞரும் ஆவார். 2012 ஆம் ஆண்டில் இவர் வெளியிட்ட \"ஆரியன்\" இசைத் தொகுப்பு பன்னாட்டளவில் மிகவும் வரவேற்பைப் பெற்றது. இதன் பின்னர் இவர் \"ஆரியன் தினேஷ்\" என அழைக்கப்படுகிறார். இவர் தமிழ்த் திரைப்படங்களிலும் பின்னணிப் பாடகராக பாடி வருகிறார்.\n"}
{"id": "248140", "url": "https://ta.wikipedia.org/wiki?curid=248140", "title": "தேற்றா", "text": "தேற்றா\n\nதேற்றா அல்லது தேத்தா (\"Strychnos potatorum\") என்பது ஒருவகை மரம். இது தமிழிலக்கியத்தில் இல்லம் என்றும் தேத்தாங்கொட்டை, தேறு போன்ற வேறு பெயர்களும் உள்ளன. இதன் இலைகள் பளபளப்பான சற்று நீண்ட கரும்பச்சை இலைகளையும், உருண்டையான விதையினையும் உடைய குறுமரம். தமிழகத்தின் மலைக்காடுகளிலும், சமவெளிகளில் ஒவ்வோர் இடத்தில் காணப்படுகிறது. இதன் பழம்,விதை, ஆகியவை மருத்துவப் பயன் உள்ளவை. திருக்குவளை என்னும் திருக்கோளிலி தலத்தின் தலமரமாக விளங்குவது தேற்றா மரமாகும். தேற்றாங்கொட்டை என்பது சேறுடன் கலங்கிய நீரைத் தெளிய வைக்க தமிழ்நாட்டின் சில பகுதிகளில் பயன்படுத்தப்படும் தேற்றா மரத்தின் விதை ஆகும்.\n\nகுளம், ஊருணிகளின் இருந்து பெறப்படும் நீர் கலங்கலாக இருக்கும். இந்நீரை அப்படியே குடிக்க இயலாது. எனவே சிவகங்கை, தஞ்சை மாவட்டங்களில் நீரைத் தெளிய வைக்க தேத்தாங்கொட்டையை கலங்கிய நீருள்ள பானையின் உட்புறம் தேய்ப்பர். சில மணி நேரங்களுக்கப் பிறகு பானை நீர் தெளிந்து காணப்படும்.\n\nSection::::பெயர்க்காரணம்.\nதேற்றா மரத்தின் கொட்டை, தேற்றாங்கொட்டை என அழைக்கப்படுகிறது. இந்த கொட்டையை கலங்கிய நீரில் சிறிதே உரைப்பதால் நீர் தெளிந்துவிடும். நீரைத் தெளிவிப்பதாலும் உடலை தேற்றுவதாலும் இது தேற்றான் கொட்டை எனப் பெயர் பெற்றுள்ளது.\nதேற்றாங் கொட்டை நீரைத் தெளிய வைக்கும் விதை என்ற பொருளைத் தருகிறது.இதனைப் பேச்சு வழக்கில் தேத்தாங்கொட்டை என்கிறார்கள்.\n\nSection::::பண்டைத் தமிழ் இலக்கியங்களில் தேற்றாமரம்.\nதேற்றா மரத்திற்கு இல்லம், சில்லம், கதலிகம் போன்ற பெயர்களைக் குறிப்பிடுகிறது பிங்கல நிகண்டு. தொல்காப்பியத்திலும் இது குறிக்கப்பட்டுள்ளது.\n\nதேற்றாமரத்தின் மலர்களை கண்ணியாகக் கட்டி தலையில் அணிந்ததாக நற்றிணைப் பாடல் கூறுகிறது.\n\nகலங்கிய நீரைத் தேற்றாங்கொட்டை தெளிய வைப்பது பற்றி கலித்தொகை இலக்கியத்தில் கூறப்பட்டுள்ளது.\n\nSection::::பிற பயன்பாடுகள்.\nசிலர் தேற்றா மரத்தின் காய்களை இடித்து கொட்டையை எடுத்த பின் கிடைக்கும் சக்கையைக் கரைத்து மீன்கள் உள்ள குட்டைகளில் இடுவர். இச்சக்கையின் சாறு மீன்களை ஒரு வித மயக்க நிலைக்கு இட்டுச் சென்று கரையில் ஒதுங்கச் செய்யும். இவ்வாறு மீன் பிடிப்புக்கும் தேற்றா மரம் பயன்படுகிறது.\n\nSection::::மருத்துவ குணங்கள்.\nதேற்றா மரத்தின் அனைத்து உறுப்புகளும் பாரம்பரிய மருத்துவத்தில் முக்கியத்துவம் கொண்டவை. உடல் இளைக்கவும், தேறாத உடம்பைத் தேற்றவும் தேத்தாங்கொட்டை லேகியம் பயன்படுகிறது. இதன் பழம், விதை இரண்டுமே சளியை நீக்கும், கபத்தைப் போக்கும், சீதபேதி - வயிற்றுப்போக்கைக் குணமாக்கும், புண்கள் - காயங்களை ஆற்றும், கண் நோய் போக்கும், சிறுநீரகக் கோளாறுகளைக் குணமாக்கும், பெண் இனப்பெருக்க உறுப்புக் கோளாறுகளை அகற்றும்; இதன் கொட்டை நீரிழிவு நோயைக் கட்டுப்படுத்தும்.\n\n"}
{"id": "248143", "url": "https://ta.wikipedia.org/wiki?curid=248143", "title": "பெயர்ச்சி (வடிவவியல்)", "text": "பெயர்ச்சி (வடிவவியல்)\n\nயூக்ளிடிய வடிவவியலில் பெயர்ச்சி (\"translation\") என்பது ஒவ்வொரு புள்ளியையும் ஒரு குறிப்பிட்ட திசையில், ஒரேயளவு தூரத்திற்கு நகர்த்தும் சார்பு ஆகும். யூக்ளிடிய வடிவவியலில் உருமாற்றமானது இரு புள்ளிகளின் கணங்களுக்கிடையேயான ஒன்றுக்கொன்று தொடர்பு அல்லது ஒரு தளத்திலிருந்து மற்றொரு தளத்திற்கான கோப்பு ஆகும். சுழற்சியையும், எதிரொளிப்பையும் போன்று பெயர்ச்சியும் ஒரு திட இயக்கமாகும். ஒவ்வொரு புள்ளியுடனும் ஒரு குறிப்பிட்டத் திசையனின் கூடுதலாகவும், ஆள்கூற்று முறைமையின் ஆதியின் நகர்த்தலாகவும் பெயர்ச்சியை விவரிக்கலாம்.\n\nஒரு பெயர்ச்சி செயலி என்பது கீழ்க்காணும் கணிதச் செயலி ஆகும்:\n\nv ஒரு நிலையான திசையன் எனில் : \n\n\"T\" என்ற பெயர்ச்சியினால் கிடைக்கும் எதிருரு \"பெயர்வு\" (\"translate\") எனப்படும்.\n\nயூக்ளிடிய வெளியில் பெயர்ச்சி ஒரு சமஅளவை உருமாற்றம் ஆகும். அனைத்து பெயர்ச்சிகளின் கணம் சார்புகளின் தொகுப்புச் செயலியைப் பொறுத்து ஒரு குலம் ஆகும். இக்குலம் \"T\" \"பெயர்ச்சி குலம்\" எனப்படும். மேலும் இக்குலம் சம அமைவியமானதாகவும், யூக்ளிடிய குலத்தின் (\"E\"(\"n\" )) இயல்நிலை உட்குலமாகவும் அமையும். \"T\" ஆல் கிடைக்கும் யூக்ளிடிய குலத்தின் ஈவு குலம், செங்குத்துக் குலம் \"O\"(\"n\" ) -உடன் சமஅமைவியம் கொண்டது:\n\nSection::::அணியின் மூலமாகக் குறித்தல்.\nபெயர்ச்சி அணி:\n\nஇந்த அணியால் பெருக்குவதனால் பெயர்ச்சியின் விளைவை அடையலாம்:\n\nதிசையனின் திசையை எதிராக மாற்றுவதன் மூலம் பெயர்ச்சி அணியின் நேர்மாறைப் பெறலாம்:\n\nபெயர்ச்சி அணிகளின் பெருக்கலை திசையன்களைக் கூட்டிப் பெறலாம்:\nதிசையன்களின் கூடுதல் பரிமாற்றத்துக்குட்பட்டது என்பதால் பெயர்ச்சி அணிகளின் பெருக்கலும் பரிமாற்றத்துக்குட்பட்டது.\n\n\n"}
{"id": "248146", "url": "https://ta.wikipedia.org/wiki?curid=248146", "title": "ஜார்ஜ் எச் ஹிட்சிங்ஸ்", "text": "ஜார்ஜ் எச் ஹிட்சிங்ஸ்\n\nஜார்ஜ் ஹெர்பர்ட் ஹிட்சிங்ஸ் (George Herbert Hitchings ஏப்ரல் 18, 1905 – பெபெரவரி 27,1998) என்பவர் ஒரு அமெரிக்க மருத்துவர். கீமோதெரபி ஆராய்ச்சிக்காக சர் ஜேம்ஸ் பிளாக், கெர்ட்ரூட் எலியான் ஆகியோருடன் நோபல் பரிசை 1988இல் பகிர்ந்து கொண்டவர்.\n"}
{"id": "248147", "url": "https://ta.wikipedia.org/wiki?curid=248147", "title": "கியாய்க்டியோ புத்தர் கோயில்", "text": "கியாய்க்டியோ புத்தர் கோயில்\n\nகியாய்க்டியோ பகொடா அல்லது கியாய்க்டியோ புத்தர் கோயில் ( Kyaiktiyo Pagoda), தங்கப் பாறை என்றும் அழைக்கப்படுகிறது. இது மியான்மர் நாட்டில், மொன் மாநிலத்தில் அமைந்த சிறு புத்தர் கோயில். ரங்கூனிலிருந்து 210 கி. மீ., தொலைவில் அமைந்துள்ளது. இப்பாறைக் கோயில் கடல் மட்டத்துக்கு மேல் 3600அடி உயரத்தில் (1100 மீட்டர்) அமைந்துள்ளது. இப்பாறையின் உயரம் 7.3மீட்டர். கின்புன் என்ற கிராமத்திலிருந்து 16 கி. மீ., தொலைவில் தங்கப் பாறை அமைந்துள்ளது. ஆண்கள் மட்டும் இக்கோயிலுக்குச் செல்ல அனுமதிக்கப்படுகின்றனர். ஒரு சிறிய இரும்புப் பாலத்தைக் கடந்தே இந்தப் பாறையை அடைய முடியும். மார்ச் மாதத்தில் வரும் பெüர்ணமி அன்று சீனா, ஜப்பான், மலேசியா, கொரியா போன்ற நாடுகளில் வசிக்கும் புத்த சமயத்தினர் இந்த தங்கப் பாறையை வழிபட வருகின்றனர். இப்பாறையின் அடியில் புத்தரின் தலைமுடி புதைக்கப்பட்டிருப்பதாக நம்பப்படுகிறது.\n\n"}
{"id": "248148", "url": "https://ta.wikipedia.org/wiki?curid=248148", "title": "தமிழ்த்தேச மக்கள் கட்சி", "text": "தமிழ்த்தேச மக்கள் கட்சி\n\nதமிழ்த்தேச மக்கள் கட்சி 25.05.2014ல் சென்னையில் தொடங்கப்பட்டது. இந்தக் கட்சி இந்திய தேர்தல் அரசியலை புறக்கணித்து மக்கள் அரசியலை முன்னிலைப்படுத்துக்கூடியது. தமிழ்த்தேச விடுதலையே நமது இலக்கு! மக்கள் அதிகாரம் நமது அரசியல்!பொதுமை நமது புரட்சி! என்ற முழக்கங்களுடன் தமிழகத்தில் இந்தக் கட்சி தொடங்கப்பட்டுள்ளது.\n\nSection::::கட்சியின் கோட்பாடு.\nதமிழ்த்தேச மக்கள் கட்சி இந்தியா என்பது பல்வேறு தேசங்கள் அடங்கிய ஒரு அரசமைப்பு, அதிலிருந்து தமிழ்நாடு அரசியல் விடுதலை பெற்று தனிநாடாக தன்னை அமைத்துக்கொள்ளும்போதே தமிழக மக்களின் அனைத்துத் துயரங்களுக்கும் முடிவு ஏற்படும் என்ற கோட்பாட்டினை அடிப்படையாகக் கொண்டுள்ளது. \n\nSection::::கட்சியின் செயல்பாடு.\nதமிழ்த் தேச விடுதலைக்காக மக்களைத் திரட்டி போராட திட்டமிட்டுள்ள இந்தக் கட்சி மக்களின் ஒருங்கிணைவுக்கு எதிராக உள்ள சாதிய கட்டமைப்பிற்கு எதிராகவும் போராடும் என அறிவித்துள்ளது. தமிழ்வழிக் கல்வி, ஆற்றுநீர் உரிமை, அணுஉலை எதிர்ப்பு, பெண்கள் சமஉரிமை, தமிழ் மொழியையும் தமிழ்ப் பண்பாட்டையும் தமிழக இயற்கை வளங்களையும் காக்கவும், பன்னாட்டு முதலாளிகளின் சுரண்டலுக்கு எதிராகவும் போராடுவது என இந்த கட்சியின் செயல்பாடுகள் அமைந்துள்ளன.தமிழீழ விடுதலையை இந்தக் கட்சி ஆதரிப்பதுடன் அம்மக்களுக்குத் துணைநிற்கும் என அறிவித்துள்ளது.\n\nSection::::கட்சியின் வழிகாட்டி.\nதமிழ்நாடு பொதுவுடமைக் கட்சி மற்றும் தமிழ்நாடு விடுதலைப்படையை உருவாக்கிய தமிழரசனின்அரசியலை தமிழ்த் தேச மக்கள் கட்சி ஏற்றுக் கொண்டுள்ளது.\n\nSection::::கட்சியின் தலைமை.\nகட்சியின் தலைவராக புகழேந்தியும், பொதுச் செயலாளராக தமிழ்நேயனும் , அமைப்புச் செயலாளராக செந்தமிழ்க் குமரனும், துணைத் தலைவர்களாக செ.இளங்கோவன், தமிழரசன் ஆகியோரும் துணை செயலராக காளை,கொள்கை பரப்புச் செயலராக ஆற்றல் அரசும் உள்ளனர். \n\nSection::::கட்சியின் முழக்கங்கள்.\nநமது இலக்கு தேசிய சனநாயக புரட்சி!\nபொதுமை தமிழ்த் தேசம்!\n\nகட்சியின் கொடி: சிவப்பு நிறக் கொடியில் மஞ்சள் நட்சத்திரம்.கட்சியின் அதிகாரப்பூர்வமான செய்தி இதழாக \"தமிழ்த்தேச விடுதலை அறம்\" என்று மாத இதழ் வெளிவருகிறது.\n\n"}
{"id": "248154", "url": "https://ta.wikipedia.org/wiki?curid=248154", "title": "தக்கலை பீர் முகம்மது அப்பா", "text": "தக்கலை பீர் முகம்மது அப்பா\n\nதக்கலை பீர் முகம்மது அப்பா காலத்தால் மூத்த தமிழக சூபிக் கவிஞர். அப்பா என மரியாதையுடன் அழைக்கப்பட்டவர். சிறந்த இறைநேசச் செல்வர். திருக்குர் ஆனின் உன்னத புகழ் அனைத்தையும் தம் மெய்ஞானக் கவிதைகளின் வாயிலாக மக்களுக்குத் தந்தவர். இவருடைய பாடல்கள் யாரும் எளிதில் விளங்கிக் கொள்ளும் வண்ணம் எளிமையானவை. பீர் என்பது இசுலாமிய சூபித்துவத்தில் ஆன்மிகக் குரு. முகமது என்பது நபிப் பெருமகனாரின் திருப்பெயர்.\n\nSection::::பிறப்பு.\nதிருநெல்வேலி மாவட்டம் தென்காசி வட்டம் கணிகபுரத்தில் பிறந்தார். இவருடைய தந்தையார் சிறுமலுக்கர். தாயார் ஆமீனா. இவரின் காலத்தைப் பற்றிய சரியான தடங்கள் இல்லை. கிபி 10, 13ஆம் நூற்றாண்டிற்கு இடைப்பட்டதாக இருக்கலாம். இசுலாமிய ஆண்டு ஹிஜ்ரி 800 க்கும் 1100 க்கும் இடைப்பட்டது. 108 சித்தர்களின் வரிசையில் அப்பா அவர்களின் பெயரும் இடம் பெற்றுள்ளது. சமசுகிருத மருத்துவ நூல்கள் இவரை சித்த நாகார்ஜுனர் என்றே குறிப்பிடுகின்றன.\n\nSection::::இளமைக்காலம்.\nSection::::சூழல்.\nதென்காசியில் சைவ சமயம் எழுச்சி பெற்று நின்றது. சைவ வெள்ளாளர்களும்/ பாளையப்பட்டு மறவர்களும்/, பட்டு நூல் நெசவாளர்களும் கலந்த வாழ்ந்த நகரில் இசுலாமியர்களும் இருந்தனர். அங்கு \"விசுவநாத சாமி கோவில்\" என்ற பிரமாண்ட கோவில் ஒன்று இருந்தது. அந்த கோயிலின் தர்மகர்த்தவான திரு. பெஸ்கட் ராம சாஸ்திரி, பீர்முகம்மதின் அப்பா சிறுமலுக்கருக்கு நெருங்கிய நண்பராக இருந்தார். எனவே, இருவீட்டுப் பிள்ளைகளும் நெருங்கி பழகுவர். விளையாடுவர். இருப்பினும்,ளமை காலத்தில் பீர்முகம்மது உலக நடப்புகள் எவற்றின் மீதும் ஆர்வம் காட்டாத மனம் படைத்தவராக இருந்தார். அதுவே அச்சூழலுக்கு அவருக்கு பொருத்தமாகவே இருந்தது.\n\nSection::::வாழிட மாற்ற நிகழ்வு.\nஅக்காலத்தில், அக்கோவில் குளத்தில் சைவர்கள் மட்டுமே குளிக்க அனுமதிப்பர். அச்சூழலில் பீர் முகம்மது என்ற இசுலாமியச்சிறுவன் குளித்ததால், பீர் முகம்மதுவின் அப்பாவுக்கும், கோவில் தர்மகத்தாவுக்கும் மனப்பிரச்சனையை ஏற்படுத்தி விட்டது. அன்றைய நாட்களில் தக்கலையானது நெசவாளர்களை அதிகம் கொண்ட இடமாக செயல்பட்டது. எனவே, தக்கலைக்கு தமது வாழிடத்தை மாற்றி, அங்கு முஹைதீன் பிள்ளை என்பவருடைய வீட்டில் தங்கினர். அங்கு அவரது குடும்பத்தார், நெசவுத் தொழிலை மேற்கொண்டனர். அன்று தக்கலை, திருவாங்கூர் மன்னரின் ஆளுகைக்கு உட்பட்டிருந்தது. திருவாங்கூரின் தலைநகராக அதன் அடுத்த ஊரான பத்மநாபபுரம் விளங்கியது. தன் வாழ்நாளில் பெரும் பகுதியைக் கேரள மாநிலத்தின் கொச்சிப் பகுதியைச் சார்ந்த மலைப் பகுதிகளில்தான் வாழ்ந்தார். இதன்பின் யானை மலைக் காட்டுப் பகுதிகளில் தவம் இருந்தார். அப்போதுதான் சூபிக் கருத்துப் பெட்டகமாம் பல நூல்களை எழுதியதாகத் தெரிகிறது.\n\nSection::::தக்கலை பீர் முகமது அப்பாவின் சிறப்பு.\nஅப்பா அவர்கள் பிறந்த ஆண்டு இன்னும் கணிக்க முடியாமலே இருக்கிறது. இளமையிலேயே ஞானக் கருத்துக்களில் ஈடுபாடு உடையவராய் விளங்கிய அவர், தென்காசியைச் சேர்ந்தவராயிருப்பினும் தன் வாழ்நாளில் பெரும் பகுதியைக் கேரள மாநிலத்தின் கொச்சிப் பகுதியைச் சார்ந்த மலைப் பகுதிகளில்தான் வாழ்ந்தார். இதன்பின் யானை மலைக் காட்டுப் பகுதிகளில் தவம் இருந்தார். அப்போதுதான் சூபிக் கருத்துப் பெட்டகமாம் பல நூல்களை எழுதியதாகத் தெரிகிறது.\n\n\n<poem>\n\nSection::::இவரின் நூல்கள்.\nSection::::சில நூற்கீற்றுகள்.\n</poem>\n\n\nSection::::இறப்பு.\nஅப்பா அவர்கள் நீண்ட காலம் தங்கியிருந்த கேரளத்தின் ஒரு இடத்திற்கு இன்னமும் பீர்மேடு (இடுக்கி மாவட்டம்) எனும் பெயர் நிலவுகிறது. இறுதியில் கன்னியாகுமரி மாவட்டம் தக்கலைப் பகுதிக்கு வந்து சிலகாலம் இருந்து ஞானம் உபதேசித்தார்; பின்னர் இறுதி நாளும் தக்கலையிலேயே முடிந்தது. இவருடைய தர்கா, பீர் முகம்மது ஒலியுல்லா தர்கா தக்கலையில் இருக்கிறது.\n\n\n"}
{"id": "248158", "url": "https://ta.wikipedia.org/wiki?curid=248158", "title": "ஈத்தைல் பார்மேட்டு", "text": "ஈத்தைல் பார்மேட்டு\n\nஈத்தைல் பார்மேட்டு (\"ethyl formate\") என்பது ஒரு கார்பாக்சிலிக் அமிலமான பார்மிக் அமிலம் ஒரு எத்தனால் என்ற ஆல்ககாலுடன் வினைபுரிந்து உருவாகும் எசுத்தர் ஆகும். பார்மிக் அமிலமும் மெத்தனோயேட்டு என்ற பெயரால் அழைக்கப்படுவதால் இச்சேர்மம் எத்தில் மெத்தனோயேட்டு என்று அழைக்கப்படுகிறது. ரம் என்று சொல்லப்படும் மதுபான வகையின் மணம் மற்றும் ராசுபெரி பழத்தின் நறுமணத்தில் சிறிதளவு ஈத்தைல் பார்மேட்டு உண்டு. எறும்புகளின் உடலில் இருந்தும் தேனீக்களின் கொட்டும் குழலிலும் இது தோன்றுகிறது. \n\nSection::::பயன்பாடு.\nஎத்தில் மெத்தனோயேட்டை அமெரிக்க உணவு மற்றும் மருந்து நிர்வாகம் பொதுவாக பாதுகாப்பானது என்று அறிவித்துள்ளது. ஆனால் அமெரிக்கத் தொழிற்பாதுகாப்பு மற்றும் சுகாதார நிர்வாகம், கண்கள், தோல், சளிச்சவ்வு மற்றும் மனிதர், விலங்குகளின் சுவாசக்குழாய்களில் எத்தில் மெத்தனோயேட்டு எரிச்சலை உண்டாக்கும் என்றும் மத்திய நரம்பு மண்டலத்தில் பாதிப்பை ஏற்படுத்துகிறது என்றும் கூறியுள்ளது. தொழிற்சாலைகளில் செல்லுலோசு நைட்ரேட்டு, செல்லுலோசு அசிட்டேட்டு, எண்ணெய்கள் மற்றும் கொழுப்புப்பசை முதலியவற்றை கரைப்பதற்கு கரைப்பானாக ஈத்தைல் பார்மேட்டு பயன்படுத்தப்படுகிறது. அசிட்டோனுக்கு மாற்றாகவும் இதை உபயோகிக்க முடியும். இதைத்தவிர தொழிலாளர்கள் ஈத்தைல் பார்மேட்டை கீழ்கண்டவாறு பலவாறாகப் பயன்படுத்துகின்றனர்:\n\n\n\n\nSection::::விண்வெளியில்.\nபால்வெளியில் உள்ள சாகிடாரியசு பி2 எனப்படும் தனுசு பி2 பகுதியின் மேகக்கூட்டத்தில் ஈத்தைல் பார்மேட்டை வானியலாளர்கள் அடையாளம் கண்டுள்ளனர். செருமனியில் உள்ள மாக்சு பிளாங்க் ரேடியோ வானியல் நிறுவனத்தினர், எசுப்பானியாவின் 30 மீட்டர் வானொலித் தொலைநோக்கியைப் பயன்படுத்தி புதிய விண்மீனுக்கு அருகில் உள்ள வெப்பப் பகுதிகளில் இருந்து உமிழப்படும் கதிர்வீச்சு நிறமாலை பற்றி ஆய்வு செய்தனர். இந்த ஆய்வின் முடிவில் அங்கு ஈத்தைல் பார்மேட்டின் 50 மூலக்கூறுகள் அடையாளம் காணப்பட்டன.\n"}
{"id": "248164", "url": "https://ta.wikipedia.org/wiki?curid=248164", "title": "சோடியம் பார்மேட்டு", "text": "சோடியம் பார்மேட்டு\n\nசோடியம் பார்மேட்டு ( Sodium formate ) என்பது சோடியம் உப்பு பார்மிக் அமிலத்துடன் வினைபுரிந்து உருவாகும் சேர்மம் ஆகும். இதனுடைய மூலக்கூறு வாய்பாடு HCOONa . பொதுவாக வெள்ளை நிறத்தில் காணப்படும் இச்சேர்மம் நீர் ஈர்க்கும் தன்மை கொண்டது.\n\nSection::::பயன்கள்.\nதுணிகளுக்குச் சாயமிடுதல் மற்றும் அச்சிடும் செயல்முறைகளில் சோடியம் பார்மேட்டு பயன்படுத்தப்படுகிறது. வலிமையான கனிம அமிலங்களின் அமிலத்தன்மையை அதிகரித்தலில் இடையகப்படுத்தும் முகவராகவும் பயன்படுத்தப்படுகிறது. மேலும் இது ஒரு உணவுக் கூட்டுப்பொருளாகவும் பனிநீக்க முகவராகவும் பயனாகிறது.\n\nகட்டமைப்பு உயிரியலில், {[புரதம்|புரதப்]] படிகங்கள் மீதான எக்சு கதிர் சோதனைகளில் ஒரு உறை பாதுகாப்புப் பொருளாக சோடியம் பார்மேட்டைப் பயன்படுத்த முடியும், ஆய்வுகளில் ஏற்படும் கதிரியக்க சேதப் பாதிப்புகளை குறைப்பதற்காக பொதுவாக 100 கெல்வின் வெப்பநிலையில் இவ்வாய்வுகள் நடத்தப்படுகின்றன.\n\nSection::::தயாரிப்பு.\nபார்மிக் அமிலத்தை சோடியம் கார்பனேட்டுடன் வினைபுரியச் செய்து நடுநிலையாக்கம் மூலமாக சோடியம் பார்மேட்டு ஆய்வகத்தில் தயாரிக்கப்படுகிறது. குளோரோபார்மை அமிலங்கலந்த சோடியம் ஐதராக்சைடுடன் சேர்ப்பதன் மூலமாகவும்\n\nஅல்லது சோடியம் ஐதராக்சைடை குளோரால் ஐதரேட்டுடன் சேர்த்தும் சோடியம் பார்மேட்டைத் தயாரிக்கலாம். \n\nமுதலாவது முறையைக் காட்டிலும் இரண்டாவதாகக் கூறப்பட்ட முறை அதிக அளவில் பயன்படுகிறது. ஏனெனில் குளோரோபார்ம் அமிலக்கரைசலில் குறைவான கரைதிறன் பெற்றுள்ளதால் சோடியம் பார்மேட்டுக் கரைசலில் இருந்து பகுதிப்படிகமாக்கல் முறையில் பிரித்தெடுப்பது எளிதாக இருக்கும். முதலாவது முறையில் உருவாகும் சோடியம் குளோரைடு நன்றாக கரைந்து விடுவதால் பிரித்தெடுப்பது கடினமாக இருக்கும்.\n\nகார்பன் மோனாக்சைடு தகுந்த அழுத்தத்தில் 160 பாகை செல்சியசு வெப்பநிலையில் சேர்க்கப்பட்டு வணிகமுறையில் சோடியம் பார்மேட்டு தயாரிக்கப்படுகிறது. \n\nஎத்தனாலை ஒரு காரத்தின் முன்னிலையில் சோடியம் ஐப்போகுளோரைட்டுடன் ஏலோபார்ம் வினைக்கு உட்படுத்தியும் சோடியம் பார்மேட்டு தயாரிக்கலாம். குளோரோஃபார்ம் தயாரிக்கும் முறையாக இம்முறை சிறப்பாக ஆவணப்படுத்தப்பட்டுள்ளது.\n\n"}
{"id": "248168", "url": "https://ta.wikipedia.org/wiki?curid=248168", "title": "தமிழக வரலாறு", "text": "தமிழக வரலாறு\n\nதற்கால இந்தியாவில் உள்ள தமிழ்நாடு மண்டலம் வரலாற்றுக் காலத்துக்கு முன்பு முதல் மக்கள் வாழும் உறைவிடமாக தொடர்ந்து இருந்துவந்துள்ளது. தமிழ்நாட்டின் வரலாறும் தமிழ் மக்களின் நாகரீகமும் உலகின் மிகப் பழமையானவையாகும். முந்தைய பழங்கற்காலம் முதல் தற்காலம் வரையிலான தமிழ்நாட்டின் வரலாறு முழுவதிலும், இந்தப் பகுதியானது பல்வேறு புறக் கலாச்சாரங்களுடன் ஒருங்கிணைந்து இருந்து வந்துள்ளது. வரலாற்றில் ஒப்பீட்டளவில் குறுகிய காலப் பகுதிகளைத் தவிர்த்து, பிற காலகட்டங்களில் தமிழ்நாடு பகுதி புற ஆக்கிரமிப்புகள் எதுவுமின்றி சுதந்திரமாக இருந்து வந்துள்ளது.\n\nசேர, சோழ, பாண்டிய மற்றும் பல்லவ பேரரசுகளே நான்கு பண்டைய பூர்வீக தமிழ் பேரரசுகளாக இருந்தன. இவர்கள் தனித்தன்மை வாய்ந்த கலாச்சாரம் மற்றும் மொழி ஆகியவற்றைக் கொண்டு இந்தப் பகுதியை ஆட்சி செய்தனர், இதனால் உலகில் அழியாமல் வழக்கத்திலிருந்த சில பழமையான இலக்கியங்களின் வளர்ச்சி சாத்தியமானது. இவர்கள் ரோமப் பேரரசுடன் அதிகப்படியான கடல்வழி வர்த்தகத் தொடர்புகளைக் கொண்டிருந்தனர். இப்பகுதியின் தலைமைக்காக இந்த மூன்று வம்சத்தைச் சேர்ந்தவர்களும் ஒருவருக்கொருவர் தொடர்ச்சியாக போரிட்டுக் கொண்டனர். மூன்று பேரரசுகளும் பாரம்பரியமாக ஆட்சி செய்துவந்த இந்தப் பகுதியை மூன்றாம் நூற்றாண்டில் நுழைந்த களப்பிரர்கள் விரட்டியதால் இப்பகுதியின் பாரம்பரிய ஆட்சி வடிவம் மாறியது. பாண்டியர்கள் மற்றும் பல்லவர்கள் மீட்டெழுந்து களப்பிரர் ஆதிக்கத்தை முறியடித்து தங்களின் பாரம்பரிய பேரரசுகளை மீண்டும் நிலைநாட்டினர். வீழ்ந்திருந்த சோழர்கள் ஒன்பதாம் நூற்றாண்டில் பல்லவர்களையும் பாண்டியர்களையும் தோற்கடித்து, தங்களது பெரும் சக்தியாக எழுச்சியடைந்து கிட்டத்தட்ட தெற்கு தீபகற்பப் பகுதி முழுவதும் தங்கள் பேரரசை விரிவுபடுத்தினர். வங்காள விரிகுடா பகுதியில் சோழப் பேரரசு சுமார் 3,600,000 கி.மீ2 அளவிற்குப் பரவி இருந்தது. தென்கிழக்கு ஆசியாவில் இருந்த ஸ்ரீ விஜயா பேரரசு பகுதியையும் சோழரின் கடற்படை கட்டுப்பாட்டில் கொண்டிருந்தது.\n\nவடமேற்கு பகுதியிலிருந்து வந்த இசுலாமிய படைகளின் ஊடுருவல் காரணமாக இந்தியாவின் மற்ற பகுதிகளில் ஏற்பட்ட அரசியல் மாற்றங்கள் தமிழ்நாட்டின் வரலாற்றில் குறிப்பிடத்தக்க மாற்றம் ஏற்பட்டது. பதினான்காம் நூற்றாண்டில் பண்டைய மூன்று பேரரசுகளின் வீழ்ச்சி காரணமாக, தமிழ்நாடு விஜயநகரப் பேரரசின் ஒரு அங்கமாக மாறியது. விஜயநகரப் பேரரசின் கீழ் தெலுங்கு பேசும் நாயக்கர் ஆட்சியாளர்கள் தமிழ்ப் பகுதியை ஆட்சி செய்தனர். மராத்தியர்களின் குறுகிய கால வருகை தமிழ்ப் பகுதியில் ஐரோப்பிய வணிக நிறுவனங்களின் வருகைக்கு வழிவகுத்தது. பதினேழாம் நூற்றாண்டின் போது இவ்வாறு வணிகம் செய்ய வந்தவர்கள் இறுதியில் இந்தப் பகுதியின் பூர்வீக ஆட்சியாளர்களை தங்களின் கட்டுப்பாட்டின் கீழ்க் கொண்டுவந்தனர். தென்னிந்தியாவின் பல பகுதிகளை உள்ளடக்கிய சென்னை மாகாணம் பதினெட்டாம் நூற்றாண்டில் உருவாக்கப்பட்டது. இப்பகுதி பிரித்தானியக் கிழக்கிந்தியக் கம்பனியால் நேரடியாக ஆட்சி செய்யப்பட்டது. இந்தியாவின் சுதந்திரத்திற்குப் பிறகு மொழியியல் எல்லைகளை அடிப்படையாகக் கொண்டு தமிழ்நாடு மாநிலம் உருவாக்கப்பட்டது.\n\nSection::::வரலாற்றுக்கு முந்தைய காலம்.\nSection::::பழைய கற்காலம்.\nதமிழ்நாட்டின் பகுதிகளில் பழங்கற்கால குடியிருப்புகள் இருந்த வரலாற்றுக்கு முற்பட்ட காலப்பகுதியானது கி.மு 500,000 ஆண்டிலிருந்து கி.மு 3000 ஆண்டு வரை நீடித்திருந்ததாக மதிப்பிடப்படுகிறது. பழங்கற்காலத்தின் பெரும்பாலான காலகட்டங்களில் இப்பகுதியில், அடர்த்தியற்ற காட்டுப் பகுதிகள் அல்லது புல்வெளி சார்ந்த சுற்றுச்சூழலில் அமைந்த ஆற்றுப் பள்ளதாக்குகளுக்கு அருகிலேயே மனிதர்கள் வாழ்ந்து வந்தனர். இந்தப் பகுதிகளில் மக்கட்தொகை அடர்த்தி மிகக் குறைவாக இருந்தது ஆகையால் தென்னிந்தியாவில் இரண்டு இடங்களில் மட்டுமே தொடக்க பழங்கற்கால கலாச்சாரம் கண்டறியப்பட்டுள்ளது. தமிழ்நாட்டில் சென்னையின் வடமேற்கு பகுதியில் உள்ள அத்திரம்பாக்கம் பள்ளதாக்கு இந்தப் பகுதிகளில் ஒன்றாகும். தமிழ்நாட்டின் வடக்குப் பகுதிகளைச் சுற்றி பழங்கற்காலத்திய விலங்குகளின் புதைப்படிமங்கள் மற்றும் கல்வெட்டுகள் கண்டறியப்பட்டுள்ளதாக தொல்லியல் சார்ந்த ஆய்வுகள் கூறுகின்றன. இவை கி.மு 300,000 ஆண்டு காலத்தைச் சேர்ந்தவையாக இருக்கலாம். தென்னிந்தியாவில் வாழ்ந்த மனிதர்கள் பெரும்பாலும் \"பண்டைய \"பழங்கற்காலத்தில்\" நீண்ட காலம் வாழ்ந்த ஹோமோ எரக்டஸ் இனத்தைச் சேர்ந்தவர்களாவர். மேலும் இவர்கள் கைக்கோடரி மற்றும் வெட்டுக்கத்தி ஆகியவற்றைப் பயன்படுத்தி வேட்டையாடி சேகரித்து வாழும் மக்களாக இருந்தனர்.\n\n50,000 ஆண்டுகளுக்கு முன்பு தோன்றிய தற்கால மனித இனத்தின் (ஹோமோ செப்பியன்ஸ் செப்பியன்ஸ் ) மூதாதைய இனத்தினர் மிகவும் மேம்பட்ட நிலையிலும், பல்வேறு கற்களைப் பயன்படுத்தி தகடு போன்ற கருவிகள் மற்றும் மெல்லிய நுண்தகடு கருவிகளையும் உருவாக்கி பயன்படுத்தியிருந்தனர். சுமார் 10,000 ஆண்டுகளுக்கு முன்பிருந்து நுண்கல் கருவிகள் என்று அறியப்படும் இன்னும் சிறிய கருவிகளை மனிதர்கள் உருவாக்கினர். சூரிய காந்தக் கல், அகேட் கல், சிக்கிமுக்கி கல், குவார்ட்ஸ் கல் போன்ற பொருள்களைப் பயன்படுத்தி நுண்கற்கள் கருவிகளை மனிதர்கள் உருவாக்கினர். 1949 ஆம் ஆண்டில், இது போன்ற நுண்கல் கருவிகளை திருநெல்வேலி மாவட்டத்தில் ஆராய்ச்சியாளர்கள் கண்டுபிடித்துள்ளனர். நுண்கற்கள் காலமானது கி.மு 6000-3000 ஆண்டுகளுக்கு இடைப்பட்ட காலமாகும் என தொல்லியல் துறை ஆய்வுகள் கூறுகின்றன.\n\nSection::::புதிய கற்காலம்.\nதமிழ்நாட்டில் சுமார் கி.மு 2500 ஆண்டு புதிய கற்காலம் தொடங்கியது. சாணைபிடித்தல் மற்றும் மெருகேற்றல் போன்ற முறைகளைப் பயன்படுத்தி புதிய கற்காலத்தைச் சேர்ந்த மனிதர்கள் தங்கள் கற்கருவிகளுக்கு நயமான வடிவம் அளித்தனர். பண்டைய எழுத்துக்களைக் கொண்ட புதிய கற்காலத்தைச் சேர்ந்த கோடரியின் மேற்பகுதி தமிழ்நாட்டில் கண்டுபிடிக்கப்பட்டுள்ளது. புதிய கற்கால மனிதர்கள் பெரும்பாலும் சிறிய சமதளமான மலைகள் அல்லது மலையின் அடிவாரத்தில், சிறிய, ஏறத்தாழ நிரந்தரமான குடியிருப்புகளில் வாழ்ந்தனர். மேய்ச்சல் காரணங்களுக்காக அவ்வப்போது அவர்கள் இடம் விட்டு இடம் பெயர்ந்தனர். அவர்கள் இறந்தவர்களை பள்ளங்கள் அல்லது புதைகலங்களில் புதைத்து சடங்குகளை முறையாகச் செய்தனர். அவர்கள் ஆயுதங்கள் மற்றும் கருவிகளை உருவாக்க தாமிரத்தைப் பயன்படுத்தவும் தொடங்கினர்.\n\nSection::::இரும்புக் காலம்.\nஇரும்பைப் பயன்படுத்தி ஆயுதங்கள் மற்றும் கருவிகளை வடிவமைக்கும் முறையை மனிதர்கள் இரும்புக் காலத்தின் போது தொடங்கினர். பல நூறு இடங்களில் காணப்படும் பெருங்கற்களாலான இடுகாடுகளைக் கொண்டு தீபகற்ப இந்தியாவில் இரும்புக் காலக் கலாச்சாரம் இருந்ததை அறிய முடிகிறது. இடுகாடு நினைவுச் சின்னங்களில் மேற்கொள்ளப்பட்ட அகழ்வாய்வு மற்றும் அவற்றின் வகைகளைக் கொண்டு வடக்குப் பகுதியிலிருந்து தெற்குப் பகுதிக்கு இரும்புக் கால குடியேற்றங்கள் பரவியதாகத் தெரிகிறது. திருநெல்வேலி மாவட்டத்தின் ஆதிச்சநல்லூர் மற்றும் இந்தியாவின் வடக்கு பகுதிகளில் நடைபெற்ற அகழ்வாய்வுகளை ஒப்பிடும் போது பெருங்கற்களாலான குடியேற்றங்கள் தெற்கு நோக்கி இடம்பெயர்ந்ததற்கான அடையாளங்கள் கிடைத்தன.\n\nசுமார் கி.மு 1000 வது ஆண்டைச் சேர்ந்த பெருங்கற்களாலான புதைகல இடுகாடுகள் இருந்ததற்கான தெளிவான முற்கால அடையாளங்கள் இடுகாடுகள் தமிழ்நாட்டின் பல்வேறு பகுதிகளில் கண்டறியப்பட்டுள்ளன, குறிப்பாக திருநெல்வேலி மாவட்டத்திலிருந்து 24 கி.மீ தொலைவில் இருக்கும் ஆதிச்சநல்லூர் என்ற இடத்தில் இந்தியத் தொல்லியல் ஆய்வகத்தின் தொல்பொருள் ஆய்வாளர்கள் நடத்திய ஆய்வில் பூமியிலிருந்து 157 புதைகலங்களை அகழ்ந்தெடுத்தனர். அவற்றில் 15 கலங்களில் மனிதனின் மண்டை ஓடு, எலும்புக் கூடுகள் மற்றும் மற்றும் எலும்புகள், உமி, அரிசி தானியங்கள், கருகிய அரிசி மற்றும் புதிய கற்கால கோடரிக் கருவி ஆகியவற்றைக் கொண்டிருந்தன. கண்டெடுக்கப்பட்டுள்ள புதைகலத்தில் எழுத்தப்பட்ட எழுத்துகள், 2800 ஆண்டுகளுக்கு முந்தைய புதிய கற்காலத்தின் தமிழ்-பிராமி வரிவடிவத்தை ஒத்திருப்பதாக இந்தியத் தொல்லியல் ஆய்வகத்தின் தொல்பொருள் ஆய்வாளர்கள் கூறுகின்றனர். தொடர்ந்து அகழ்வாய்வு சோதனைகளை மேற்கொள்ளுவதற்கான தொல்லியல் களமாக ஆதிச்சநல்லூர் அறிவிக்கப்பட்டுள்ளது.\n\nதற்போதைய பொதுவான காலத்திற்கு முந்தைய தமிழ்நாட்டின் அரசியல் நிலவரம் பற்றிய குறிப்புகள், கி.மு 300 ஆண்டைச் சேர்ந்த அசோகரின் சாசனத்திலும் கி.மு 150 ஆண்டைச் சேர்ந்த கதிகும்பா கல்வெட்டிலும் (ஓரளவு) கண்டறியப்பட்டுள்ளது. மிகப் பழைய வட்டெழுத்து ரீதியான சான்றில் தமிழ் நாட்டில் இருந்த ஆட்சி பற்றிய குறிப்புகள் காணப்படுகின்றன, அதில் பாண்டிய நாட்டிலிருந்து களப்பிரர்களை வெளியேற்றிய பாண்டிய அரசன் கடுங்கோன் (c.560–590 CE) என்பவனைப் பற்றிக் கூறப்பட்டுள்ளது - நீலகண்ட சாத்திரி, \"தென்னிந்தியாவின் வரலாறு\" பக்கம் 105, 137\n\nSection::::முற்கால வரலாறு.\nபண்டைய தமிழ்நாட்டில், \"வேந்தர்\" என அழைக்கப்பட்ட அரசர்களின் தலைமையின் கீழ் இருந்த மூன்று முடியாட்சி மாநிலங்களும் \"வேள்\" அல்லது \"வேளிர்\" என்ற பட்டப் பெயர் கொண்டு அழைக்கப்பட்ட பல பழங்குடி இனத் தலைவர்களின் தலைமையில் இருந்த பழங்குடி இனக் குழுக்களும் இருந்தன. இவர்களுக்கும் அடுத்ததாக, உள்ளூர் பகுதிகளின் இனக் குழுக்களின் தலைவர்கள் இருந்தனர், இவர்கள் \"கிழார்\" அல்லது \"மன்னர்\" என அழைக்கப்பட்டனர். கி.மு மூன்றாம் நூற்றாண்டின் போது தக்காணப் பீடபூமி மௌரியப் பேரரசின் ஒரு அங்கமாக இருந்தது. கி.மு முதல் நூற்றாண்டின் இடைப்பகுதி முதல் கி.பி இரண்டாம் நூற்றாண்டு வரை இந்த பகுதி சாதவாகனர் வம்சத்தினரால் ஆளப்பட்டது. வடக்கு பகுதியைச் சேர்ந்த இந்தப் பேரரசுகளின் கட்டுப்பாட்டிலிருந்து தமிழ் பகுதி தன்னிச்சையாக இருந்தது. தமிழ் அரசர்கள் மற்றும் குழுத்தலைவர்கள் எப்போதும் ஒருவருக்கொருவர் சண்டையிட்டுக் கொண்டிருந்தனர். பெரும்பாலும் அவர்கள் சண்டையிடுவது இடங்களுக்காகவே. அரசனின் நீதிமன்றங்கள் ஆற்றலைப் பகிர்ந்தளிப்பதற்கு பதிலாக சமூக நிகழ்வுகளுக்கான மையங்களாக இருந்தன. அவை வளங்களைப் பகிர்ந்தளிக்கும் மையங்களாக இருந்தன. ஆட்சியாளர்கள் படிப்படியாக வட இந்தியார்களின் ஆதிக்கம் மற்றும் வேதக் கொள்கைகளைப் பின்பற்றத் தொடங்கினர். இவைகள் ஆட்சியாளரின் நிலையை மேம்படுத்த பலி கொடுக்கும் பழக்கத்தையும் ஊக்குவித்தன.\n\nஅசோகப் பேரரசின் கீழ் இல்லாத பேரரசுகள் மற்றும் இந்தப் பேரரசுடன் நட்பு நிலையில் இருந்த பேரரசுகள் பற்றிய தகவல்கள் கல்வெட்டில் குறிப்பிடப்பட்டுள்ளன. இவற்றுடன் சேர்ந்து சோழர்கள், பாண்டியர்கள் மற்றும் சேரர்களின் வம்சங்கள் (கி.மு 273-232) அசோகத் தூண்களில் குறிப்பிடப்பட்டுள்ளன. நூறு ஆண்டுகளுக்கும் மேலாக இருந்த தமிழ் பேரரசுகளின் கூட்டமைப்பைபற்றி கி.மு 150 ஆண்டைச் சேர்ந்த கலிங்கப் பேரரசை ஆட்சி செய்த அரசன் கார்வேலனின் ஹத்திகும்பா கல்வெட்டு, குறிப்பிடுக்கிறது.\n\nமுற்கால சோழர்களில் கரிகாலச் சோழன் மிகப் புகழ்பெற்றவராக இருந்தார். சங்க இலக்கியங்களின் பல்வேறு செய்யுள்களில் கரிகாலச் சோழன் பற்றி குறிப்பிடப்பட்டுள்ளது. பின்னாளில் எழுதப்பட்ட \"சிலப்பதிகாரம்\" நூலில் வரும் பல்வேறு கதைகளிலும் கரிகாலன் பற்றிய செய்திகள் முக்கிய பொருளாக இருந்தது. மேலும் 11 மற்றும் 12 ஆம் நூற்றாண்டில் எழுதப்பட்ட இலக்கிய நூல்கள் மற்றும் கல்வெட்டுகளிலும் கரிகாலன் பற்றிய தகவல்கள் உள்ளன. இமாலயம் வரையிலான இந்தியா முழுவதையும் வென்றவன் எனவும் நிலமானியங்களைக் கொண்டு காவேரி ஆற்றின் வெள்ளத்தை தடுப்பதற்காக கரைகளைக் கட்டியவன் எனவும் இந்த நூல்கள் விளக்குகின்றன. சங்க இலக்கியங்களில் இந்த தகவல்கள் இல்லை என்பதால் இந்த வரலாறு பற்றி வெளிப்படையாக தெரிவதில்லை. சோழர்களில் மற்றொரு புகழ்ழெற்ற மன்னன் கோச்செங்கண்ணன் ஆவான். சங்க கால இலக்கியப் பாடல்கள் பலவற்றில் அவனைப் பற்றி புகழ்ந்து பாடப்பட்டுள்ளது. இடைக்காலத்தின் போது சைவ அறிவாளராகவும் கருதப்பட்டார்.\nஇந்திய தீபகற்பத்தின் தென்கோடிப் பகுதியான கொற்கையிலிருந்து முதலில் ஆட்சி செய்ய தொடங்கிய பாண்டியர்கள் பின்னாளில் மதுரை நகருக்கு மாறினர். சங்க இலக்கியத்திலும் பாண்டியர்கள் பற்றி குறிப்பிடப்பட்டுள்ளது. மேலும் இதே காலத்தில் இருந்த கிரேக்க மற்றும் உரோமானிய ஆவணங்களிலும் பாண்டியர்கள் பற்றி உள்ளது. மெகஸ்தனிஸ், \"இந்திகா\" என்ற தனது நூலில் பாண்டியப் பேரரசு பற்றி குறிப்பிட்டுள்ளார். மதுரையின் தற்போதைய மாவட்டங்கள், திருநெல்வேலி மற்றும் தெற்கு கேரளாவின் சில பகுதிகளை பாண்டியர்கள் தங்கள் கட்டுப்பாட்டில் வைத்திருந்தனர். பாண்டியர்கள் கிரேக்கம் மற்றும் உரோம் ஆகிய நாடுகளுடன் வணிகத் தொடர்பையும் கொண்டிருந்தனர். பாண்டியர்கள் தமிழகத்தின் மற்ற பேரரசுகளுடன் இணைந்து ஈழத்தின் தமிழ் வணிகர்களுடன் வணிக மற்றும் திருமணத் தொடர்பையும் கொண்டிருந்தனர். சங்க இலக்கியங்களின் பல்வேறு பாடல்களில் பாண்டிய மன்னர்கள் பலர் பற்றி குறிப்புகள் காணப்படுகின்றன. இவர்களில் 'தலையாலங்கானம் வென்ற' நெடுஞ்செழியன் மற்றும் தியாகச் செயல்களுக்கான சிறப்பான ஒருவராக குறிப்பிடப்படும் ஆரான் முதுகுடுமி பெருவழுதி என்ற மற்றொரு நெடுஞ்செழியன் ஆகியோர் சிறப்பாக குறிப்பிடப்பட்டுள்ளனர். \"அகநானூறு\" மற்றும் \"புறநானூறு\" போன்ற தமிழ்நூல்களின் தொகுப்புகளில் உள்ள சிறிய பாடல்கள், \"மதுரைக் காஞ்சி\" மற்றும் \"நெடுநல்வாடை\" போன்ற இரண்டு முக்கிய நூல்களிலும் (\"பத்துப்பாட்டு\" தொகுப்புகளில் உள்ளது) சங்க காலத்தில் பாண்டிய பேரரசில் மேற்கொள்ளப்பட்ட சமூக மற்றும் வணிக ரீதியான செயல்கள் பற்றிய செய்திகள் உள்ளன. மூன்றாம் நூற்றாண்டின் முடிவில் களப்பிரர்களின் ஊடுருவல் காரணமாக முற்காலப் பாண்டியர்களின் புகழ் மறைந்து போனது.\n\nதென்னிந்தியாவின் மலபார் கடற்கரை அல்லது அதன் மேற்கு பகுதியுடன் இணைந்த, தற்போதைய கேரள மாநிலம் ஆகியவை ஒன்றிணைந்த பகுதியாக சேரர்களின் பேரரசு இருந்தது. கடல் வழியாக ஆப்பிரிக்காவுடன் வாணிகம் செய்வதற்கு ஏற்ற வகையில் அவர்களின் இருப்பிடம் இருந்தது. இந்தியாவின் மாநிலமான கேரளாவில் உள்ள இன்றைய மக்கள், பண்டையக் காலத்தில் தங்கள் பகுதியை ஆட்சி செய்த சேரர்கள் பேசிய மொழியே பேசுகின்றனர். மேலும் தமிழ் நாட்டின் பிற பகுதிகளுடனும் இவர்கள் பரவலான தொடர்பு கொண்டிருந்தனர். இது ஒன்பது அல்லது பத்தாம் நூற்றாண்டு வரை மட்டுமே வழக்கத்தில் இருந்தது, இதன் பிறகு தமிழ் மொழியில் வடமொழியின் தாக்கம் காரணமாக மொழியின் தனிப்பட்ட அங்கீகாரம் மாறி புதிய மொழி ஒன்று பயன்பாட்டிற்கு வந்தது.\n\nபழமையான இலக்கியங்கள் தமிழில் வளர்வதற்கு இந்த முற்கால பேரரசுகள் ஆதரவளித்தன. சங்க இலக்கியம் என்று அறியப்படும் செவ்வியல் இலக்கியம் கி.மு 200 முதல் 300 ஆம் ஆண்டு வரையிலான காலத்தைச் சேர்ந்ததாக அறியப்படுகிறது. சங்க இலக்கியத்திலுள்ள பாடல்கள் பெரும்பாலும் உணர்வு மற்றும் பொருள் சார்ந்த தலைப்புகளையே கொண்டுள்ளன. இடைக்காலத்தில் இவைகள் வகைப்படுத்தப்பட்டு பல்வேறு தொகை நூல்களாக திரட்டப்பட்டுள்ளன. செழுமையான நிலம் மற்றும் பல்வேறு தொழில் சார்ந்த மக்கள் குழுக்கள் பற்றியே இந்த சங்கப் பாடல்கள் சித்தரிக்கின்றன. இந்த பகுதிகளை ஆட்சி செய்வது பரம்பரை குடியாட்சி முறையில் இருந்தது. எனினும் இந்த பகுதிகளின் செயல்பாடுகள் மற்றும் ஆட்சி செய்பவரின் ஆற்றல் ஆகியவை முன்பே இயற்றப்பட்ட ஒழுங்குமுறைகளை (\"தர்மம்\" ) பின்பற்றியே இருந்தது. மக்கள் தங்களின் அரசரிடம் மிகவும் விசுவாசமாக இருந்தனர். உலகம் சுற்றும் புலவர்களும் இசைக்கலைஞர்களும் நடனக் கலைஞர்களும் தாராள மனமுடைய அரசனின் அவைகளை அலங்கரித்தனர். இசை மற்றும் நடனக் கலைகள் மேம்பட்டு புகழ்பெற்றிருந்தன. சங்ககாலப் பாடல்களில் பல்வேறு வகையான இசைக் கருவிகள் பற்றிக் குறிப்பிடப்பட்டிருந்தன. தெற்கு பகுதி மற்றும் வடக்கு பகுதி நடனங்களை ஒருங்கிணைத்து புதிய வகை நடனம் ஆடுவது இந்த காலத்தில் தான் தொடங்கியது. இந்த வகை நடனங்கள் காப்பியமான \"சிலப்பதிகாரத்தில்\" முழுமையாக வெளிப்பட்டு இருந்தது.\n\nஉள்நாட்டு மற்றும் வெளிநாட்டு வணிகம் சிறப்பான முறையில் ஒழுங்குபடுத்தப்பட்டு இயக்கத்தில் இருந்தது. தொல்லியல் துறை ஆய்வுகள் மற்றும் இலக்கியங்களில் யுவனர்களுடனான வெளிநாட்டு வணிகம் செழுமையாக இருந்தததைக் கூறுகின்றன. தென்னிந்தாவின் மேற்குக் கடற்கரைப் பகுதியில் இருந்த முசிறி மற்றும் கிழக்குக் கடற்கரைப் பகுதியின் துறைமுக நகரம் பூம்புகார் ஆகிய இரு இடங்களில் ஏராளமான கப்பல்கள் நிறுத்தப்பட்டு வெளிநாட்டுப் பொருள்களை ஏற்றுமதி மற்றும் இறக்குமதி செய்து வணிக மையங்களாக விளங்கின. இந்த வணிகம் இரண்டாம் நூற்றாண்டிற்கு பிறகு வீழ்ச்சியடையத் தொடங்கியது. மேலும் உரோமானிய அரசுக்கும் பண்டைய தமிழ் நாட்டிற்கும் இருந்த நேரடி உறவு அரபியர்கள் மற்றும் கிழக்கு ஆப்ரிக்காவை சேர்ந்த ஆக்சுமைட்களின் நேரடி வணிகத்தால் சிதைவுறத் தொடங்கியது. உள்நாட்டு வணிகம் சிறப்பாக இருந்தது, பொருள்கள் வாங்குவது மற்றும் விற்பது பண்டகமாற்று முறைப்படி நடந்தது. பெரும்பாலான மக்களுக்கும் அதிக நிலங்களைக் கொண்டிருந்த பரம்பரை விவசாயிகளான \"வெள்ளாளர்களுக்கும்\" விவசாயம் தலைமைத் தொழிலாக இருந்தது.\n\nSection::::இடைக்காலம் (300–600).\nகி.மு 300 முதல் 600 ஆம் ஆண்டு வரையிலான சங்க காலம் முடிவுற்ற பிறகு தமிழ் பகுதியில் என்ன நடந்தது என்பதற்கான தகவல் இல்லை. சுமார் 300 ஆம் ஆண்டுவாக்கில் களப்பிரரின் வருகையினால் அனைத்துப் பகுதிகளும் பாதிப்புக்குள்ளாயின. தமிழ் மன்னர்கள் நிறுவி இருந்த ஆட்சியை நீக்கிவிட்டு நாட்டில் கழுத்தை நெறிக்கும் ஆட்சியை களப்பிரர்கள் மேற்கொண்டனர். இதனால் பிற்கால இலக்கியங்களில் களப்பிரர் ஆட்சியாளர்கள் \"கொடுங்கோலர்கள்\" என்று குறிப்பிடப்பட்டது. களப்பிரரின் தோற்றம் மற்றும் ஆட்சிப் பற்றிய தகவல்கள் அவ்வளவாக இல்லை. தங்கள் நினைவாக தொல்பொருள் அல்லது நினைவுச் சின்னத்தையோ இவர்கள் அதிக அளவில் விட்டுச் செல்லவில்லை. களப்பிரர் பற்றிய தகவல்கள் புத்தம் மற்றும் சமண இலக்கியங்களில் மட்டுமே அங்குமிங்குமாக உள்ளன.\n\nகளப்பிரர்கள் புத்தம் அல்லது சமண நம்பிக்கையைப் பின்பற்றியதாகவும், இவர்கள் முற்கால நூற்றாண்டுகளில் தமிழ் பகுதியில் வாழ்ந்த பெரும்பாலான மக்கள் பின்பற்றிய இந்து மதங்களுக்கு (அஸ்திகா பள்ளிகள் \"மூலம்\" ) எதிராக இருந்தனர் எனவும் வரலாற்றாசிரியர்கள் ஊகஞ்செய்கின்றனர். ஏழாம் நூற்றாண்டு மற்றும் எட்டாம் நூற்றாண்டில் களப்பிரர் ஆட்சி வீழ்ந்த பிறகு வந்த இந்து மதத்தைச் சேர்ந்த அறிஞர்கள் தங்கள் நூல்களில் இவர்கள் பற்றி எந்த ஒரு குறிப்பையும் குறிப்பிடவில்லை. குறிப்பாக இவர்களது ஆட்சியை பற்றி எதிர்மறையாகவே குறிப்பிட்டு வைத்தனர். இவர்களது ஆட்சிக்காலம் ஓர் \"இருண்ட காலம்\" (இடைக்காலம்) என அழைக்கப்பட இதுவே காரணமாக இருக்கலாம். இங்கு ஆட்சி செய்து கொண்டிருந்த ஆட்சியாளர் குடும்பங்களில் சில களப்பிரர்களிடமிருந்து விலகி வடக்கு நோக்கி சென்று தங்களுக்கான இடங்களைத் தேர்வு செய்து கொண்டனர். பௌத்தம் மற்றும் சமண சமயங்கள் சமூகம் முழுவதும் பரவி நன்னடத்தை நெறிக் கவிதைகளுக்கு முக்கியத்துவம் அளித்தது.\n\nஎழுதுவது என்பது அதிகமானது, மேலும் தமிழ்-பிராமி எழுத்து முறையில் இருந்து தோன்றிய \"வட்டெழுத்து\" தமிழ் எழுத்துக்களை எழுதுவதற்கான தலைமை வரிவடிவமாக ஆனது. தொடக்க நூற்றாண்டுகளில் எழுத்தப்பட இசையுடன் பாடும் பாடல்கள் ஒன்றாக திரட்டப்பட்டுள்ளன. இதிகாசச் செய்யுளான \"சிலப்பதிகாரம்\" மற்றும் வாழ்வியல் நெறிகளை கற்பிக்கும் \"திருக்குறள்\" போன்றவை இந்த காலகட்டங்களில் எழுதப்பட்டவையாகும். களப்பிரர் அரசர்கள் காலத்தில் இருந்த பௌத்தம் மற்றும் சமண அறிஞர்கள் அரசர்களால் ஆதரிக்கப்பட்டனர், இதனால் அக்கால இலக்கியங்களின் இயல்புகளில் அதன் தாக்கம் இருந்தது. இவ்வகையான இயல்புகளைக் கொண்ட பல்வேறு நூல்களும் இக்காலகட்டங்களில் இருந்த சமண மற்றும் பௌத்த சமயத்தை சார்ந்த எழுத்தாளர்களின் நூல்களாகும். நடனம் மற்றும் இசைத் துறையில், நாட்டுப்புற வடிவங்களுக்கு பதிலாக வடக்கத்திய பண்புகளின் பாதிப்பைக் கொண்ட புதிய வடிவங்களைப் பின்பற்றும் புதிய வகைகளுக்கு மேட்டுக்குடி மக்கள் ஆதரவளித்தனர். பழைய கற்கோவில்களில் சில இந்த காலகட்டத்தைச் சேர்ந்தவையாகும். பல்வேறு தெய்வங்களுக்காக கட்டப்பட்ட செங்கல் கோவில்களும் (\"கோட்டம்\" , \"தேவகுலம்\" , \"பள்ளி\" ) இலக்கியப் படைப்புகளில் குறிப்பிடப்பட்டுள்ளன. பல்லவர்கள் மற்றும் பாண்டிய அரசுகளின் மீட்டெழுச்சியால் ஏழாம் நூற்றாண்டில் களப்பிரரின் ஆட்சி அகன்றது.\n\nகளப்பிரர்கள் வெளியேறிய பிறகும் சமண மற்றும் பௌத்த மதத்தின் தாக்கம் தமிழ்நாட்டில் இருந்தது. முற்கால பாண்டிய மற்றும் பல்லவ அரசர்கள் இந்த மதங்களைப் பின்பற்றினர். இந்து மதம் நலிவுறுவதை பொறுத்துக் கொள்ள இயலாத இந்து மதத்தினரின் எதிர்வினைகள் வளர்ந்து ஏழாம் நூற்றாண்டின் பிந்தைய பகுதிகளில் உயர்க்கட்டத்தை அடைந்தன. இந்து மதம் புத்துயிர் பெற்ற சமயத்தில் சைவம் மற்றும் வைணவ இலக்கியங்கள் பல உருவாக்கப்பட்டன. புகழ்பெற்ற பற்று இலக்கியங்கள் வளர்ச்சியடைய பல்வேறு சைவ நாயன்மார்களும் வைணவ ஆழ்வார்களும் தூண்டுதலாக இருந்தனர். ஆறாம் நூற்றாண்டில் வாழ்ந்த காரைக்கால் அம்மையார் நாயன்மார்களில் முதலானவராகக் கருதப்படுகிறார். சைவ இறைவாழ்த்து பாடகர்களான சுந்தரமூர்த்தி, திருஞான சம்பந்தர் மற்றும் திருநாவுக்கரசர் ஆகியோரும் இந்த காலகட்டத்தை சார்ந்தவர்கள் தான். பொய்கையாழ்வார், பூதத்தாழ்வார் மற்றும் பேயாழ்வார் போன்ற வைணவ ஆழ்வார்கள் வழங்கிய தெய்வ திருமறைகள் மற்றும் பாடல்கள் \"நாலாயிர திவ்யப் பிரபந்தம்\" என்ற நான்காயிரம் பாடல்களைக் கொண்ட திரட்டாக தொகுக்கப்பட்டுள்ளது.\n\nSection::::பேரரசுகளின் காலம் (600–1300).\nவரலாற்றின் இடைக்காலங்களில் தமிழ்நாடு பல்வேறு பேரரசுகளின் எழுச்சியையும் வீழ்ச்சியையும் கண்டது. இந்த பேரரசுகளில் சிலர் இந்தியா மற்றும் வெளிநாடுகளில் தங்கள் ஆதிகத்தைச் செலுத்தி மிகவும் புகழ்பெற்று இருந்துள்ளனர். சங்க காலத்தின் போது மிக தலைமையாக இருந்த சோழர்கள் முதல் சில நூற்றாண்டுகளின் போது முற்றிலும் காணப்படவில்லை. பாண்டியர்கள் மற்றும் பல்லவர்களுக்கிடையே போட்டியுடன் தொடங்கிய இந்தக் காலம் சோழர்களுக்கு புத்துயிர் அளிப்பதாக இருந்தது. சோழர்கள் சிறப்பான முறையில் அதிகாரம் பெற்று ஆட்சி செய்தனர். சோழர்களின் வீழ்ச்சி பாண்டியர்களுக்கு புத்தெழுச்சியாக அமைந்தது. கோவில் கட்டுதல் மற்றும் சமய இலக்கியம் பாண்டியர்கள் ஆட்சிக் காலத்தில் சிறப்பானவையாக அமைந்த காரணத்தினால் இந்த காலகட்டத்தில் இந்து மதம் மீண்டும் பலப்படுத்தப்பட்டது.\n\nமுந்தைய காலத்தில் இருந்த சமணம் மற்றும் பௌத்த மதங்களின் தாக்கங்களை குறைத்து இந்து மதத்தின் பிரிவுகளான சைவம் மற்றும் வைணவம் ஆகியவை ஆதிக்கத்தில் இருந்தன. சோழ அரசர்கள் அதிகமாக ஆதரித்த சைவ மதம், கிட்டத்தட்ட நாட்டின் மதமாக இருந்தது. இன்று இருக்கும் பழங்காலக் கோவில்களில் சில கோவில்கள் பல்லவர்களால் இந்தக் காலகட்டத்தில் கட்டப்பட்டதாகும். மாமல்லபுரத்தில் பாறையைக் குடைந்து கட்டப்பட்டுள்ள கோயில் மற்றும் காஞ்சிபுரத்தில் இருக்கும் கம்பீரமான கைலாசநாதர் கோவில் மேலும் வைகுண்டபெருமாள் கோவில் ஆகியவை பல்லவரின் கலைக்கு எடுத்துக்காட்டுகளாகும். அதிகமான வெற்றிப்பேறு மூலம் தாங்கள் அடைந்த செல்வங்களைக் கொண்டு எப்போதும் நிலைத்திருக்கும் வகையில் அமைந்துள்ள கோவில்களில் ஒன்றான தஞ்சாவூரில் உள்ள பிரகதீஸ்வரர் கோவில் மற்றும் வெண்கல சிற்பங்கள் சோழர்களின் கலைக்கு எடுத்துக்காட்டுகளாகும். சிவன் மற்றும் விஷ்ணுவிற்கு அர்ப்பணிக்கப்பட்ட கோவில்களுக்கு காணிக்கையாக கிடைக்கும் பணம், நகைகள், நிலங்கள், விலங்குகள் ஆகியவற்றால் கோவில்கள் பொருளாதார மையங்களாக மாறின.\n\nதமிழ்நாடு முழுவதும் தமிழை எழுதுவதற்கான தமிழ் வரிவடிவம் மாற்றப்பட்டு \"வட்டெழுத்து\" வரிவடிவம் பயன்படுத்தப்பட்டது. மதச்சார்பற்ற மற்றும் மதம் சார்ந்த இலக்கியம் இந்தக் காலகட்டத்தில் வளம் பெற்றது. தமிழ் காப்பியமான கம்பரின் \"இராமாவதாரம்\" பதின்மூன்றாம் நூற்றாண்டில் எழுதப்பட்டதாகும். குழந்தைகளுக்கான பாடல்களை எழுதுவதில் மிகவும் ஆர்வம் கொண்ட ஔவையார் கம்பரின் சமகாலத்தவராவார். மதச்சார்பற்ற இலக்கியங்கள் பொதுவாக அரசர்களைப் பற்றி புகழ்ந்து பாடுவதற்காக எழுதப்படும். முந்தைய காலத்தில் எழுதப்பட்ட சமய பாடல்கள் மற்றும் சங்க காலத்தின் பழைய இலக்கியங்கள் கண்டறியப்பட்டு தொகை நூல்களாக தொகுக்கப்பட்டன. சமயம் சார்ந்த சடங்குகள் மற்றும் விழாச் சடங்குகளில் சமய ஆசான்கள் வடமொழியைப் பயன்படுத்தினர். இதன் மூலம் வடமொழி ஆதரிக்கப்பட்டது. முதலாம் இராஜராஜ சோழன் காலத்தில் வாழ்ந்த நம்பி ஆண்டார் நம்பி என்பவர் சைவ நூல்களை ஒன்றாக திரட்டி \"திருமுறைகள்\" என்ற பதினோரு நூல்களாக வெளியிட்டுள்ளார். இரண்டாம் குலோத்துங்க சோழன் காலத்தில் (1133–1150 CE) வாழ்ந்த சேக்கிழார் எழுதிய \"பெரியபுராணம்\" என்ற நூலில் சைவம் பற்றிய தகவல்கள் வரைமுறைப் படுத்தப்பட்டுள்ளது. முதலாம் குலோத்துங்க சோழன் இரண்டு முறை கலிங்க நாட்டிற்கு படையெடுத்துச் சென்றான் என்பது பற்றிய செய்திகளைக் கூறும் செயம்கொண்டாரின் \"கலிங்கத்துப்பரணி\" வாழ்க்கை வரலாறு பற்றிய பழங்கால எடுத்துக்காட்டாகும்.\n\nSection::::பல்லவர்கள்.\nமுதலாம் மகேந்திரவர்மன் மற்றும் அவரது மகன் \"மாமல்ல\" முதலாம் நரசிம்மவர்மன் ஆகியோரின் தோற்றத்துடன் ஏழாம் நூற்றாண்டு முதல் பல்லவர்களின் ஆட்சியை தமிழ்நாடு கண்டது. இரண்டாம் நூற்றாண்டுக்கு முன்பு பல்லவர்கள் ஆட்சி அடையாளம் காணப்படவில்லை. சாதவாகனர் அரசர்களின் செயல் அலுவலர்களாக பல்லவர்கள் இருந்தார்கள் என்று அறிஞர்களால் பரவலாக ஏற்றுக் கொள்ளப்படுகிறது. சாதவாகனர்களின் வீழ்ச்சிக்கு பின்பு ஆந்திரா மற்றும் தமிழ்நாடு பகுதிகளை தங்கள் கட்டுப்பாட்டில் பல்லவர்கள் வைத்துக் கொண்டனர். பல்லவர்கள் தக்காணப் பீடபூமியை ஆட்சி செய்த வீடணுகுண்டினா என்பவருடன் திருமண உறவும் கொண்டிருந்தனர். சுமார் கி.பி 550 ஆண்டுவாக்கில் சிம்மவிஷ்ணு என்ற அரசனின் ஆட்சிக்காலத்திலேயே பல்லவர்கள் மிகவும் புகழ்பெறத் தொடங்கினர். சோழர்களை அடிமைப் படுத்தி தெற்கு பகுதியில் உள்ள காவேரி ஆறு பகுதிகள் வரை பல்லவர்கள் ஆட்சி செய்தனர்.\n\nமுதலாம் நரசிம்மவர்மன் மற்றும் \"பல்லவமல்லன்\" இரண்டாம் நந்திவர்மன் ஆட்சிக் காலத்தில் பல்லவர்கள் சிறப்பாக இருந்தனர். காஞ்சிபுரத்தை தலைநகரமாகக் கொண்டு தென்னிந்தியாவின் பல பகுதிகளை பல்லவர்கள் ஆண்டனர். பல்லவர்கள் காலத்தில் திராவிடக் கட்டடக்கலை உயரிய நிலையில் இருந்தது. யுனெசுகோவினால உலகப் பாரம்பரிய இடம் என்று அறிவிக்கப்பட்ட கடற்கரைக் கோவில் இரண்டாம் நரசிம்மவர்மன் அரசனால் கட்டப்பட்டது. சீனாவில் உள்ள பௌத்த மதத்தின் கொள்கையான சென் பிரிவை நிறுவிய போதி தர்மர் என்பவர் பல்லவ வம்சத்தின் இளவரசர் என்று பல்வேறு அடையாளங்கள் கூறுகின்றன.\n\nவடப்பியை நடுவாகக் கொண்டு ஆறாம் மற்றும் ஏழாம் நூற்றாண்டில் சாளுக்கியர் குலம் தக்காண பீடபூமியின் மேற்கு பகுதியில் எழுச்சியடைந்தது. முதலாம் மகேந்திரவரமன் ஆட்சி காலத்தில் இரண்டாம் புலிகேசி (c.610–642) என்பவர் பல்லவ பேரரசின் மீது படையெடுத்தார். மகேந்திரவர்மனின் அடுத்தவரான நரசிம்மவர்மன் சாளுக்கியர் மீது திடீரென படையெடுத்து அவற்றைக் கைபற்றி வடப்பியை தனது வசமாக்கிக் கொண்டார். சாளுக்கியர் மற்றும் பல்லவர்களுக்கு இடையே இருந்த பகை 750 ஆம் ஆண்டில் சாளுக்கியர்கள் மறையும் வரை சுமார் 100 ஆண்டுகள் வரை தொடர்ந்திருந்தது. சாளுக்கியர்களும் பல்லவர்களும் பலமுறை சண்டையிட்டுள்ளனர். பல்லவர்களின் தலைநகரமான காஞ்சிபுரம் இரண்டாம் நந்திவர்மன் ஆட்சிக் காலத்தில் இரண்டாம் விக்ரமாதித்யா என்ற அரசனால் கைப்பற்றப்பட்டது. இரண்டாம் நந்திவர்மன் நீண்ட ஆட்சிக் காலத்தைக் (732–796) கொண்டிருந்தார். 760 ஆம் ஆண்டில் கங்கைப் பேரரசைக் (தெற்கு மைசூர்) கைப்பற்ற பயணம் செய்த படைகளுக்கு இரண்டாம் நந்திவர்மன் தலைமை தாங்கினார். பல்லவர்கள் பாண்டியர்களுடனும் தொடர்ச்சியாக சண்டையில் ஈடுபட்டு வந்தனர். அவர்களின் எல்லைப் பகுதி காவேரி ஆற்றின் கரைபபகுதிகள் வரை பரவியது. பாண்டியர்கள் மற்றும் சாளுக்கியர்கள் என்ற இரண்டு பேரரசுகளிடம் பகையாக இருந்த காரணத்தினால் இவர்களுக்கு எதிராக பல்லவர்கள் போரிட வேண்டியிருந்தது.\n\nSection::::பாண்டியர்கள்.\nதெற்குப் பகுதியில் களப்பிரர் ஆட்சியை வீழ்த்திய பெருமை பாண்டிய மன்னன் கடுங்கோன் (560–590) என்பவரைச் சாரும். கடுங்கோன் மற்றும் அவரது மகன் மாறவர்மன் அவனிசூளாமணி பாண்டியர்களின் ஆட்சிக்கு மறுமலர்ச்சியை ஏற்படுத்தினர். பாண்டிய மன்னன் சேந்தன் தனது ஆட்சிக் காலத்தில் ஆற்றலை சேர நாடு வரைக்கும் விரிவாக்கினார். இவரது மகன் அரிகேசரி பராந்தக மாறவர்மன் (c. 650–700) நீண்டகாலம் செழிப்பாக ஆட்சி செய்தார். அவன் பல போர்களின் மூலம் பாண்டியர்களின் ஆற்றலை விரிவாக்கினான். பாண்டியர்கள் பண்டைய காலத்திலிருந்தே புகழ்பெற்றவர்கள். பதின்மூன்றாம் நூற்றாண்டில், அப்போதிருந்த பேரரசுகளில் மிகவும் செல்வமிக்க பேரரசு என்று மார்க்கோ போலோ பாண்டிய பேரரசைக் குறிப்பிட்டுள்ளார். அவர்கள் ரோமன் பேரரசு வரையிலான பரவலான தொடர்புகளுடன் இருந்தனர், அத்தொடர்புகள் அரசியல் நயமிக்கவையாகவும் இருந்தன.\n\nதங்கள் ஆட்சி எல்லையை விரிவாக்கிய பின்னர், சில ஆண்டுகள் கழித்து பல்லவர் ஆட்சிக்கு பல்வேறு இடையூறுகளை பாண்டிய பேரரசு விளைவித்தது. பாண்டிய மன்னர் மாறவர்மன் இராசசிம்மா சாளுக்கியர் மன்னர் இரண்டாம் விகுரமாதிதியனுடன் கூட்டணி வைத்து பல்லவ அரசர் இரண்டாம் நந்திவர்மனைத் தாக்கினர். காவிரிக் கரையில் நடந்த போரில் முதலாம் வரகுனன் பல்லவர்களைத் தோற்கடித்தார். பாண்டியர்களுக்கு அதிகரித்து வரும் ஆற்றலை தடை செய்வதற்காக பல்லவ மன்னர் நந்திவர்மன், கொங்கு மற்றும் சேர நாடுகளின் தலைவர்களுடன் கூட்டணி வைத்துக் கொண்டார். போர்வீரர்கள் பலமுறைப் போரிட்டுக் கொண்டாலும் இறுதியில் பாண்டிய மன்னர்களின் படையே வெற்றி பெற்றது. பாண்டியர்கள் சுரீமாற சுரீவல்லபா என்பவரின் துணையுடன் இலங்கை மீது படையெடுத்து 840 ஆம் ஆண்டில் வடக்குப் பகுதிகளை அழித்தனர்.\n\nசுரீமாறாவின் துணையுடன் பாண்டியர்களின் ஆட்சி ஆற்றல் தொடர்ந்து வளர்ந்தது. பல்லவர்களின் பல்வேறு பகுதிகள் பாண்டியர்களின் கட்டுப்பாட்டில் வந்தன. வடக்கில் தக்காண பீடபூமியின் சாளுக்கியர்களை தோற்கடித்த இராட்டுரகுடாசு அமைப்புகளால் தற்போது பாண்டியர்களுக்கு நெருக்கடி அதிகமானது. கங்கை மற்றும் சோழர்களின் துணையுடன் மூன்றாம் நந்திவர்மன் என்ற அரசனை பல்லவர்கள் தங்களுக்கு சாதகமாக பயன்படுத்திக் கொண்டு சுரீமாறாவை தெள்ளாறு போரில் தோற்கடித்தனர். பல்லவர்களின் பேரரசு வைகை ஆறு வரை மீண்டும் நீண்டது. பல்லவ அரசன் நரிபதுங்க என்பவரால் அரிசில் என்ற இடத்தில் பாண்டியர்கள் தோற்கடிக்கப்பட்டனர் (c. 848). பல்லவர்களின் மேலாளுமையை பாண்டியர்கள் பிறகு ஏற்றுக் கொள்ள வேண்டியதாயிற்று.\n\nSection::::சோழர்கள்.\nபாண்டியர்கள் மற்றும் பல்லவர்களுக்கிடையே இருந்த சண்டையைப் பயன்படுத்திக் கொண்டு 850 ஆம் ஆண்டுகளில் விசயாலய சோழர் தஞ்சாவூரைக் கைப்பற்றி இடைக்கால சோழர் ஆட்சிக்கான அடித்தளத்தை அமைத்தார். இடைக்காலத்தில் சோழர் வம்சத்தை விசயாலய சோழர் நிறுவினார். அவரது மகன் முதலாம் ஆதித்யா சோழர்களின் ஆதிக்கத்தை விரிவுபடுத்துவதற்கான உதவிகளைச் செய்தார். 903 ஆம் ஆண்டில் பல்லவ பேரரசுக்குள் நுழைந்து பல்லவ அரசன் அபராசிதாவை போரில் கொன்றதன் மூலம் பல்லவர்களின் ஆட்சிக்கு முற்றுப்புள்ளி வைத்தார். முதலாம் பராந்தக சோழன் ஆற்றலில் பாண்டிய நாடு முழுவதும் சோழப் பேரரசு பரவியது. சோழப் பேரரசுக்குள் தங்களது பகுதிகளை விரிவாக்கம் செய்த இராட்டுராகுட்டா குழுக்களினால் தனது ஆட்சிக் காலத்தின் இறுதியில் முதலாம் பராந்தக சோழன் பாதிக்கப்பட்டார்.\nமன்னர்களின் முறையற்ற ஆட்சித் திறமை, அரண்மனைக் கிளர்ச்சி மற்றும் வாரிசுகளின் தகராறு ஆகியவை ஏற்பட்டு அடுத்து வந்த ஆண்டுகளில் சோழர்கள் தற்காலிகமாக வீழ்ச்சியடைந்தனர். பலமுறை முயற்சி செய்தும் பாண்டிய நாட்டை முழுவதுமாக வீழ்த்த முடியவில்லை. மேலும் வடக்கு பகுதியில் இராட்டுராகுடா குழுவினரும் மிகவும் வலிமை வாய்ந்த எதிரிகளாக இருந்தனர். எனினும், முதலாம் இராசராச சோழனுக்குப் பிறகு 985 ஆம் ஆண்டு சோழர் ஆட்சி மீண்டும் மலர்ந்தது. இராசராசன் மற்றும் அவரின் மகனான முதலாம் ராஜேந்திர சோழன் காலத்தில் பொருளாதாரம் மற்றும் கலாச்சார ரீதியாக சோழர்கள் ஆசியாவில் கவனிக்கத்தக்க வீரர்களாக மாறினர். தெற்குப் பகுதியில் மாலத்தீவுகளில் இருந்து வடக்கில் வங்காளத்தில் உள்ள கங்கை ஆற்றங்கரைப் பகுதிகள் வரை சோழர்களின் ஆட்சிப் பகுதிகள் பரவி இருந்தன. தென்னிந்திய தீபகற்பம், இலங்கையுடன் இணைக்கப்பட்ட பகுதிகள் மற்றும் மாலத்தீவுகள் ஆகிய பகுதிகளில் இராசராச சோழன் வெற்றிக் கொண்டார். மலேய தீவுக்குழுமத்தில் இருந்த சுரீவிசயா பேரரசை தோற்கடித்து இராசேந்திர சோழன் சோழர்களின் ஆட்சியைப் பரப்பினார். பீகார் மற்றும் வங்காளப் பகுதியின் அரசனான மகிபாலா என்பவரை இவர் தோற்கடித்தார். வெற்றியைக் கொண்டாடும் விதமாக கங்கைகொண்ட சோழபுரம் (\"கங்கைப் பகுதியில் சோழர்கள் வெற்றி பெற்றதன் நினைவாக உருவாக்கப்பட்ட நகரம்\" ) என்ற புதிய தலைநகரத்தை உருவாக்கினார். சோழப் பேரரசு உயராற்றலில் இருந்த போது இலங்கையின் தெற்கு தீபகற்ப பகுதியிலிருந்து தங்களது பகுதிகளை வடக்கிலுள்ள கோதாவரி பகுதி வரை விரிவாக்கியது. இந்தியாவின் கிழக்கு கடற்கரையில் கங்கை ஆறு வரை நீண்டிருந்த பகுதிகளை சோழர்கள் அடக்கி ஆண்டனர். மலேய தீவுக்குழுமத்திலிருந்த சுரீவிசய பேரரசுக்குள் படையெடுத்து சோழப் பேரரசின் கடற்படை வீரர்கள் வெற்றி கண்டனர். சோழப் பேரரசின் இராணுவ வீரர்கள் தாய்லாந்து மற்றும் கம்போடியாவின் கெமர் பேரரசுகளிடம் நேரடியாக வரி வசூல் செய்தனர். இராசராசன் மற்றும் இராசேந்திர சோழன் போன்ற மன்னர்களின் ஆட்சிக் காலத்தில் சோழப் பேரரசு மிகவும் வளர்ச்சியடைந்தது. பேரரசை சுயமாக ஆட்சி செய்து கொள்ளும் பல உள்ளூர் பகுதிகளாகப் பிரித்தனர். அவற்றின் அலுவலர்கள் பொதுத் தேர்தல் மூலம் தேர்ந்தெடுக்கப்பட்டனர்.\nஇந்த காலம் முழுவதும், சோழர்கள் ஆட்சியை இலங்கையிலிருந்து அகற்ற வேண்டும் என்பதற்காக தொடர்ந்து போராடும் சிங்களர்கள், தங்களது பாரம்பரியப் பகுதிகளின் சுயாட்சியை மீண்டும் பெற முயற்சித்துக் கொண்டிருந்த பாண்டிய மன்னர்கள், சோழப் பகுதிகளைக் கைப்பற்றுவதைக் குறிக்கோளாகக் கொண்டிருந்த மேற்கு தக்காணப் பகுதிகளைச் சேர்ந்த சாளுக்கியர்கள் ஆகியோரால் சோழர்களுக்கு தொடர்ந்து தொல்லை ஏற்பட்டது. சோழர்கள் தங்களின் எதிரிகளுடன் இந்த வரலாற்றுக் காலம் முழுவதும் தொடர்ச்சியாக சண்டையிட்டுக் கொண்டிருந்தனர். சாளுக்கியர்களும் சோழர்களும் தங்களது ஆற்றலில் சம அளவில் இருந்தனர். துங்கபத்ரா ஆற்றை எல்லையாகக் கொள்வதற்கு இரண்டு பேரரசுகளும் இரகசியமாய் ஒப்புக் கொண்டனர். வெங்கி பேரரசில் சோழர்களின் தலையீடு காரணமாக இரண்டு பேரரசுகளுக்கிடையே கருத்து வேறுபாடு அதிகரித்துக் கொண்டிருந்தது. சோழர்களும் சாளுக்கியர்களும் பலமுறை போரிட்டுக் கொண்டனர். இவர்களது போர் சில நேரங்களில் முடிவில்லாத இக்கட்டான நிலையில் இருந்துள்ளது.\n\nகோதாவரி ஆற்றின் தெற்கு கரையில் அமைந்துள்ள வெங்கி பகுதிகளைச் சுற்றியுள்ள கிழக்கு சாளுக்கியர்களுடனான சோழர்களின் திருமணம் மற்றும் அரசியல் உறவு இராசராசன் ஆட்சிக் காலத்தில் சோழர்கள் வெங்கி பேரரசுக்குள் நுழைந்ததிலிருந்து தொடங்கியது. வீரராஜேந்திர சோழனின் மகன் ஆதிராஜேந்திர சோழன் 1070 ஆம் ஆண்டு ஏற்பட்ட கலகத்தின் போது படுகொலை செய்யப்பட்டார். இவரைத் தொடர்ந்து சோழர்களின் ஆட்சிக்காக சாளுக்கிய சோழர் வம்சத்தைச் சேர்ந்த முதலாம் குலோத்துங்க சோழன் ஆட்சிப் பொறுப்பை ஏற்றார். குலோத்துங்கன் வெங்கி பேரரசின் அரசன் இராசராச நரேந்திராவின் மகனாவார். சாளுக்கிய சோழர் வம்சத்தில் முதலாம் குலோத்துங்க சோழன் மற்றும் விகுரம சோழன் போன்ற திறமை வாய்ந்த அரசர்கள் குறைவாகவே இருந்தனர். சோழ அரசர்கள் தங்கள் ஆற்றலை இழப்பது இந்த காலகட்டத்திலிருந்து தொடங்கியது. சிங்களர்கள் மீட்டெழுச்சி காரணமாக இலங்கையின் தீவுப் பகுதிகளில் சோழர்கள் தங்களது ஆற்றலை இழந்து வெளியேறினர். மேற்கு பகுதியின் சாளுக்கிய அரசனான ஆறாம் விகுரமாதிதியா என்பவரிடத்தில் வெங்கிப் பேரரசையும், கங்காவாதி (மைசூரின் தெற்கு மாவட்டங்கள்) பகுதிகளை சாளுக்கிய இராணுத்தைச் சேர்ந்த போசள விடுணுவருதனா என்பவரிடமும் 1118 ஆம் ஆண்டுகளில் தங்கள் ஆற்றலை சோழர்கள் இழந்தனர். பாண்டிய நாட்டுப் பகுதிகளைக் கட்டுப்படுத்துவதில் ஏற்பட்ட குறைபாடு காரணமாக பாண்டியர்களின் ஆட்சிப் பொறுப்பிற்கு பலர் உரிமைக் கோரினர். இதன் காரணமாக உள்நாட்டுப் போரில் உரிமை பெற்ற பதிலியாக சிங்களர்கள் மற்றும் சோழர்கள் கலந்துக் கொண்டனர். பாண்டியர்களின் ஆற்றலைக் கட்டுப்படுத்தி கட்டுப்பாட்டில் வைப்பதற்காக காஞ்சிபுரத்தில் நிரந்தரமாக ஒரு போசள் இராணுவம் சோழர்கள் வாழ்ந்த இறுதி நூற்றாண்டு வரை நிறுத்தி வைக்கப்பட்டிருந்தது. சோழ வம்சத்தின் கடைசி அரசானாக மூன்றாம் ராஜேந்திர சோழன் இருந்தார். காடவர் தலைவர் முதலாம் கோப்பெருஞ்சிங்கன் இராசேந்திராவை வெற்றிக் கொண்டு அவரை சிறையில் அடைத்தார். இராசேந்திராவின் ஆட்சி முடிவடைந்த காலத்தில் (1279) சோழர் பேரரசு முழுவதையும் பாண்டியர்கள் கைப்பற்றி தங்களது கட்டுப்பாட்டில் வைத்திருந்தனர்.\n\nSection::::பாண்டியர்களின் மறுமலர்ச்சி.\nநூற்றாண்டுகள் வரை இருந்த பல்லவர்கள் மற்றும் சோழர்களின் ஆதிக்கம் சடாவர்மன் சுந்தர பாண்டியன் என்ற பாண்டிய மன்னனால் மாற்றப்பட்டு, 1251 ஆம் ஆண்டு முதல் பாண்டியர்களின் ஆட்சி மீண்டும் மலர்ந்தது. கோதாவரி ஆற்றின் கரைகளிலிருந்த தெலுங்கு பேசும் நாடுகள் முதல் இலங்கையின் வடக்குப் பகுதியின் பாதியளவு வரை பாண்டியர்கள் ஆதிக்கத்தில் வந்தது. 1308 ஆம் ஆண்டில் முதலாம் மறவர்மன் குலசேகர பாண்டியன் இறந்த பிறகு ஆட்சிப் பொறுப்பை யார் ஏற்பது என்று அவரின் மகன்களுக்கிடையே போட்டி ஏற்பட்டது. சட்டப்படி வாரிசான சுந்தர பாண்டியன் மற்றும் சட்டப்படி வாரிசல்லாத வீர பாண்டியன் (அரசனால் பரிந்துரை செய்யப்பட்டவர்) ஆகியோர் ஆட்சிப் பொறுப்பிற்காக சண்டையிட்டுக் கொண்டனர். பின்னாளில் தில்லி சுல்தானகத்தின் படையெடுப்பு காரணமாக மதுரை தில்லி சுல்தானகத்தின் ஆட்சி அதிகாரத்திற்கு மாறியது (சுந்தர பாண்டியனின் வெற்றிக் காலங்களில் பாதுகாப்பு அரணாக மதுரை இருந்தது).\n\nSection::::தில்லி சுல்தானகம்.\nதில்லி சுல்தானகத்தின் அலாவுதீன் கில்ஜி என்பவரின் தளபதி மாலிக் காஃபூர் 1311 ஆம் ஆண்டு மதுரை மீது படையெடுத்து மதுரையைக் கைப்பற்றினார். திருநெல்வேலியைச் சுற்றியுள்ள சிறிய பகுதிகளை பாண்டியர்கள் மற்றும் அவர்களின் வழித்தோன்றல்கள் சிறிது காலம் ஆட்சி செய்தனர். குலசேகர பாண்டியனின் சேர இராணுவத் தளபதியான ரவிவர்மன் குலசேகரன் (1299–1314) பாண்டிய ஆட்சியை தனது உரிமையாக்கிக் கொண்டான். நாட்டின் உறுதியற்ற நிலையைப் பயன்படுத்திக் கொண்டு தென் தமிழகம் முழுவதையும் படையெடுத்து கன்னியாகுமரி முதல் காஞ்சிபுரம் வரையிலான பகுதிகள் அனைத்தையும் சேர பேரரசின் கீழ் இரவிவர்மன் குலசேகரன் கொண்டு வந்தார். சென்னையின் புறநகர் பகுதியான பூந்தமல்லி என்ற இடத்தில் இவர் பற்றிய கல்வெட்டு கண்டு எடுக்கப்பட்டது.\n\nSection::::விஜயநகரம் மற்றும் நாயக்கர் காலம் (1300–1650).\nபதினான்காம் நூற்றாண்டில் தில்லி சுல்தானகத்தின் பற்றுதல் இந்துக்களிடையே பகையுணர்வை ஏற்படுத்தியது. இதன் காரணமாக இந்துக்கள் ஒன்றாக இணைந்து விஜயநகரப் பேரரசு என்ற புதிய பேரரசை உருவாக்கினர். கர்நாடகத்தின் விஜயநகரம் என்ற நகரத்தை மையமாகக் கொண்டு இந்துக்களுக்கான விசயநகரப் பேரரசை ஹரிஹரா மற்றும் புக்கா ஆகிய இருவரும் நிறுவினர். புக்காவின் ஆட்சியில் விஜயநகரப் பேரரசு வளம் பெற்று தெற்குப் பகுதி முழுவதும் பரவியது. தென்னிந்தியாவின் பல பேரரசுகளை புக்கா மற்றும் அவரது மகன் கம்பனா கைப்பற்றினர். கில்ஜி இராணுவத்தின் மிஞ்சிய வீரர்களை கொண்டு நிறுவப்பட்டிருந்த மதுரை சுலதானகத்தை 1371 ஆம் ஆண்டு விஜயநகரப் பேரரசு தோற்கடித்தது. தென்னிந்தியாவின் பகுதிகள் முழுவதையும் இந்த பேரரசு இறுதியாக கைப்பற்றியது. நாயக்கர் என்ற பதவியில் உள்ளூர் ஆளுநர்களை நியமித்து பேரரசின் பல்வேறு பகுதிகளை ஆட்சிச் செய்யுமாறு விஜயநகரப் பேரரசு ஏற்பாடு செய்தது.\n\nதள்ளிக்கோட்டைப் போரின் போது தக்காண சுல்தான்களால் 1564 ஆம் ஆண்டு விஜயநகரப் பேரரசு தோற்கடிக்கப்பட்டது. உள்ளூர் நாயக்கர் ஆளுநர்கள் விஜயநகரப் பேரரசின் ஆட்சிக்கு விடுதலை அறிவித்து தங்களது ஆட்சியைத் தொடங்கினர். மதுரை நாயக்கர்கள் மற்றும் தஞ்சாவூர் நாயக்கர்கள் பிரிவினர் நாயக்கர்களில் மிகவும் பிரபலமானவர்கள். தஞ்சாவூர் நாயக்கர்களின் ரகுநாத நாயக்கர் (1600–1645) நாயக்கர்களில் மிகவும் சிறப்பானவராக இருந்தார். வணிகம் செய்வதை ஊக்குவிக்கும் எண்ணத்தில் சலுகைகளை வழங்கி தரங்கம்பாடி என்ற இடத்தில் வணிக மையம் ஒன்றை 1620 ஆம் ஆண்டு ரகுநாத நாயக்கர் அமைத்தார். எதிர்காலத்தில் ஐரோப்பியர்கள் நமது நாட்டின் வளங்கள் மீது பற்றுக் கொள்வதற்கு இந்த வணிக மையம் அடித்தளமாக அமைந்தது. டச்சுக்காரர்களின் வெற்றி ஆங்கிலேயர்களை தஞ்சாவூர் பகுதியில் வணிகம் செய்ய ஊக்கமளித்தது. எதிர்விளைவு ஏற்படுவதற்கான காரணமாக இது அமைந்தது. தஞ்சாவூர் நாயக்கர்களின் கடைசி அரசனாக விசய ராகவா (1631–1675) இருந்தார். நாட்டில் இருந்த பல்வேறு பழையக் கோவில்களை புதுப்பித்து நாயக்கர்கள் மீண்டும் கட்டினர். அவர்களது பங்களிப்புகளை நாட்டின் பல இடங்களில் இன்றும் காணலாம். பழைய கோவில்களுக்கு பெரிய தூண்களைக் கொண்டு மண்டபங்கள், நீளமான முகப்பு கோபுரங்கள் போன்றவற்றை அமைத்து தங்கள் காலத்தின் சமய கட்டமைப்புகளை நாயக்கர்கள் விரிவாக்கம் செய்துள்ளனர்.\n\nமதுரையை ஆட்சி செய்த நாயக்கர்களில் திருமலை நாயக்கர் மிகவும் பிரபலமானவர். கலை மற்றும் கட்டடக்கலைக்கு பாதுகாப்பு அளித்து மதுரையைச் சுற்றி இருந்த பழையச் சின்னங்களை புதிய கட்டமைப்புகளுடன் திருமலை நாயக்கர் விரிவாக்கம் செய்தார். 1659 ஆம் ஆண்டு திருமலை நாயக்கரின் மறைவுக்கு பின்பு மதுரை நாயக்கரின் பேரரசு முடிவுக்கு வர ஆரம்பித்தது. இவருக்கு பிந்தைய அரசர்கள் பலம்குன்றிய விதத்தில் இருந்ததால் மதுரை மீதான படையெடுப்பு மீண்டும் துவங்கியது. மைசூரின் சிக்க தேவ ராயர் மற்றும் இசுலாமிய அரசர்கள் செய்தது போல மராத்தா பேரரசின் சிறந்த மன்னரான சிவாஜி போஸ்லேவும் தெற்கு நோக்கி படையெடுத்தார். இதன் காரணமாக தெற்கு பகுதிகளில் கலவரம் மற்றும் நிலையற்ற தன்மை நிலவியது. உள்ளூர் ஆட்சியாளராக இருந்த இராணி மங்கம்மாள் இந்த படையெடுப்புகளை துணிவுடன் தடைச் செய்தார்.\n\nSection::::நிசாம்கள் மற்றும் நவாப்களின் ஆட்சி.\nவிஜயநகரப் பேரரசின் ஆட்சிக் காலத்தில் ஐரோப்பியர்கள் தமிழ்நாட்டில் குடியேறத் தொடங்கினர். செஞ்சி மற்றும் பழவேற்காடு அருகில் இருக்கும் கோரமண்டல கடற்கரை பகுதியில் வணிகம் செய்வதற்கான வணிக நிலையங்களை டச்சுக்காரர்கள் 1605 ஆம் ஆண்டு நிறுவினர். பழவேற்காட்டின் வடக்கு பகுதியைச் சுற்றியுள்ள ஆறுமுகன் (துர்க்கராஜ்பட்ணம்) கிராமப் பகுதிகளில் கிழக்கிந்திய கம்பனி ஒரு 'தொழிற்சாலையை' (சேமிப்புக்கிடங்கு) 1626 ஆம் ஆண்டு நிறுவியது. கம்பனி நிருவாகத்தின் அலுவலர்களில் ஒருவரான ஃப்ரான்சிஸ் டே (Francis Day) என்பவர், வந்தவாசி பகுதியின் நாயக்கரான தர்மலா வேங்கடாதிரி நாயக்கர் என்பவரிடம் இருந்து மதராஸ்பட்டணம் என்ற மூன்று-மைல் (5 கிமீ) இடம் கொண்ட மீன்பிடி கிராமத்தை 1963 ஆம் ஆண்டில் தனது உரிமையாக்கிக் கொண்டார். மணற் சிறுதட்டுகளைக் கொண்டு சுமார் ஐந்து சதுர கிலோமீட்டர் பரப்பில் புனித ஜார்ஜ் கோட்டை மற்றும் அரண்மனையை கிழக்கிந்திய கம்பனி உருவாக்கியது. இது தான் மதராஸ் நகரத்தின் ஆரம்பமாகும். வேலூர் கோட்டை மற்றும் சந்திரகிரியைச் சார்ந்து பேடா வெங்கட ராயன் என்ற விஜயநகர அரசன் (அரவிடு மரபு) கோரமண்டலக் கடற்கரையை ஆட்சி செய்து கொண்டிருந்தார். இவரின் ஒப்புதலுடன் இந்த சிறிய நிலப்பகுதியில் தனியுரிமையுடன் வியாபரம் செய்ய ஆங்கிலேயர் ஆரம்பித்தனர்.\n\nபீசப்பூர் (Bijapur) இராணுவத்தின் ஒரு பகுதியினர் விஜயராகவா என்பவருக்கு உதவி செய்வதற்காக தஞ்சாவூர் பகுதிக்கு வந்து மதுரை நாயக்கரிடமிருந்து வல்லம் என்ற பகுதியை 1675 ஆம் ஆண்டு கைப்பற்றினர். தஞ்சாவூர் பேரரசு முழுவதும் தங்களது ஆட்சியை நிலைநிறுத்த விஜயராகாவா மற்றும் இகோஜி (Ekoji) ஆகியோரை பீசப்பூர் இராணுவத்தினர் கொலைச் செய்தனர். இவ்வாறாக தஞ்சாவூரில் மராத்தா ஆட்சி தொடங்கியது. இகோஜிக்குப் பிறகு அவரின் மூன்று மகன்களான சாஜி (Shaji), முதலாம் சரபோஜி (Serfoji I), முதலாம் துலஜா (Thukkoji) என்கிற (alias) துக்கோஜி தஞ்சாவூரை ஆட்சி செய்தனர். மராத்திய ஆட்சியாளர்களில் இரண்டாம் சரபோஜி (1798–1832) மிகவும் சிறப்பானவர். கலை மீது கொண்ட நாட்டம் காரணமாக தனது வாழ்க்கையை அர்ப்பணம் செய்தார். கற்றுக் கொடுத்தலில் முதன்மையாக தஞ்சாவூர் மாறியது. கலை மற்றும் இலக்கியத்திற்கு பாதுகாப்பு அளித்து சரஸ்வதி மஹால் நூலகத்தை தனது இடத்தில் சரபோஜி நிறுவினார். வடக்குப் பகுதியிலிருந்து வந்த இசுலாமியர்களின் படையெடுப்பு தக்காணபீடபூமியின் மக்கள் மற்றும் ஆந்திர நாடுகளைச் சேர்ந்த இந்து மக்களை நாயக்கர் மற்றும் மராத்தா அரசர்களின் பாதுகாப்பில் இருக்குமாறு செய்தது. கர்நாடக இசையின் மும்மூர்த்திகளுடன் பிரபல கர்நாடக இசை அமைப்பாளாரான தியாகராஜா (1767–1847) இந்தக் காலகட்டங்களில் தஞ்சாவூர் மாவட்டத்தில் இருந்தனர்.\n\nமுகலாய அரசர் ஔரங்கசீப் ஆட்சிக் காலம் 1707 ஆம் ஆண்டு முடிவடைந்த பிறகு வந்த போர்கள் பலவற்றை இவரது ஆட்சிக் கலைத்தது. மேலும் இவர்களது பேரரசில் அடிமையாக இருந்த பலரும் தங்கள் சுதந்திரத்தை வலியுறுத்தினர். தமிழ்நாட்டின் தெற்கு மாவட்டங்களை நிர்வகிக்கும் பொறுப்பு பல நூறு \"பாளையக்காரர்\" அல்லது பொலிகர் என்பவர்களிடம் அளிக்கப்பட்டது. இவர்கள் குறிபிட்ட கிராமங்களை ஆட்சி செய்தனர். இந்த உள்ளூர் தலைவர்கள் தங்கள் பகுதிகளில் அடிக்கடி போரிட்டுக் கொண்டனர். இந்த நிலை தமிழ்நாடு மற்றும் தென்னிந்தியாவின் பகுதிகளில் குழப்பத்தையும் கலவரத்தையும் ஏற்படுத்தியது. இந்த குழப்பமான நிலையை தங்களுக்கு சாதகமாக பயன்படுத்திக் கொண்டு ஐரோப்பிய வணிகர்கள் வணிகம் செய்யத் தொடங்கினர்.\n\nSection::::ஐரோப்பியர்களின் குடியேற்றம் (1750–1850).\nSection::::ஆங்கிலோ-பிரான்சு சண்டைகள்.\nபிரான்சுக்காரர்கள் இந்தியாவிற்கு புதியவர்களாக வந்தவர்கள். பிரான்சு கிழக்கிந்திய கம்பனி 1664 ஆம் ஆண்டு உருவாக்கப்பட்டு, இந்தியாவில் தாங்கள் வணிகம் செய்வதற்கான அனுமதியை ஔரங்கசீப்பிடமிருந்து பிரான்சு அதிகாரிகள் 1666 ஆம் ஆண்டு பெற்றனர். கோரமண்டல கடற்கரைப் பகுதியில் உள்ள பாண்டிச்சேரியில் பிரான்சுக்காரர்கள் தங்கள் வணிக நிலையங்களை அமைத்தனர். 1739 ஆம் ஆண்டு காரைக்கால் பகுதியை கைப்பற்றியதன் மூலம் ஜோசப் ஃப்ரான்கோஸ் டூப்லெக்ஸ் பாண்டிச்சேரியின் ஆளுநராக நியமிக்கப்பட்டார். ஐரோப்பாவில் ஆஸ்திரிய உரிமைக்கான போர் 1740 ஆம் ஆண்டு தொடங்கியது. இதன் விளைவாக இந்தியாவில் இருந்த ஆங்கிலேயர் மற்றும் பிரான்சு வீரர்களுக்கு இடையே சண்டை மூண்டது. கோரமண்டல கடற்கரைப் பகுதியில் இரண்டு நாட்டின் கடற்படைகளும் பல்வேறு சண்டைகளில் ஈடுபட்டனர். லா போர்டோனைஸ் (La Bourdonnais)தலைமையில் வந்த பிரான்சு படையினர் சென்னையில் உள்ள புனித ஜார்ஜ் கோட்டையை 1746 ஆம் ஆண்டு தாக்கி தங்கள் வசமாக்கிக் கொண்டனர். இந்த போரில் சிறைச் சாலையில் அடைக்கப்பட்டவர்களில் ராபர்ட் க்ளைவ் என்பவரும் ஒருவர். ஐரோப்பாவில் நடைபெற்ற போர் 1748 ஆம் ஆண்டு முடிவடைந்தது. ஆக்ஸ்-லா-சாப்பள் அமைதி (Aix-la-Chapelle) உடன்படிக்கையின் படி மதராஸ் ஆங்கிலேயரிடம் ஒப்படைக்கப்பட்டது.\n\nஆங்கிலேயருக்கும் பிரான்சுக்காரர்களுக்கும் இடையே இருந்த இராணுவச் சண்டை முடிவுற்று அரசியல் ரீதியான சண்டைகள் தொடங்கியது. பிரான்சுக்காரரிடம் மிகவும் பற்றுதலுடன் இருந்த கர்நாடகத்தின் நவாப் மற்றும் ஐதராபாத் நிசாம் ஆகிய இரண்டு பதவிகளும் ஆட்சியாளர்களால் பறிக்கப்பட்டது. டூப்லேக்ஸின் ஆதரவுடன் சந்தா சாகிப் கர்நாடகத்தின் நவாப் பொறுப்பேற்றார். இந்தப் பகுதியை முதலில் ஆட்சி செய்த முகம்மது அலி கான் வாலாஜா என்பவருக்கு ஆங்கிலேயர் ஆதரவு கொடுத்தனர். ஆற்காடு பகுதியில் இருந்த சந்தா சாகிப்பின் கோட்டையை தாக்குதல் செய்து ஆட்சிப் பொறுப்பை எடுத்துக் கொள்வதற்காக 1751 ஆம் ஆண்டு க்ளைவ் முகம்மது அலிக்கு உதவி செய்தார். க்ளைவ்வை ஆற்காடு பகுதியிலிருந்து வெளியேற்றும் சந்தா சாகிப்பின் முயற்சிக்கு பிரான்சுக்காரர்கள் உதவி செய்தனர். பிரான்சுக்காரகளுடன் ஆற்காடு இராணுவத்தினரும் இணைந்து போரிட்ட போதிலும் ஆங்கிலேயர்களின் தாக்குதலை எதிர்கொள்ள முடியாமல் தோல்வி அடைந்தனர். பாரிஸ் ஒப்பந்தம் (1763) படி கர்நாடகத்தின் நவாப்பாக முகம்மது அலி முறைப்படி அறிவிக்கப்பட்டார். இந்த செயல்களின் விளைவாக 1765 ஆம் ஆண்டு முதல் ஆங்கிலேயர்களின் ஆதிக்கம் அதிகமாக இருந்தது. தென்னிந்தியாவில் ஆங்கிலேயர் ஆதிக்கத்தை அங்கீகரிக்கும் விதமாக டெல்லி பேரரசு \"தீர்ப்பாணை\" ஒன்றை வெளியிட்டது.\n\nSection::::ஆங்கிலேய அரசாங்கத்தின் ஆதிக்கம்.\nகம்பனி ஆட்சி நிர்வாகம் அதிகரித்துக் கொண்டிருந்த நிலையிலும் தங்களுக்கு எதிரான நடவடிக்கைகளில் ஈடுபடும் பகுதிகளில் தங்கள் கருத்தை எடுத்துரைக்க இயலாத காரணத்தினால், தாங்கள் கைப்பற்றிய பகுதிகளில் சரிவர ஆட்சி செய்ய இயலாத நிலைக்கு கம்பனி ஆட்சியாளர்கள் ஒவ்வொரு நாளும் தள்ளப்பட்டனர். ஆங்கிலேய பாரளுமன்றத்தைச் சேர்ந்த உறுப்பினர்களின் எண்ணங்கள் கம்பனி ஆட்சியை ஆங்கிலேய அரசாங்கமே மேற்கொள்ளும் நிலையை வலியுறுத்தியது. கம்பனியின் நிதி நிலைமையும் மோசமாக இருந்தது. நிதிக்காக பாராளுமன்றத்தில் விண்ணப்பமும் செய்திருந்தனர். இந்த நிலையைப் பயன்படுத்திக் கொண்டு, ஆங்கிலேய பாராளுமன்றம் சீரமைப்பு சட்டம் (கிழக்கிந்திய கம்பனி சட்டம் என்றும் அறியப்படும்) என்ற சட்டத்தை 1773 ஆம் ஆண்டு இயற்றியது. கம்பனி நிர்வாகத்தை நிர்வகிப்பதற்கான விதிமுறைகளை தளர்த்தி ஆளுநர் பதவியை உருவாக்குவது போன்றவை இந்த சட்டத்தில் இடம்பெற்றிருந்தன. இவ்வாறாக வாரென் காசுடிங்ஸ் (Warren Hastings) முதல் ஆளுநராக நியமிக்கப்பட்டார். 1784 ஆம் ஆண்டின் பிட்ஸ் இந்தியா சட்டம் கம்பனி நிர்வாகத்தை ஆங்கிலேய அரசாங்கத்தின் துணை நிலையாக மாற்றியது.\n\nஆங்கிலேயர் ஆதிக்க நிலப்பகுதிகளில் வேகமான வளர்ச்சியும் விரிவாக்கமும் அடுத்த சில பத்தாண்டுகளில் இருந்தது. 1766 முதல் 1799 ஆம் ஆண்டு வரை நடைபெற்ற ஆங்கிலேய-மைசூர் போர்கள் மற்றும் 1772 முதல் 1818 ஆம் ஆண்டு வரை நடைபெற்ற ஆங்கிலேய-மராத்திப் போர்கள் இந்தியாவின் பல்வேறு பகுதிகளை கம்பனி ஆட்சியின் கட்டுப்பாட்டில் கொண்டுவந்தது. வரிவசூல் செய்யும் முறையில் கம்பனி அதிகாரிகளுடன் மதுரை பேரரசைச் சேர்ந்த பாளையக்காரர்களின் தலைவர்களுக்கு ஏற்பட்ட சிக்கல் சச்சரவாக மாறியது. பாளையக்காரர்கள் தங்கள் பகுதியே தாங்களே நிர்வகிக்கும் அதிகாரம் பெற்றிருந்தனர். இது ஆங்கிலேயர்கள் ஆதிக்கம் செலுத்துவதற்கு எதிரான முதல் எதிர்ப்பாக அமைந்தது. திருநெல்வேலி மாவட்டத்தைச் சேர்ந்த பாளையக்காரர் தலைவரான கட்டபொம்மன் கம்பனி நிருவாகத்தினரின் வரி வசூலிக்கும் முறைக்கு எதிராக 1790 ஆம் ஆண்டு கலகம் செய்தார். முதல் பாளையக்காரர் போரின் போது (1799–1802) கட்டபொம்மன் கைது செய்யப்பட்டு 1799 ஆம் ஆண்டு தூக்கிலிடப்பட்டார். ஒரு வருடங்கள் கழித்து இரண்டாம் பாளையக்காரர் போர் தீரன் சின்னமலை என்பவரால் நடத்தப்பட்டது. திப்புசுல்தான் பேரரசுக்கு பிறகு ஆங்கிலேயருக்கு எதிராக நடைபெற்ற மூன்று போரிகளில் வெற்றி பெற்ற தீரன் சின்னமலை மற்றும் அவரது இரண்டு சகோதரர்கள் சட்டவிரோதமாக தூக்கிலிடப்பட்டனர். ஆங்கிலேயருக்கு எதிராக நடைபெற்ற போரில் உயிரிழந்த இறுதி தமிழ் மன்னர் தீரன் சின்னமலை ஆவார். பல்வேறு இயக்கங்களை நடத்தி இந்த போரட்டங்களை கம்பனி ஆட்சியாளர்கள் தடைச் செய்தனர். தமிழ்நாட்டின் பெரும்பாலான பகுதிகளைத் தங்களது முழுமையான கட்டுப்பாட்டில் வைத்துக் கொள்ள பாளையக்காரர் போர் முடிவுகள் ஆங்கிலேயருக்கு உதவியது.\n\n1798 ஆம் ஆண்டு லார்ட் வெல்சுலே (Lord Wellesley) என்பவர் ஆளுநராக பொறுப்பேற்றார். பின்வந்த ஆறு ஆண்டுகளில் அதிகமான வெற்றிகளைப் பெற்று கம்பனி ஆதிக்கத்தின் அதிகார எல்லைகளை இரண்டு மடங்காக உயர்த்தினார். பிரெஞ்சுக்காரர்கள் இந்தியாவில் மீண்டும் அதிகார உரிமை பெறுவதை தடை செய்தார். தக்காண பீடபூமி மற்றும் கர்நாடகத்தில் ஆட்சியில் இருந்த பலரை அழித்தார். முகலாய பேரரசை கம்பனி பாதுகாப்பின் கீழ் கொண்டு வந்து தஞ்சாவூரின் முகலாய மன்னரான சரபோஜியை கட்டாயப்படுத்தி உடன்படிக்கையின் கீழ் ஆட்சி செய்யும் நிலைக்கு கொண்டு வந்தார். மதராஸ் மாகாணம் நிறுவப்பட்டு கம்பனி ஆட்சியின் கீழுள்ள பகுதிகள் சிறப்பாக நிர்வகிக்கப்பட்டது. ஆங்கிலேயர்களின் நேரடி நிருவாகம் மக்களிடையே சினத்தை ஏற்படுத்தியது. மதராஸ் மாகாணத்தின் ஆளுநராக இருந்த வில்லியம் பெண்டிக் பிரபு உள்ளூர் வீரர்கள் தங்களது சமய குறிகளை (விபூதி, திலகம் போன்றவை) செய்து கொள்ளக் கூடாது என்று ஆணையிட்டதைத் தொடர்ந்து வேலூர் பாசறையைச் (cantonment) சேர்ந்த வீரர்கள் 1806 ஆம் ஆண்டில் கலகம் செய்தனர். கிறித்துவ மதத்திற்கு மாறுவதற்கு இந்தச் சட்டம் தங்களை கட்டாயப்படுத்துவதாக எதிர்ப்பு தெரிவித்து வீரர்கள் கலகம் செய்தனர். 114 ஆங்கிலேய அதிகாரிகள் கொலைச் செய்யப்பட்டும், பல நூறு கிளர்ச்சியாளர்கள் தூக்கிலிடப்பட்டும் இந்த கலகம் ஒடுக்கப்பட்டது. அவமதிப்பு காரணமாக பெண்டிக் பிரபு பதவியிலிருந்து நீக்கப்பட்டார்.\n\nSection::::கம்பனி ஆட்சியின் முடிவு.\nகம்பனி ஆட்சிப் பகுதிகளின் பல்வேறு மாவட்டங்களில் நிலவிய அதிருப்தி நிலைமைகள் 1857 ஆம் ஆண்டின் சிப்பாய் போரில் வெடித்தது. கூட்டணி ஆட்சி நிலவில் இருந்த இந்தியாவின் பல்வேறு மாநிலங்களில் இந்தக் கலகம் மிகப்பெரிய விளைவை ஏற்படுத்தியது. தமிழ்நாடு அதிகமாக பாதிக்கப்படவில்லை. போரின் விளைவால் கம்பனி ஆட்சியை ரத்து செய்யும் 1858 ஆம் ஆண்டு சட்டத்தை ஆங்கிலேய அரசு அறிவித்து, அரசாங்கத்திடம் ஆட்சியை ஒப்படைத்தது.\n\nSection::::ஆங்கிலேயர் ஆட்சி (1850–1947).\n1858 ஆம் ஆண்டு முதல் பிரத்தானிய அரசு இந்தியாவில் நேரடியாக ஆட்சி செய்வதாக கருதியது. ஆரம்ப காலங்களில் அரசாங்கம் தன்னிசையாக செயல்பட்டது. இந்தியர்களின் உணர்வுகளை முக்கியமானதாக ஆங்கிலேய அரசு கருதவில்லை. உள்ளூர் அரசாங்கத்தில் இந்தியர்கள் பங்குகொள்ள பிரித்தானியாவின் இந்திய பேரரசு அனுமதி வழங்க ஆரம்பித்தது. உள்ளூர் அரசாங்கத்தில் இந்திய மக்களுக்கு பங்கு அளிக்கும் தீர்மானத்தை வைசிராய் ரிப்பன் 1882 ஆம் ஆண்டு இயற்றினார். 1892 ஆம் ஆண்டின் இந்திய கவுன்சில் சட்டம் மற்றும் 1909 ஆம் ஆண்டின் மிண்டோ-மோர்லே சீர்திருத்தம் போன்ற சட்டமியற்றல்கள் மதராஸ் மாகாண சட்ட மேலவையை நிறுவுவதற்கு வழி செய்தது. மகாத்மா காந்தி தலைமையில் தொடங்கிய ஒத்துழையாமை இயக்கம், இந்திய அரசுச் சட்டம் (மோண்டாகு-செம்ல்ஸ்ஃபோர்டு சீர்திருத்தம் என்றும் அறியப்படுகிறது) என்ற சட்டத்தை வெளியிடுவதற்கு காரணமாக அமைந்தது. உள்ளூர் தொகுதிகளுக்கான முதல் தேர்தல் 1921 ஆம் ஆண்டு நடைபெற்றது.\n\nகோடைக்காலத்தில் பருவமழை சரியாக பெய்யாதது மற்றும் ரியோத்வரி அமைப்பின் நிருவாகத்தில் கிடைத்த குறைவான வருமானம் ஆகியவற்றால் 1876–1877 ஆம் ஆண்டுகளில் சென்னை மாகாணத்தில் கடுமையான பஞ்சம் நிலவியது. அரசாங்கமும் பல தொண்டு நிறுவனங்களும் இணைந்து நகரம் அதன் புறநகர்ப் பகுதிகளில் பல நிவாரணப் பணிகளை மேற்கொண்டன. இந்தியாவிலிருந்த ஐரோப்பியர்களிடமிருந்தும் வெளிநாடுகளிலிருந்தும் பஞ்ச நிவாரண நிதி பெறப்பட்டது. பஞ்சத்தால் பாதிகப்பட்ட இடங்களில் போதுமான அளவு உதவிகளை செய்ய இயலாத ஆங்கிலேய அரசாங்கத்தை விமர்சனம் செய்து வில்லியம் டிக்பை போன்ற மனிதநேயமிக்கவர்கள் கண்டனம் செய்து எழுதினர். மூன்று முதல் ஐந்து மில்லியன் மக்கள் பாதிக்கப்பட்ட பிறகு, 1878 ஆம் ஆண்டில் பெய்த பருவமழையினால் பஞ்சம் முடிவுக்கு வந்தது. பஞ்சத்தால் ஏற்பட்ட அழிவுகளின் விளைவால் பஞ்சக் குழுமம் என்ற குழுமம் 1880 ஆம் ஆண்டு அரசாங்கத்தால் நிறுவப்பட்டு பேரழிவு நிவாரணக் கொள்கைகள் வகுக்கப்பட்டது. பஞ்ச நிவாரண நிதியாக 1.5 மில்லியன் ரூபாயை அரசாங்கமும் ஒதுக்கியது. எதிர்காலத்தில் இவ்வாறு பஞ்சம் ஏற்பட்டால் அதன் விளைவுகளைக் குறைப்பதற்காக வாய்க்கால் கட்டுதல், தரை மற்றும் தொடர்வண்டி பாதைகளை மேம்படுத்துதல் போன்ற குடிமையியல் வேலைகளும் மேற்கொள்ளப்பட்டன.\n\nSection::::சுதந்திரப் போராட்டம்.\nசுதந்திரம் பற்றிய எண்ணம் நாடு முழுவதும் மேலோங்கி இருந்தது. ஆங்கிலேயர்களின் காலணி ஆதிக்கத்தை எதிர்த்து சுதந்திரத்திற்காக பாடுபட தமிழ்நாட்டிலிருந்தும் பல சுதந்திரப் போராட்ட வீரர்கள் தாமாக முன்வந்தனர். 1904 ஆம் ஆண்டு ஈரோடு அருகே உள்ள ஒரு சிறிய கிராமத்தில் பிறந்த திருப்பூர் குமரன் இவர்களில் குறிப்பிடத்தக்கவர். ஆங்கிலேயருக்கு எதிராக கண்டனப் பேரணி நடத்திய போது குமரன் உயிரிழந்தார். பாண்டிச்சேரியில் இருந்த பிரெஞ்சு அரசு பிரித்தானிய காவல்துறையினரிடமிருந்து தப்பித்துக் கொள்ள முயன்ற சுதந்திரப் போராட்ட வீரர்களுக்கு இடமளித்து ஆதரவு தந்தது. பாண்டிச்சேரியில் வாழ்ந்தவர்களில் 1910 ஆம் ஆண்டு வாழ்ந்த அரவிந்தரும் ஒருவர். அரவிந்தர் காலத்தில் வாழ்ந்தவர்களில் கவிஞர் பாலசுப்ரமணிய பாரதியும் ஒருவர். புரட்சிகரமான பாடல்கள் பலவற்றை தமிழில் எழுதியதன் மூலம் சுதந்திரப் புரட்சியை பாரதி ஏற்படுத்தினார். \"இந்தியா\" என்ற இதழையும் பாண்டிச்சேரியிலிருந்து பாரதி பிரசுரம் செய்தார். தமிழ் புரட்சியாளர்களான வி.வி.எஸ்.அய்யர் மற்றும் வி.ஒ. சிதம்பரம் பிள்ளை ஆகியோருடன் அரவிந்தர் மற்றும் பாரதியார் நட்புடன் இருந்தனர். இந்தியாவில் ஆங்கிலேயர் ஆதிக்கத்தை எதிர்த்துப் போரிட நேதாஜி உருவாக்கிய இந்திய தேசிய இராணுவம் (INA), என்ற அமைப்பின் உறுப்பினர்களில் தமிழ்நாட்டிலிருந்து குறிப்பிட்ட உறுப்பினர்கள் இருந்தனர். INA வின் முக்கிய தலைவர்களில் தமிழ்நாட்டைச் சேர்ந்த லட்சுமி சேகள் என்பவரும் ஒருவர்.\n\nடாக்டர். டி.எம். நாயர் (Dr. T.M. Nair) மற்றும் ராவ் பகதூர் தியாகராய செட்டி (Rao Bahadur Thygaraya Chetty) ஆகியோர் 1916 ஆம் ஆண்டின் \"பிராமணன்-அல்ல அறிக்கை\" (Non-Brahmin Manifesto) மூலம் திராவிட இயக்கத்திற்கான அடித்தளம் அமைத்தனர். இரண்டு வகையான இயக்கங்களை மையமாகக் கொண்டு 1920 ஆம் ஆண்டுகளில் தமிழ்நாட்டில் வட்டார அரசியல் உருவானது. 1921 ஆம் ஆண்டு நடைபெற்ற சட்டமன்ற தேர்தலில் வெற்றி பெற்ற நீதிக் கட்சி இவைகளில் ஒன்று. இந்திய சுதந்திர இயக்கத்தைப் பற்றிக் கருத்தில் கொள்ளாமல், சமூகத்தில் பின்தங்கிய வகுப்பினர் மீது இழைக்கப்படும் கொடுமைகளை நீதிக் கட்சி கருத்தில் கொண்டிருந்தது. மற்றொரு இயக்கம் ஈ.வி.இராமசாமி நாயக்கர் தலைமை வகித்த சமயமற்ற, பிராமணர் அல்லாதவர் சீர்திருத்த இயக்கம். 1935 ஆம் ஆண்டில் அனைத்திந்திய கூட்டரசு சட்டத்தை ஆங்கிலேய அரசு வெளியிட்டது முதல் தனியாட்சிக்கான முயற்சிகள் 1935 ஆம் ஆண்டிலிருந்து தொடங்கப்பட்டன. உள்ளூர் தேர்தல்கள் மீண்டும் நடத்தப்பட்டன. தமிழ்நாட்டில் நீதிக் கட்சியை தோற்கடித்து காங்கிரசு கட்சி ஆட்சியைப் பிடித்தது. பள்ளிகளில் இந்தி மொழியை கட்டாயமாக அறிமுகம் செய்யும் காங்கிரசு அரசின் முடிவை எதிர்த்து இராமசாமி நாயக்கர் மற்றும் சி.என்.அண்ணாதுரை இணைந்து 1938 ஆம் ஆண்டில் தங்களது போரட்டத்தைத் தொடங்கினர்.\n\nSection::::சுதந்திரத்திற்கு பிந்தைய காலம்.\n1947 ஆம் ஆண்டில் இந்தியாவிற்கு சுதந்திரம் பெற்ற பிறகு மேற்கொண்ட மாநிலங்கள் பங்கீடு தமிழ்நாட்டில் பெரிய அளவில் விளைவை ஏற்படுத்தவில்லை. மதத்தினரிடையே பிரிவினை வாத வன்முறைகள் ஏதுமில்லை. தமிழ்நாட்டில் அனைத்து சமயத்தினரும் ஒருவருக்கொருவர் மரியாதை மற்றும் அமைதியான இணக்க நிலையுடனும் இருந்தனர். மதராஸ் மாகாணத்தில் காங்கிரசு கட்சி முதல் அமைச்சரவையை அமைத்தது. சி.ராசகோபாலாச்சாரி (இராஜாஜி) முதல் முதலமைச்சராக பொறுப்பேற்றார். மெதராஸ் மாகணாம் என்பது மெதராஸ் மாநிலம் என்று மாற்றியமைக்கப்பட்டது. மெதராஸ் மாநிலத்தில் இருந்த தெலுங்கு பேசும் மக்களுக்காக ஆந்திர மாநிலம் உருவாக்கப்பட வேண்டும் என்று பொட்டி திருராமலு என்பவர் போரட்டம் செய்தார். இந்திய அரசாங்கம் மெதராஸ் மாநிலத்தைப் பிரிப்பது என்று முடிவு செய்தது. ராயலசீமா மற்றும் அதைச் சுற்றிய ஆந்திரக் கடற்கரைப் பகுதிகள் ஆந்திரப் பிரதேசம் என்ற புதிய மாநிலமாக 1953 ஆம் ஆண்டு பிரிக்கப்பட்டது. பெல்லாரி மாவட்டம் மைசூர் மாநிலத்தின் ஒரு பகுதியாக மாறியது. 1956 ஆம் ஆண்டு தெற்கு கன்னடா மாவட்டம் மைசூருக்கு மாற்றப்பட்டது. மலபார் கடற்கரை மாவட்டங்கள் புதிதாக உருவாக்கபட்ட கேரள மாநிலத்தின் பகுதிகளுடன் இணைக்கப்பட்டு, மெதராஸ் மாநிலம் தற்போதைய வடிவத்தை எட்டியது. மெதராஸ் மாநிலம் தமிழ்நாடு (தமிழர்கள் வாழும் பகுதி) என்ற பெயருக்கு 1968 ஆம் ஆண்டில் மாற்றப்பட்டது.\n\nஇலங்கையில் இனப் பிரிவுச் சார்ந்த சண்டை காரணமாக 1970 மற்றும் 1980 ஆம் ஆண்டுகளில் அதிகமான இலங்கை தமிழர்கள் தமிழ்நாட்டிற்கு தப்பி வந்தனர். தமிழ் அகதிகளின் அவலநிலை தமிழக அரசியல் கட்சிகளிடையே எழுச்சியுடன் கூடிய ஆதரவை உண்டாக்கியது. இலங்கை தமிழர்கள் நிலைக் குறித்து இலங்கை அரசிடம் பரிந்துரை செய்யுமாறு தமிழக அரசியல் கட்சிகள் இந்திய அரசாங்கத்திற்கு நெருக்கடி அளித்தன. தமிழீழ விடுதலைப் புலிகள் (எல்.டி.டி.ஈ) இயக்கத்தை இலங்கையில் கட்டுப்படுத்துவதற்காக இந்திய அமைதிப்படையை இலங்கைக்கு முன்னாள் பிரதம மந்திரி ராஜீவ் காந்தி அனுப்பினார். இதன் காரணமாக 1991 ஆம் ஆண்டு மே மாதம் 21 அன்று ராஜீவ் காந்தி இலங்கையைச் சேர்ந்த இயக்கத்தினரால் படுகொலைச் செய்யப்பட்டார். அது முதல் தமிழீழ விடுதலைப் புலிகள் (எல்.டி.டி.ஈ) இயக்கம் தமிழ்நாட்டில் தன் ஆதரவை இழந்தது.\n\n2004 ஆம் ஆண்டு இந்தியப் பெருங்கடல் பகுதிகளில் ஏற்பட்ட இந்தியப் பெருங்கடல் நிலநடுக்கம் தமிழ்நாட்டின் கிழக்கு கடற்கரைப் பகுதிகளை வெகுவாக பாதித்தது. இந்த பேரழிவில் தோராயமாக 8000 மக்கள் உயிரிழந்தனர். அதிக மக்கள் தொகை கொண்ட இந்திய மாநிலங்களில் ஆறாவது இடத்தில் உள்ள தமிழ்நாடு, பொருளாதாரத்தில் முன்னணியில் உள்ள மாநிலங்களில் 2005 ஆம் ஆண்டின் அறிக்கையின் படி ஏழாம் இடத்தில் இருந்தது. திறமை வாய்ந்த பணியாளர்களின் தேவை அதிகரிப்பு காரணமாக தமிழ்நாட்டில் கல்வி நிலையங்களின் எண்ணிக்கை வெகுவாக உயர்ந்துள்ளது. சாதி வாரியாக 69 விழுக்காடு இட ஒதுக்கீடு அளிக்கும் சட்டத்திற்கு தமிழ்நாட்டில் பரவலாக இருந்த உடன்பாடு செயல் காரணமாக மாநிலத்தின் கல்வி நிலையங்கள் மற்றும் வேலைவாய்ப்பு அனைத்திலும் பிற்படுத்தப்பட்ட வகுப்பினருக்கு 69 விழுக்காடு இட ஒதுக்கீடு அளிக்கப்பட்டுள்ளது. சாதி வாரியாக இட ஒதுக்கீடு அளிக்கும் சட்டத்திற்கு தமிழ்நாட்டில் பொதுமக்களிடம் பெரிய அளவில் ஆதரவு இருந்தது. இந்த சட்டத்தை நடைமுறைப்படுத்துவதற்கு எதிராக குறிப்பிடப்படும் படியான போராட்டங்கள் ஏதும் நடைபெறவில்லை.\n\nSection::::பிராந்திய அரசியலின் பரிணாம வளர்ச்சி.\nசுதந்திரம் பெற்ற பிறகு தமிழ்நாட்டின் அரசியல் நிலைமை மூன்று விதமான நிலைகளை அடைந்துள்ளது. 1947 ஆம் ஆண்டுக்கு பிறகு இருந்த காங்கிரசு கட்சியின் செல்வாக்கு 1960 ஆம் ஆண்டில் திராவிட கட்சியின் கொள்கைகளால் மாறியது. 1990 ஆம் ஆண்டின் இறுதி வரை இந்த நிலை நீடித்திருந்தது. திராவிட அரசியல் கட்சிகளில் ஏற்பட்டுள்ள பிளவு காரணமாக மற்ற அரசியல் கட்சிகளுடன் ஒப்பந்தம் செய்து கூட்டணி அரசாங்கம் அமைக்கும் நிலையை தற்போது கொண்டிருக்கிறது.\n\nதிராவிடர் கழகத்திலிருந்து பிரிந்து திராவிட முன்னேற்றக் கழகம் (DMK) என்ற கட்சியினை 1949 ஆம் ஆண்டு அண்ணாதுரை தொடங்கினார். தமிழ்நாட்டில் இந்திக் கலாச்சாரம் திணிக்கப்படுவதை எதிர்க்க முடிவு செய்து இந்தியாவின் தெற்கு பகுதியை திராவிடர்களுக்கு என்று தனியாக பிரிக்க வேண்டும் என்ற கோரிக்கையையும் திமுக விடுத்தது. \"திராவிட நாடு\" தனிப்பட்ட மாநிலமாக இருக்க வேண்டும் என்பது கோரிக்கையாக இருந்தது. திராவிட நாடு என்பது தமிழ்நாடு மற்றும் ஆந்திரா, கர்நாடாக மற்றும் கேரளாவின் பகுதிகளை உள்ளடக்கிய திராவிடர்களின் நாடு என்பதாகும். மதராஸ் மாகாணத்தில் இந்திய தேசிய காங்கிரசு கட்சிக்கு 1950 ஆம் ஆண்டு இறுதி வரை இருந்த ஈடுபாடு மற்றும் 1962 ஆம் ஆண்டில் இந்தியப் பகுதிகளில் சீனாவின் நுழைவு ஆகிய காரணங்கள் உடனடியாக \"திராவிட நாடு\" கோரும் கோரிக்கைக்கு இடையூறாக அமைந்தது. இந்திய அரசியலமைப்பில் 1963 ஆம் ஆண்டு மேற்கொள்ளப்பட்ட பதினாறாவது சட்டத் திருத்தம் பிரிவினை வாதக் கட்சிகள் தேர்தலில் போட்டியிடுவதை தடை செய்தது. இதன் காரணமாக திராவிடனுக்கு தனிப்பட்ட நாடு கோரிக்கையை திமுக முழுமையாக நிறுத்திவிட்டு இந்திய அரசியலமைப்பில் செயல்திறன் மிக்க சுயாட்சி கட்சியாக மாறுவதற்கான முயற்சிகளில் கவனம் செலுத்தியது.\n\nசுதந்திரப் போராட்டத்தில் ஈடுபட்டதால் கிடைத்த மக்கள் செல்வாக்கைப் பயன்படுத்தி சுதந்திரத்திற்கு பின்னர் அரசாங்கத்தை அமைத்த காங்கிரசு கட்சி 1967 ஆம் ஆண்டு வரை ஆட்சிப் பொறுப்பில் இருந்தது. மாநிலப் பள்ளிகளில் கட்டயாமாக இந்தி மொழியைக் கொண்டு வரும் மத்திய அரசாங்கத்தை எதிர்த்து 1965 மற்றும் 1968 ஆம் ஆண்டு நடத்திய போரட்டங்களுக்கு திமுக தலைமை தாங்கியது. வேலைவாய்ப்பு மற்றும் கல்வி நிலையங்களில் உடனடி செயலாக்கம் போன்றவை தமிழ்நாட்டில் முதன்மையாக மேற்கொள்ளப்பட வேண்டும் என்பது திராவிட இயக்கத்தின் கோரிக்கையாக இருந்தது. அண்ணாதுரை மற்றும் கருணாநிதி போன்ற திராவிட இயக்கத்தின் தலைவர்கள் தங்களிடமிருந்த எழுத்து திறமையைப் பயன்படுத்தி மேடை நாடகங்கள் மற்றும் திரைப்படங்கள் மூலமாக இயக்கத்தின் அரசியல் செய்திகளைப் பரப்பினர். தமிழ்நாட்டின் முதலமைச்சராக பின்னாளில் பதவியேற்ற எம்.ஜி இராமச்சந்திரன் என்பவரும் நாடகம் மற்றும் திரைப்பட நடிகராவார்.\n\n1967 ஆம் ஆண்டு நடைபெற்ற மாநிலத் தேர்தலில் திமுக வெற்றி பெற்றது. திமுக கழகம் இரண்டாக பிளவுபட்டு அனைத்திந்திய அண்ணா திராவிட முன்னேற்ற கழகம் (அஇஅதிமுக) என்ற கட்சியினை 1971 ஆம் ஆண்டு எம்.ஜி.ஆர் துவங்கினார். இன்று வரை திமுக மற்றும் அஇஅதிமுக இரண்டு கட்சிகளும் தமிழ்நாடு அரசியலில் ஆதிக்கம் செலுத்தி வருகிறது. 1977, 1980 மற்றும் 1984 ஆம் ஆண்டுகளில் நடைபெற்ற தேர்தல்களில் தொடர்ச்சியாக வெற்றி பெற்று அஇஅதிமுக கட்சியைச் சேர்ந்த எம்.ஜி.ஆர் மூன்று முறை தொடர்ச்சியாக மாநிலத்தில் ஆட்சி செய்தார். கட்சியினருக்கிடையே ஏற்பட்ட பல்வேறு பிரிவுகள் காரணமாக எம்.ஜி.ஆரின் இறப்பிற்கு பின்னர் அஇஅதிமுக பிளவுற்றது. முடிவில் ஜெ.ஜெயலலிதா அஇஅதிமுக கட்சியின் தலைமைப் பொறுப்பேற்றார்.\n\n1990 ஆம் ஆண்டின் பின்பகுதியில் பல்வேறு அரசியல் சமநிலை மாற்றங்கள் தமிழ்நாடு அரசியலில் நிலவின. இறுதியாக திமுக மற்றும் அஇஅதிமுக கட்சிகளுக்கு தமிழ்நாட்டு அரசியலில் இரட்டை முன்னுரிமை அளிக்கப்பட்டது. காங்கிரசு கட்சியில் 1996 ஆம் ஆண்டு தமிழ்நாட்டில் ஏற்பட்ட பிளவு தமிழ் மாநில காங்கிரசு என்ற கட்சி உருவாக காரணமானது. தமாகா கட்சி திமுக கட்சியுடன் கூட்டணியுடனும், திமுக கட்சியிலிருந்து பிரிந்த மற்றொரு கட்சியான மறுமலர்ச்சி திராவிட முன்னேற்ற கழகம் (மதிமுக) அஇஅதிமுக கட்சியுடனும் கூட்டணியுடன் இருந்தன. பல்வேறு சிறிய கட்சிகள் மக்களிடையே பிரபலமடையத் தொடங்கின. திமுக மற்றும் தமாகா கட்சி 1996 ஆம் ஆண்டு தேசிய பாராளுமன்ற தேர்தலில் வைத்திருந்த கூட்டணியை முறியடிக்கும் விதத்தில் அஇஅதிமுக கட்சி பல்வேறு சிறிய கட்சிகளுடன் இணைந்து 'மிகப்பெரிய கூட்டணியை' உருவாக்கியது. தேர்தல் நேரத்தில் கூட்டணி அமைப்பதற்கான முதல் நிகழ்வாக இது இருந்தது. இன்றும் தமிழ்நாட்டில் தேர்தல் நடைபெறும் போது அரசியல் கட்சிகள் கூட்டணி அமைத்துக் கொள்கின்றன. காங்கிரசு கட்சியின் தேர்தல் செல்வாக்கு தேசிய அளவில் 1990 ஆம் ஆண்டு முதல் குறைய ஆரம்பித்தது. இதன் காரணமாக தமிழ்நாடு உள்ளிட பல மாநிலங்களில் காங்கிரசு கட்சி கூட்டணி வைத்துள்ளது. இதன் காரணமாக திராவிடக் கட்சிகள் மத்திய அரசாங்கத்தில் அங்கம் வகிக்கின்றன.\n"}
{"id": "248173", "url": "https://ta.wikipedia.org/wiki?curid=248173", "title": "மீத்தைல் பார்மேட்டு", "text": "மீத்தைல் பார்மேட்டு\n\nமீத்தைல் பார்மேட் \"( Methyl formate )\" என்பது மீத்தைல் மெத்தனோயேட்டு என்றும் அழைக்கப்படும் ஒரு எசுத்தர் ஆகும். பார்மிக் அமிலத்தினுடைய மிக எளிய எசுத்தருக்கு எடுத்துக்காட்டு மீத்தைல் எசுத்தராகும். நிறமற்ற திரவமாகவும் மெல்லிய எத்தில் மணமும் உயர் ஆவியழுத்தமும், குறைந்த பரப்பு இழுவிசையும் கொண்டு ஏராளமான சேர்மங்களை வணிகமுறையில் தயாரிப்பதற்கு முன்னோடியாக மீத்தைல் பார்மேட் விளங்குகிறது\n\nSection::::தயாரிப்பு.\nமெத்தனால் மற்றும் பார்மிக் அமிலத்தினுடைய ஒடுக்க வினையின் விளைவாக மீத்தைல் பார்மேட்டை ஆய்வகத்தில் தயாரிக்க இயலும்.\n\nபொதுவாக தொழிற்சாலைகளில் சோடியம் மீத்தாக்சைடு போன்ற ஒரு வலிமையான காரத்தின் முன்னிலையில் மெத்தனாலை கார்பன் மோனாக்சைடுடன் சேர்த்து பெருமளவில் தயாரிக்கிறார்கள்:.\n\nஇச்செயல்முறையை பி.எ.எசு.எப் என்ற வேதித் தொழிற்சாலை நிறுவனம் மற்ற நிறுவனங்களைவிட அதிகமாக 96 சதவீதம் அளவுக்கு இம்முறையைத் தேர்ந்தெடுக்கிறது. இச்செயல்முறைக்கு வினையூக்கியாக உலர் கார்பன் மோனாக்சைடு, வாயுத் தொகுப்பு முறையில் தயாரிக்கப்பட்டு நீரற்ற நிலையில் உள்ள கார்பன் மோனாக்சைடாக இங்கு பயன்படுத்தப்படுகிறது\n\nSection::::பயன்கள்.\nபார்மமைடு, டைமெத்தில் பார்மமைடு மற்றும் பார்மிக் அமிலம் முதலான சேர்மங்களைத் தயாரிப்பதற்கு மீத்தைல் பார்மேட் முதன்மையான பகுதிப்பொருளாக உள்ளது. இச்சேர்மங்கள் யாவும் பல்வேறு வேதிப்பொருட்களைத் தயாரிப்பதற்கான முன்னோடிகள் அல்லது அடிப்படைப் பொருட்கள் என்பது குறிப்பிடத்தக்கது. இதனுடைய உயர் ஆவியழுத்தம் காரணமாக சிறந்த உலர்த்தியாக பயன்படுத்தப்படுகிறது. பல்வேறு வகையான பாலியூரெத்தேன்கள் தயாரிப்பில் இது பயனாகிறது. குளோரோபுளோரோகார்பன் சேர்மத்திற்கு மாற்றாக இதனை பயன்படுத்தலாம். குறைந்த ஓசோன், குறைந்த புவிவெப்பமயமாதல் விளைவு , எளிதில் ஆவியாகாத கரிமச் சேர்மம் ஆகிய சிறப்பம்சங்கள் கொண்ட இது ஒரு பூச்சிக்கொல்லியாகவும் உபயோகப்படுகிறது. \n\nகுளிர்சாதனப் பெட்டிகளில் மீத்தைல் பார்மேட்டின் பயன்பாடுதான் வரலாற்று முக்கியத்துவம் வாய்ந்த பயன்பாடுகளில் ஒன்றாகக் கருதப்படுகிறது. குறைந்த நச்சுத்தன்மை கொண்ட குளிர்பதனப்பொருட்களின் அறிமுகத்திற்கு முன்பு வீட்டுபயோக குளிர்பதனிகளில் கந்தக டைஆக்சைடிற்கு மாற்றாக மீத்தைல் பார்மேட்டு பெரும்பங்கு வகித்தது.\n\n"}
{"id": "248175", "url": "https://ta.wikipedia.org/wiki?curid=248175", "title": "கி. லோகநாதன்", "text": "கி. லோகநாதன்\n\nமுனைவர் கி. லோகநாதன் (11 ஆகத்து 1940 - 17 ஏப்ரல் 2015) மலேசியத் தமிழறிஞர். மலேசிய கல்வி அமைச்சிலும், பின்னர் மலேசிய அறிவியல் பல்கலைக்கழகத்தில் உளவியல் துறை பேராசிரியராகவும் பணிபுரிந்து ஓய்வு பெற்றவர். தமிழ் ஆய்வுகளிலும் தன்னை முழுமையாக ஈடுபடுத்திக் கொண்டவர். சுமேரியத் தமிழ் ஆய்வுகளில் மிகுந்த நாட்டம் கொண்டவர். இவர் நியூசிலாந்தில் கணிதத் துறையில் பட்டம் பெற்று பின்னர் இங்கிலாந்தில் முனைவர் பட்டம் பெற்றார். சைவ சித்தாந்தத்தில் மிகுந்த ஆர்வமும் ஆழ்ந்த புலமையும் கொண்டவர். 20 ஆண்டுகளுக்கும் மேலாக இவர் பல்வேறு சைவ சித்தாந்த வகுப்புக்களை நடத்தி வந்தார்.\n\nSection::::மறைவு.\nமுனைவர் லோகநாதன் மலேசியாவின் பினாங்கு மாநிலத்தில் ஜார்ஜ்டவுனில் உள்ள தனியார் மருத்துவமனை ஒன்றில் 2015 ஏப்ரல் 17 அன்று தனது 74வது அகவையில் காலமானார்.\n\n"}
{"id": "248176", "url": "https://ta.wikipedia.org/wiki?curid=248176", "title": "ஈரசோனியச் சேர்மம்", "text": "ஈரசோனியச் சேர்மம்\n\nஈரசோனியச் சேர்மம் அல்லது ஈரசோனிய உப்பு (\"Diazonium Compound\" or \"Diazonium Salt\") என்பது R-NX என்னும் பொதுத் தொழிற்பாட்டுக் கூட்டத்தைக் கொண்ட கரிம வேதியியற் சேர்மம் ஆகும். இங்கு R என்பது அற்கைல் அல்லது ஏரைல் கூட்டத்தையும் X என்பது ஏலைடு போன்ற கனிம வேதியியல் எதிர்மின்னயனியை அல்லது கரிம வேதியியல் எதிர்மின்னயனியைக் குறிக்கும். அசோச் சாயங்களின் கரிம வேதியியல் தொகுப்பில் ஈரசோனிய உப்புகள் (சிறப்பாக, ஏரைல் கூட்டத்தைக் கொண்டவை) பயன்படுத்தப்படுகின்றன.\n\nSection::::ஆக்கல்.\nஈரசோனியச் சேர்மங்களை உருவாக்கும் செயன்முறை ஈரசோனியமாக்கல் என அழைக்கப்படும்.\nஇச்செயன்முறையானது, முதன்முதலில் 1858ஆம் ஆண்டில் செருமனி நாட்டைச் சேர்ந்த அறிவியலாளரான பீட்டர் கிரீசால் அறிக்கைப்படுத்தப்பட்டது. இவர் ஈரசோனியச் சேர்மங்களின் பல்வேறுபட்ட தாக்கங்களைக் கண்டறிந்துள்ளார். ஈரசோனிய உப்புகளை உருவாக்குவதற்கான மிக முக்கியமான முறையாக அனிலின் போன்ற அரோமற்றிக்கு அமீன்களை நைத்திரசு அமிலத்துடன் தாக்கமடையச் செய்யும் முறை பயன்படுத்தப்படுகின்றது. பொதுவாக, தாக்கம் நிகழ்த்தப்படும் குடுவையினுள்ளேயே சோடியம் நைத்திரைற்றையும் ஒரு கரிமமற்ற காடியையும் சேர்ப்பதன் மூலம் நைத்திரசு அமிலம் பெறப்படும். நீர்க் கரைசல் நிலையில் +5 °Cஇற்கு மேற்பட்ட வெப்பநிலைகளில் ஈரசோனிய உப்புகள் உறுதியற்றவை. அவ்வெப்பநிலைகளில் -N≡N கூட்டமானது நைதரசன் வளிமமாக விடுவிக்கப்பட்டு விடும். ஈரசோனியச் சேர்மங்களை அறை வெப்பநிலையில் உறுதியான நாற்புளோரோபோரேற்று உப்புகளாக மாற்றுவதன் மூலம், தனிமைப்படுத்திச் சேகரிக்க முடியும். ஆயினுங் கூட, பெரும்பாலும் ஈரசோனியச் சேர்மங்கள் தனிமைப்படுத்தி வைக்கப்படுவதில்லை, ஆக்கப்பட்ட உடனேயே வேறு தாக்கங்களில் ஈடுபடுத்தப்படுகின்றன. ஈரசோனிய உப்புகளைப் பயன்படுத்துவதன் மூலம் ஓர் ஏரைல் சல்போனைல் சேர்மத்தை ஆக்குவதற்கான அணுகுமுறை கீழே காட்டப்பட்டுள்ளது.\n\nSection::::ஈரசோ இணைப்புத் தாக்கங்கள்.\nஈரசோனிய உப்புகளின் மிகப் பரவலாகப் பயன்படுத்தப்படும் தாக்கம் அசோ இணைப்பு ஆகும். இச்செயன்முறையில், ஈரசோனிய உப்பானது எதிர்மின்னிச் செறிவு கூடிய சேர்மங்களால் தாக்கப்படும். இணைப்புச் சேர்மங்களாக அனிலின், பீனால் போன்ற அரீன்கள் அமையும்போது, இச்செயன்முறையானது அரோமற்றிக்கு மின்னூட்டப் பதிலீட்டுத் தாக்கத்திற்கான ஓர் எடுத்துக்காட்டாக அமையும்.\n\nகீழே காட்டப்பட்டுள்ளது போல், ஓர் ஈரேரைலைட்டு நிறப் பொருளான மஞ்சள் நிறப் பொருள் 12ஐத் தயாரிப்பதற்கான இணைப்புச் சேர்மமாகப் பயன்படுத்தப்படும் அசற்றோவசற்றிக்கு அமைட்டும் வணிக முக்கியத்துவம் வாய்ந்த இணைப்புச் சேர்மமாகும்.\n\nSection::::அசோச் சாயங்கள்.\nவிளைவுகளாகப் பெறப்படும் அசோச் சேர்வைகள் பெரும்பாலும் அசோச் சாயங்கள் எனப்படும் பயனுள்ள சாயங்களாக அமைகின்றன. இச்சாயங்கள் அடர்நிறங்களைக் கொண்டிருப்பது, இவை நீண்ட இணை இரட்டைப் பிணைப்புகளைக் கொண்டிருப்பதை வெளிப்படுத்துகின்றது.\n\nஅனிலின் மஞ்சள் என்ற அசோச் சாயமானது, அனிலினையும் ஈரசோனிய உப்பின் குளிர்ந்த நிலையிலுள்ள கரைசலையும் ஒன்றுசேர்த்து நன்கு குலுக்குவதன் மூலம் பெறப்படுகின்றது. அனிலின் மஞ்சளானது மஞ்சள் நிறத் திண்மமாகப் பெறப்படும். இவ்வாறே, 2-நத்தோலின் குளிர்ந்த கரைசலைச் சேர்க்கும்போது சிவப்பு நிற வீழ்படிவு பெறப்படும். ஆய்வுக்கூடங்களில் பயன்படுத்தப்படும் அமில-மூலக் காட்டியான மெதைல் செம்மஞ்சளும் ஓர் அசோச் சாயம் ஆகும்.\n\nSection::::-N≡N கூட்டத்தை இடம்பெயர்த்தல்.\nஅரீன் ஈரசோனிய நேர்மின்னயனிகளின் பல்வேறுபட்ட தாக்கங்களில் -N≡N கூட்டமானது வேறொரு கூட்டத்தால் அல்லது அயனியால் இடம்பெயர்க்கப்படுவதுண்டு.\n\nSection::::ஆலசன்களால் இடம்பெயர்த்தல்.\nSection::::சாந்தமேயரின் தாக்கம்.\nHClஇல் கரைக்கப்பட்ட செப்பு(I) குளோரைட்டுடன் பென்சீன் ஈரசோனியம் குளோரைட்டைச் சேர்த்துச் சூடாக்க, குளோரோபென்சீன் பெறப்படும். \nஇவ்வாறே HBrஇல் கரைக்கப்பட்ட செப்பு(I) புரோமைட்டுடன் பென்சீன் ஈரசோனியம் குளோரைட்டைச் சேர்த்துச் சூடாக்க, புரோமோபென்சீன் பெறப்படும்.\n\nSection::::காட்டர்மேனின் தாக்கம்.\nகாட்டர்மேனின் தாக்கத்தின்போது, பென்சீன் ஈரசோனியம் குளோரைடானது, செப்புத் தூளுடன் HCl அல்லது HBr சேர்ந்த கலவையுடன் சேர்த்துச் சூடாக்கப்பட்டு, குளோரோபென்சீன் அல்லது புரோமோபென்சீன் பெறப்படும். செருமனி நாட்டைச் சேர்ந்த உலுடுவிகு காட்டர்மேன் என்ற அறிவியலாளரால் 1890இல் இத்தாக்கம் கண்டறியப்பட்டதால், அவருடைய பெயரைக் கொண்டே இத்தாக்கத்தின் பெயரும் வழங்கப்பட்டு வருகின்றது.\n\nSection::::அயோடைட்டால் இடம்பெயர்த்தல்.\nபென்சீன் வளையத்தில் அயோடினை நேரடியாகக் கொண்டு வருவது கடினமாக இருப்பினும் பென்சீன் ஈரசோனியம் குளோரைட்டுக்குப் பொற்றாசியம் அயோடைடைச் சேர்ப்பதன் மூலம் இதனை மேற்கொள்ளலாம்.\n\nSection::::புளோரைட்டால் இடம்பெயர்த்தல்.\nபென்சீன் ஈரசோனியம் குளோரைட்டுக்குப் புளோரோபோரிக்கமிலத்தைச் சேர்ப்பதன் மூலம் பென்சீன் ஈரசோனியம் புளோரோபோரேற்றானது பெறப்படும். பென்சீன் ஈரசோனியம் புளோரோபோரேற்றின் வெப்பப் பிரிகையின் மூலம் புளோரோபென்சீனைப் பெறமுடியும். இத்தாக்கம் பால்சு-சீமன் தாக்கம் என்று அழைக்கப்படும்.\n\nSection::::மற்றைய கூட்டங்களால் இடம்பெயர்த்தல்.\nSection::::நீரியத்தால் இடம்பெயர்த்தல்.\nபென்சீன் ஈரசோனியம் குளோரைடானது உபபொசுபரசு அமிலத்தால் அல்லது சோடியம் தானேற்றால் தாழ்த்தப்பட்டு, பென்சீன் பெறப்படும்.\n\nSection::::ஐதரொட்சைல் (-OH) கூட்டத்தால் இடம்பெயர்த்தல்.\nபென்சீன் ஈரசோனியம் குளோரைட்டின் நீர்க்கரைசலை 100 °Cஇற்குச் சூடாக்குவதன் மூலம் பீனாலைப் பெற முடியும்.\nவிளைவாகப் பெறப்படும் பீனாலானது பென்சீன் ஈரசோனியம் குளோரைட்டுடன் தாக்கமடைவதைக் குறைப்பதற்காக, இத்தாக்கமானது அமில ஊடகத்தில் நிகழ்த்தப்படுகின்றது.\n\nSection::::நைத்திரோக் (-NO) கூட்டத்தால் இடம்பெயர்த்தல்.\nபென்சீன் ஈரசோனியம் புளோரோபோரேற்றைச் செம்பு முன்னிலையில் சோடியம் நைத்திரைற்றுடன் தாக்கமடையச் செய்து, நைத்திரோபென்சீன் பெறப்படும்.\n\nSection::::சயனைட்டுக் (-CN) கூட்டத்தால் இடம்பெயர்த்தல்.\nஏரைல் ஏலைடுகளில் கருநாட்டப் பிரதியீட்டுத் தாக்கத்தை இடம்பெறச் செய்து, சயனைட்டுக் கூட்டத்தைக் கொண்டு வர முடியாது. ஆனால், பென்சீன் ஈரசோனியம் குளோரைட்டுக்கு CuCNஐச் சேர்ப்பதன் மூலம் பென்சோநைத்திரைலைப் பெறமுடியும்.\nஇது சாந்தமேயரின் தாக்கத்தின் ஒரு சிறப்பு வகையாகும்.\n\nSection::::தயோல் (-SH) கூட்டத்தால் இடம்பெயர்த்தல்.\nஈரசோனிய உப்புகளை இரண்டு படிமுறைகளினூடாகத் தயோல்களாக மாற்றலாம். பென்சீன் ஈரசோனியம் குளோரைடானது பொற்றாசியம் எதைல் சாந்தேற்றுடன் தாக்கமுற விடப்பட்டுப் பெறப்பட்ட இடைநிலையான தயோசாந்தேற்று எசுத்தரை நீர்ப்பகுப்படையச் செய்து, தயோபீனாலைப் பெறலாம்.\n\nSection::::ஏரைல் (-Ar) கூட்டத்தால் இடம்பெயர்த்தல்.\nஏரைல் ஈரசோனிய உப்புகளைப் பயன்படுத்தி, ஓர் ஏரைல் கூட்டத்தை இன்னோர் ஏரைல் கூட்டத்துடன் இணைக்க முடியும். சோடியம் ஐதரொட்சைட்டின் முன்னிலையில் பென்சீனையும் பென்சீன் ஈரசோனியம் குளோரைட்டையும் தாக்கமுற விடுவதன் மூலம் இருபீனைலைப் பெற முடியும்.\nஇத்தாக்கமானது கோம்பேகு-பாச்சுமான் தாக்கம் என அழைக்கப்படுகிறது. பென்சீன் ஈரசோனியம் குளோரைட்டுக்குச் செப்புத் தூளையும் எத்தனாலையும் சேர்ப்பதன் மூலமும் இதே போல இருபீனைலைப் பெற முடியும்.\n"}
{"id": "248185", "url": "https://ta.wikipedia.org/wiki?curid=248185", "title": "பைலட் (எழுதுகோல் நிறுவனம்)", "text": "பைலட் (எழுதுகோல் நிறுவனம்)\n\nபைலட் (\"Pilot Corporation\") தோக்கியோவைத் தலைமையகமாக கொண்ட ஓர் ஜப்பானிய எழுதுகோல் நிறுவனமாகும். இதன் துணை நிறுவனங்கள் பிலிப்பீன்ஸ், ஐக்கிய ராஜ்ஜியம், இந்தோனேசியா, மலேசியா, இந்தியா, பிரேசில், தென்னாப்பிரிக்கா, ஜெர்மனி மற்றும் பிரான்சில் உள்ளன.\n\nSection::::வரலாறு.\nதோக்கியோவிலுள்ள கடற் சார்ந்த வியாபாரக் கல்லூரியில் பேராசிரியராகப் பணி புரிந்த ரியோசுகே நமிகி, 1915ல் மைக்கோலின் கூர்முனை தயாரிக்கும் சிறு தொழிற்சாலையைத் துவங்கினார் . 1918ல் அவரது நண்பர் மசவோ வாதாவுடன் இணைந்து \"நமிகி மேனுபாக்ச்சரிங் கம்பனி\" என்ற பெயரில் நிறுவினார். பைலட் என்ற குறியில் எழுதுகோல்களை வெளியிட்டார். பின்னர் அந்த நிறுவனத்தின் பெயர் \"பைலட் கார்ப்பரேஷன்\" என மாற்றப்பட்டது.\n"}
{"id": "248186", "url": "https://ta.wikipedia.org/wiki?curid=248186", "title": "ஆங்கிலோ இந்தியர்கள்", "text": "ஆங்கிலோ இந்தியர்கள்\n\nஆங்கிலோ இந்தியர்கள் (Anglo-Indians) என்பவர்கள், இந்தியத் துணைக் கண்டத்தில் வாழ்ந்த ஐரோப்பிய ஆண்களுக்கும், இந்தியத் துணைக் கண்டத்து நாட்டு பெண்களுக்கும், திருமண உறவினால் பிறந்த கலப்பின மக்கள் ஆவர்.. பிரிட்டிஷ் இந்தியாவில் அனைத்து துறைகளிலும் செல்வாக்குடன் வாழ்ந்த சிறுபான்மைச் சமூகம். இச்சமூகம் பெருநகரங்களை வாழ்விடங்களாக கொண்டது.\n\nஆங்கிலோ-இந்தியர் வெள்ளையர் அல்லராயினும், ஆண்களும் பெண்களும் ஐரோப்பியரைப் போல சட்டை அணிந்து ஆங்கிலம் பேசி வந்தனர். அதனால் தமிழ்நாட்டில், ஆண்களைச் \"சட்டைக்காரர்\" என்றும் பெண்களைச் \"சட்டைக்காரி\" என்றும் குறிப்பிடும் வழக்கம் தோன்றியது..\n\nதற்போது இந்தியாவில், ஆங்கிலோ இந்திய சமூகம் அருகி வரும் சமூகமாக உள்ளது.\n\nSection::::வாழ்விடம்.\nநவீன ஆங்கிலோ-இந்திய சமூகம் மிகவும் சிறுபான்மை சமூகமாகும். இச்சமூக மக்கள் இந்தியா, இலங்கை, மியான்மார், வங்காளதேசம், பாகிஸ்தான், சிங்கப்பூர், மலேசியா, ஆஸ்திரேலியா, நியூசிலாந்து, இலங்கை போன்ற முன்னாள் ஆங்கிலேயே காலனி நாடுகளில் வாழ்பவர்கள்.\n\nஆங்கிலோ-இந்தியர்கள், இந்தியாவில் தில்லி, கொல்கத்தா, சென்னை, பெங்களூரு, மும்பை, கோவா, விசாகப்பட்டினம், விஜயவாடா, ஹைதராபாத், கான்பூர், லக்னோ, கோயமுத்தூர், மதுரை, திருச்சிராப்பள்ளி, போத்தனூர், கொல்லம், கோழிக்கோடு, கண்ணனூர், மைசூர், கோவா, ஆக்ரா, குர்தா ரோடு, கட்டக், போன்ற நகரங்களில் வாழ்ந்தனர்.\n\nSection::::மொழி.\nஆங்கிலம் முதல் மொழியாகவும், இந்தியத் துணைக்கண்டத்து மொழிகளை இரண்டாம் மொழியாக அறிந்தவர்கள்.\n\nSection::::சமயம்.\nஆங்கிலோ-இந்தியர்கள், கிறித்தவ சமயத்தின் உட்பிரிவுகளான ரோமன் கத்தோலிக்கம், பாப்டிசம், மெதாடிசம், புராட்டஸ்டண்டு சமயங்களை பின்பற்றுபவர்கள்.\n\nSection::::கலாசாரமும் பண்பாடும்.\nஆங்கிலோ-இந்தியர்கள் தங்கள் வாழ்க்கை முறையை முற்றிலும் ஐரோப்பிய கலாசாரம் மற்றும் பண்பாட்டைத் தழுவி வாழ்கிறார்கள்.\n\nSection::::தொழில்.\nகல்வி நிலையங்கள், இந்திய இரயில்வே துறை, அஞ்சல் துறை, சுங்கம் மற்றும் கலால் துறை, வனத்துறை போன்றவற்றில் பணி புரிகிறார்கள்..மேலும் உள்நாட்டு உள்நாட்டு மக்களுக்கு ஆங்கில மொழி, மேற்கத்திய இசை மற்றும் நடனம் கற்று தருகிறார்கள்\n\nSection::::இந்திய விடுதலைக்குப் பின்.\nஇந்திய விடுதலைக்கு முன்னர் எட்டு இலட்சமாக இருந்த ஆங்கிலோ-இந்தியர்களின் மக்கட்தொகை, தற்போது 80,000–125,000ஆக குறைந்துள்ளது. இந்திய விடுதலைக்குப் பின்னர் பெரும்பாலான ஆங்கிலோ இந்தியர்கள், திருமண உறவுகள் மூலம் தங்கள் வாழும் உள்நாட்டு மக்களுடன் கலந்து விட்டனர். பலர் ஐக்கிய இராச்சியம், ஆஸ்திரேலியா, கனடா மற்றும் ஐக்கிய அமெரிக்கா போன்ற நாடுகளில் குடியேறி விட்டனர்.\n\nSection::::இந்திய அரசியலில்.\nஇந்திய அரசியல் அமைப்புச் சட்டப்படி, இந்திய நாடாளுமன்ற மக்களவைக்கு ஆங்கிலோ-இந்திய சமுக மக்களின் இரண்டு பிரதிநிதிகளை, இந்தியக் குடியரசுத் தலைவரால் நியமிக்கப்படுகின்றனர்.\n\nSection::::தமிழ்நாட்டில்.\nஇந்திய விடுதலைக்கு முன்னர், சென்னை மாகாண சட்ட மன்ற உறுப்பினர்களாக இரண்டு ஆங்கிலேய இந்தியர்கள், ஆளுனரால் நியமிக்கப்பட்டனர். தற்போது தமிழ்நாடு சட்டமன்றத்திற்கு ஒரு ஆங்கிலோ இந்திய உறுப்பினர் மட்டும் நியமனம் செய்யப்படுகிறார்.\n\n\n"}
{"id": "248187", "url": "https://ta.wikipedia.org/wiki?curid=248187", "title": "எமேர்ஜென்சி கபுள்", "text": "எமேர்ஜென்சி கபுள்\n\nஎமேர்ஜென்சி கபுள் இது ஒரு தென் கொரியா நாட்டு காதல் நகைச்சுவை மற்றும் மருத்துவத் தொலைக்காட்சி தொடர் ஆகும். இந்தத்தொடரைக் கிம் சோல்-கியு என்பவர் இயக்க, சொங் ஜி-ஹா, சோய் ஜின்-ஹ்யுக், லீ பில்-மோ, ஹான் ஆஹ்-றஐம் மற்றும் யூன் சாங்-ஹூன் உள்ளிட்ட பலர் நடித்துள்ளார்கள். \n\nஇந்தத்தொடர் ஜனவரி 24, 2014ஆம் ஆண்டு முதல் ஏப்ரல் 5, 2014ஆம் ஆண்டு வரை தென் கொரியா நாட்டு நேரப்படி வெள்ளி மற்றும் சனிக்கிழமை இரவு 20:10 மணிக்கு ஒளிபரப்பாகி 21 அத்தியாயங்களுடன் நிறைவடைந்தது.\n\nSection::::கதைச்சுருக்கம்.\nவிவாகரத்து பெற்ற இரண்டு காதலிணைகள் மறுபடியும் வாழ்வில் எப்படி இணைகின்றார்கள் என்பதைப் பற்றிய ஒரு காதல் காவியம்.\n\n\n"}
{"id": "248190", "url": "https://ta.wikipedia.org/wiki?curid=248190", "title": "கேரள உள்ளாட்சி அமைப்பு சட்டம்", "text": "கேரள உள்ளாட்சி அமைப்பு சட்டம்\n\nஅதிகார பன்முகமாக்களின் உயிர் நாடிதான் பஞ்சாயத்து ராஜ் சட்டம் (உள்ளாட்சி அமைப்பு சட்டம்). உலகின் மிகப்பெரிய ஜனநாயக நாட்டின் மையப்படுத்தப்பட்ட அதிகார முறையை மாற்றியமைத்து அதிகாரம் சாதாரன மக்களின் இடத்தில் கொண்டு செல்வதற்காக அரசியல் அமைப்பின் 73-ம் சீர்திருத்தத்தின் வாயிலாக கொண்டு வரப்பட்டதுதான் பஞ்சாயத்து ராஜ் எனப்படும் உள்ளாட்சி அமைப்பு முறை. இந்தியாவில் எல்லா மாநிலங்களிலும் முப்பரிமாண உள்ளாட்சி அமைப்பு முறையை நடப்பாக்கவும் குறிப்பிட்ட கால அளவில் உள்ளாட்சிகளுக்கு தேர்தல் நடத்தவும் வளர்ச்சி திட்டத்தில் மக்களின் பங்களிப்பையும் தலைமையையும் உறுதி செய்யவும் இந்த சீர்திருத்தம் பரிந்துரைக்கிறது.\n\n=கேரள உள்ளாட்சி சட்டம்: துடக்கமும் பரவலாக்கமும்=\nகேரள உள்ளாட்சிகளுக்கான பொதுவான சட்டமாகும் கேரள உள்ளாட்சி செய்யுள், 1994 (Kerala Panchayath Raj Act,1994). நிலவில் இருந்த உள்ளாட்சி, மாவட்ட அவை முதலிய முறைகளைப் பற்றிய சட்டங்களுக்கு பதிலாக கொண்டு வரப்பட்டதாகும் இது.\nஇதை முன்நிறுத்தி கேரள சட்டமன்றத்தில் ஏற்றுக்கொள்ளப்பட்ட சட்டம், 1994 ஏப்ரல் 23-ல் மாநில ஆளுநரின் ஒப்புதலைப் பெற்று நடைமுறைக்கு வந்தது.\nகேரள மாநிலத்தில் பேரூராட்சி (நகர பஞ்சாயத்து), நகராட்சி (முனிசிபல் கவுன்சில்), மாநகராட்சி (முனிசிபல் கார்ப்பரேஷன்), தொழில் பகுதிகள் மற்றும் இராணுவ முகாம்கள் அல்லாமல் மாநிலம் முழுவதும் இந்த சட்டத்திற்கு பரவலும் நடப்பாக்கமும் இருக்கும். இது வெளியிடப்பட்ட நாள் முதல் நடைமுறைக்கு வருகிறது.\n\n=சீர்திருத்தங்கள்=\n1994-ன் மூலசட்டத்தில் பலகட்டங்களிலாக சீர்திருத்தங்கள் வேண்டி வந்தது.\n\n(i) கேரள உள்ளாட்சி (சீர்திருத்த) சட்டம் 1995\n\n(ii) கேரள உள்ளாட்சி (சீர்திருத்த) சட்டம் 1996\n\n(iii) கேரள உள்ளாட்சி (சீர்திருத்த) சட்டம் 1999\n\n(iv) கேரள வட்டார தன்னாட்சி நிறுவனங்கள் (கட்சி மாறல் தடை) சட்டம் 1999\n\n(v) கேரள அதிகார பன்முகமாக்க சட்டம் 2000\n\n(vi) கேரள உள்ளாட்சி (சீர்திருத்த) சட்டம் 2005\n\n(vii) கேரள உள்ளாட்சி (சீர்திருத்த) சட்டம் 2009\n\n=வரையரைகள்=\nஇந்த சட்டத்தில் பயன்படுத்தியுள்ள சில நுட்பமான சொல் மற்றும் சொற்தொடர் போன்றவற்றிற்கு கீழே தரப்படும் பொருள் கொள்கிறது.\nSection::::உறுப்பு.\nஇந்திய அரசியல் அமைப்பு சட்டத்தின் ஓர் உறுப்பு\n\nSection::::மண்டல உள்ளாட்சி.\nகேரள உள்ளாட்சி சட்டம் பிரிவு 4(1) பி-ன் படி இடைத்தலத்தில் உருவாக்கப்படுவதாகும் மண்டல உள்ளாட்சி. இடைத்தலம் என்றால் அரசியல் அமைப்பின் படி ஊர் மற்றும் மாவட்டத்திற்கு இடையில் ஆளுநர் நிர்ணயிக்கும் தலம்.\n\nSection::::கட்டடம்.\nகல், செங்கல், மண், உலோகம், மரம் மற்றேதேனும் பொருட்கள் கொண்டு உருவாக்கிய வீடு, சிறிய கட்டடம், தொழுவு, குடில், கடை, குளியல் மற்றும் கழிவறை, கூடாரம் மற்ற ஏதேனும் எடுப்பு.\n\nSection::::இடைத்தேர்தல்.\nபொது தேர்தல் அல்லாத தேர்தல்\n\nSection::::வேட்பாளர்.\nஏதேனும் தேர்தலில் வேட்பாளராக முறைப்படி பெயர் பரிந்துரைக்கப்பட்வரோ பரிந்துரைக்கப்பட்டதாக உரிமைக் கோருபவரோ ஆன நபர்\n\nSection::::தற்செயல் ஒழிவு.\nபதவிக்காலம் முடிவதற்குள் அப்பதவியில் வரும் ஒழிவு.\n\nSection::::குழு.\nகேரள உள்ளாட்சி சட்டத்தின் படி உருவாக்கப்படும் நிலைக்குழு அல்லது ஏதேனும் தேவைக்காக உள்ளாட்சி உருவாக்கும் மற்ற ஏதேனும் குழு.\n\nSection::::தொகுதி.\nஏதேனும் தலத்திலுள்ள உள்ளாட்சிக்கு ஓர் உறுப்பினரை தேர்ந்தெடுக்க வேண்டிய பகுதி.\n\nSection::::ஊழல் செய்கை.\nகேரள உள்ளாட்சி சட்டம் 120-ன் படி ஏதேனும் ஒரு நடவடிக்கை.\n\nSection::::தேர்தல் முறையீடு செலவு.\nஏதேனும் ஒரு தேர்தல் முறையீடு விசாரனைக்கும் அது தொடர்பான மற்ற தேவைகளுக்கும் ஆகும் எல்லா இழப்புகள், கட்டணங்கள் மற்றும் செலவுகள்\n\nSection::::மாவட்டம்.\nவருவாய் மாவட்டம்\n\nSection::::மாவட்ட தேர்தல் அலுவலர்.\nகேரள உள்ளாட்சி சட்டம் பிரிவு 13(1)-ன் படி மாநில தேர்தல் ஆணையம் பரிந்துரைக்கும் அலுவலர்.\n\nSection::::மாவட்ட உள்ளாட்சி.\nகேரள உள்ளாட்சி சட்டம் 14(1)சி படி மாவட்டதலத்தில் ஊரக பகுதிகளை ஆட்சி செய்ய உருவாக்கபடும் உள்ளாட்சி. இத்தேவைக்காக மாநில அரசு மாவட்டத்திற்குள் நிச்சயிக்கும் ஊரக பகுதிகள் மாவட்ட உள்ளாட்சி பகுதி எனப்படும்.\n\nSection::::வாக்காளர்.\nஏதேனும் உள்ளாட்சியின் ஒரு தொகுதியில் நடப்பில் உள்ள வாக்காளர் பட்டியலில் பேயர் சேர்க்கப்பட்டு இந்த சட்டத்தின் 17-ம் பிரிவின் படி தகுதி இழப்பு செய்யபடாத அணைவரும்.\n\nSection::::வாக்குரிமை.\nதேர்தலில் வேட்பாளராக போட்டியிடவோ போட்டியிடாமல் இருக்கவோ வேட்பு மனு திரும்பபெறவோ பெறாதிருக்கவோ வாக்களிப்பதற்கோ ஒரு நபர்க்குள்ள உரிமை.\n\nSection::::பொது தேர்தல்.\nதேர்ந்தெடுக்கப்பட்ட ஓர் உள்ளாட்சியின் கலாவதி பூர்த்தியான பின்னரோ அல்லாமலொ உள்ளாட்சி உருவாக்கத்திற்கோ மறு உருவாக்கத்திற்கோ வேண்டி நடத்தப்படும் தேர்தல்.\n\nSection::::அரசு.\nமாநில அரசு\n\nSection::::வீடு.\nவசிப்பிடமாகவோ அதனுடன் சேர்ந்தோ பயன்படுத்த நினைப்பதும், பொது வழியில் இருந்து குறிப்பாக முன்வாசல் உள்ளதுமான ஒரு கட்டடம் அல்லது குடில் என்று பொருள் படும். ஆனால் கடையோ, பட்டறையோ, சேமிப்பு கிடங்கோ, வாகனங்கள் நிறுத்தும் இடமோ, பேருந்து நிறுத்தமோ இதில் உட்படுவதில்லை.\n\nSection::::குடில்.\nமரம், மண், புல், ஓலை, இலை ஆகியவற்றை கொண்டு உருவாக்கப்படும் தாற்காலிக தன்மையுள்ள நிர்மானம்.\n\nSection::::சந்தை.\nதானியங்கள், பழங்கள், காய்கறிகள், மீன், இறைச்சி, வேறு ஊணவுப் பொருட்கள் வாங்க விற்க கால்நடை, பறவை, வேளாண் உற்பத்தி பொருள், சிறுதொழில் உற்பத்தி பொருள் வாங்க விற்க மக்கள் கூடும் இடம் அல்லது அதற்காக ஒதுக்கப்பட்ட இடம். ஆனால் ஒரு கடையோ ஐந்துக்கு மிகையாகாத கடைகளையோ சந்தை என கருதமுடியாது.\n\nஉள்ளாட்சியின் உடமையில் உள்ளதோ, உள்ளாட்சியால் உருவாக்கப்பட்டு பரிபாலிக்கப்படுவதோ ஆன பொது சந்தைகளோ அல்லது தனியார் சந்தைகளோ இதில் உட்படும்.\n\nSection::::உள்ளாட்சி.\nஏதேனும் ஓர் ஊராட்சி, மண்டல உள்ளாட்சி அல்லது மாவட்ட உள்ளாட்சி என பொருள்படும்.\n\nSection::::தலைவர்.\nஏதேனும் ஓர் ஊராட்சி, மண்டல உள்ளாட்சி அல்லது மாவட்ட உள்ளாட்சி தலைவர். ஏதேனும் காரணத்தால் தலைவர் இல்லயேல் துணைத் தலைவர் என பொருள் படும்\n\nSection::::வட்டார தன்னாட்சி நிறுவனம்.\nகேரள உள்ளாட்சி சட்டம் பிரிவு 4-ன் படி உரவாக்கப்படும் உள்ளாட்சி என்றோ கேரள நகரமயச் சட்டம் பிரிவு 4-ன் படி உருவாக்கபடும் நகரமயம் என்றோ கூறலாம்.\n\nSection::::வாக்கு சாவடி.\nஓர் உள்ளாட்சிக்கு தேர்தல் நடத்த நிச்சயிக்கப்பட்ட ஏதேனும் இடம்.\n\nSection::::ஜனத்தொகை.\nமிகவும் கடைசியாக கணக்கு எடுக்கப்பட்டு அதிகார பூர்வமாக வெளியிடப்பட்ட ஜனத்தொகை\n\nSection::::உறுப்பினர்.\nஏதேனும் ஒரு உள்ளாட்சி தொகுதியில் இருந்து இந்த சட்டம் பிரிவு 83-ன் படி தேர்ந்தெடுக்கப்பட்டதாக அறிவிக்கப்படும் வேட்பாளர்.\n\nSection::::மாநிலம்.\nகேரள மாநிலம்\n\nSection::::மாநில தேர்தல் ஆணையம்.\nஅரசியல் அமைப்பின் உறுப்பு 243(கே)-ன் படி ஆளுநர் நியமிக்கும் தேர்தல் ஆணையரும், அவர் உருவாக்கும் அலுவலகமுறையும் உட்படும் ஆணையம்.\n\nSection::::செயலாளர்.\nஏதேனும் தலத்தில் உள்ள உள்ளாட்சியின் செயலாளர்.\n\nSection::::ஊர் நிர்வாகி.\nஒரு வருவாய் ஊரின் பொருப்பில் உள்ள அலுவலர்.\n\nSection::::ஆண்டு.\nஒரு நிதி ஆண்டு\n\nSection::::நீர்த்தடம்.\nஇயற்கையானதோ செயற்கையானதோ ஆன நதி, அருவி, நீரோடை ஆகியன.\n\nSection::::ஊராட்சி.\nஇந்த சட்டம் பிரிவு 4(1)எ-ன் படி ஓர் ஊரில் அல்லது ஒன்றிற்கு மேலான ஊர்களை ஒன்றினைத்து உருவாக்கப்படும் உள்ளாட்சி.\n\n=ஊரக-அவை=\nஅரசியல் அமைப்பில் உட்பட்ட அடிமட்டத்தில் உள்ள மக்கள் அதிகார அவையே ஊரக-அவை. செயல்திட்டங்கள், வளர்ச்சி திட்டங்கள் தயாரிப்பதிலும் பயனாளிகளை தேர்ந்தெடுப்பதிலும், திட்டப்பணிகளிலும் வட்டார மக்களின் பங்களிப்பை உறுதிசெய்யும் மக்கள் வேதியாகும் இது. ஊரக-அவை செயல்பாட்டில் பங்கெடுக்கும் போது ஒவ்வொரு குடிமகனும் தான் உட்படும் சமூகத்தின் பகுதியின் ஆட்சியிலும் வளர்ச்சியிலும் பங்களிப்பாளராகிறார். ஊரக-அவை வெறும் ஆலோசனை தரும் வேதியல்ல. வட்டார ஆட்சியின் மிக முக்கிய பாகமாகும். மூலசட்டத்தில் முக்கிய மாற்றங்கள் உட்படுத்தி 1999-ல் கொண்டுவரப்பட்ட கேரள உள்ளாட்சி சீர்திருத்த சட்டம் ஊரக-அவையின் அதிகாரம், செயல்பாடு, பொருப்பு ஆகியன தெளிவாக உட்படுத்தபட்டுள்ளது. .\nSection::::அமைப்பு.\nஇந்திய அரசியல் அமைப்பு பாகம் IX-ல் உள்ளாட்சி என்ற இயலில் உறுப்பு 243B ஊரக-அவையை குறிப்பிடுகிறது. ஒவ்வொரு உள்ளாட்சியிலும் ஊர பகுதியில் வாக்காளர் பட்டியலில் நிலவில் பெயர் உட்படுத்தபட்ட எல்லா வாக்காளர்களும் உடுபடும் வேதியாகும் ஊரக-அவை.\n\nஉறுப்பு 243A-ன் படி மாநில சட்டமன்ற சட்டம் வாயிலாக கொடுக்கப்பட்டுள்ள அதிகாரங்கள் செயல்பாடுகள் நடப்பிலாக்க ஊரக-அவைகளுக்கு முடியும்.\n\nகேரள உள்ளாட்சி சட்டம் இயல் 11 பிரிவு 3(1)-ன் படி ஊராட்சியின் ஒவ்வொரு தொகுதியும் அரசியல் அமைப்பின் 243G-ல் குறிப்பிட்டுள்ள ஊரகம் எனும் நிலைக்கு ஆளுநர் திட்டபடுத்தி வெளியிடும் பகுதியில் ஒவ்வொரு ஊரக-அவை நிலவில் வரும்.\n\nஓர் ஊரக-அவை உட்படும் தொகுதின் ஊராட்சிமன்ற உறுப்பினர் அந்த ஊரக-அவையின் நடத்திப்பாளர் ஆவார். நடத்திப்பாளரால் தன் கடமையை உடல் ரீதியாக அல்லது வேறு காரணத்தால் செயலாற்ற முடியாது வரும் பொது அருகில் உள்ள தொகுதிக்கான உறுப்பினரை குறிப்பட் ஊரக-அவையின் நடத்திப்பாளராக அமர்த ஊராட்சி தலைவர் கடமைப்பட்டுள்ளார்.\n\nஊராட்சி பரிந்துரைக்கும் அலுவலர் ஊரக-அவையின் இணைப்பாளராக செயல்படுவார். ஊரக-அவையின் கூட்டங்கள் கூட்டுதல், நடத்தல், தீர்மானங்கள், கூட்டதின் நடவடிக்கை ஆகியன தொடர்பாக குறிப்புகள் எடுத்து பத்திரபடுத்தவும் துடர் செயல்பாட்டிற்கு நடத்திப்பாளருக்கு உதவுதலும் இணைப்பாளரின் கடமையாகும்.\n\nஊரக-அவைக் கூட்டத்திற்கு ஊராட்சி தலைவர் தலைமை தாங்க வேண்டும். தலைவர் இல்லை என்றால் துணை தலைவர், அவரும் இல்லை என்றால் நடத்திப்பாளர் தலைமை தாங்க வேண்டும்.\n\nSection::::கூட்டங்கள்.\nஊரக-அவையின் கூட்டம் குறைந்தது மூன்று மாதங்களுக்கு ஒருமுறையாவது கூட்டப்பட வேண்டும். தொடர்ந்துள்ள இரண்டு கூட்டங்களுக்கு இடையிலுள்ள கால அளவு மூன்று மாதங்களுக்கு மிகையாதல் கூடாது. இரண்டு இயல்பான கூட்டங்களுக்கு இடையில் சிறப்பு கூட்டம் கூட்டவோ அல்லது ஆண்டில் நான்கிற்கு மேலான இயல்பான கூட்டங்கள் கூட்டவோ இது தடையாகது. ஊரக-அவையின் நடத்திப்பாளர் ஊராட்சி தலைவருமாக கலந்தாலோசித்து ஊரக-அவைக் கூட்டம் நடக்கும் இடம், நேரம், தேதி ஆகியன தீரமானித்து கூட்டம் பற்றிய தகவலை அறிவிப்பு மூலம் ஊரக-அவை அங்கத்தினர்களுக்கு தெரியபடுத்த வேண்டும்.\nஅவை நடத்திப்பாளர் வட்டாட்சி மன்ற உறுப்பினர், மாவட்டாட்சி மன்ற உறுப்பினர், சட்டமன்ற உறுப்பினர் ஆகியோரைக் கட்டாயமாக ஆழைத்தல் வேண்டும்.\nSection::::சிறப்பு கூட்டம்.\nஏதேனும் ஊரக-அவையின் பத்து சதவீதத்திற்கு குறையாத அங்கத்தினர் ஏதேனும் குறிப்பிட்ட தேவைக்காக எழுத்து மூலமாக ஊரக-அவையை கூட்ட கேட்டுக்கொண்டால் நடத்திப்பாளர் குறிப்பிட்ட அறிவிப்பு கிடைத்து 15 நாட்களுக்குள் ஊரக-அவையின் ஒரு சிறப்பு கூட்டத்தை கூட்ட வேண்டும்.\nSection::::கூட்டத்திற்கு போதுமான ஆட்கள்.\nஊரக-அவை நடத்திப்பிற்கு போதுமான ஆட்கள், குறிப்பிட்ட ஊர்பகுதியின் வாக்காளர் பட்டியலில் பேயர் சேர்க்கபட்டுள்ள வாக்காளர்களின் 10 சதவீதம ஆகும். ஆனால் போதுமான ஆட்கள் வராத காரணத்தால் கூட்டம் மாற்றிவைக்க வேண்டிவரும் போது, அடுத்த கூட்டதிற்கான போதுமான ஆட்கள் ஐம்பது ஆகும்.\n=உள்ளாட்சி அமைப்பும் உருவாக்கும்=\n\nஇந்திய அரசியல் அமைப்பின் உறுப்பு 243 B-ன் படி மாறுபட்ட தலங்களில் உள்ளாட்சிகளுக்கு வடிவம் கொடுத்து முத்தல வட்டார தன்னாட்சி நிறுவன சட்டம் உருவாக்க அந்தந்த மாநில சட்டமன்றங்களுக்கு பொருப்புள்ளது. இதன் படி கேரள மாநிலத்தில் ஊர்தலத்தில் ஊராட்சியும், இடைத்தலத்தில் மண்டடல உள்ளாட்சி, மாவட்ட தலத்தில் மாவட்ட உள்ளாட்சி நிலவில் வந்தன. ஊரக பகுதிகளில் ஜனநாயக ஆட்சி நிறுவனங்களாக முத்தல உள்ளாட்சிகள் உருவாக்கவும் அவைகளின் பெயர்கள் நிர்ணயிப்பதற்கான அதிகாரம் மாநில அரசைச்சாரும்.\n\nதொடர்புற்ற உள்ளாட்சி தேவைப்படுவதாலோ உள்ளாட்சியுமாக முறைப்படி ஆலோசித்தப் பின்போ முன்னதாக அறிவிப்பு வெளியிடுதல் வாயிலாக ஊராட்சியின் நிலப்பரப்பில் ஏதேனும் ஊரகத்தையோ அல்லது ஊரகங்களையோ உட்படுத்தி குறிப்பிட்ட உள்ளாட்சியின் நிலப்பரப்பை கூட்டவும், ஏதேனும் ஊரகத்தையோ ஊரகபகுதிகளையோ தவிர்த்து நிலப்பரப்பை குறைக்கவும், உள்ளாட்சியின் தலைமை இடத்தை மாற்றவும், பெயர் மாற்றம் செய்யவும் அரசிற்கு அதிகாரம் உண்டாயிருக்கும்.\n\nஓர் ஊராட்சியின் நிலப்பரப்பில் வருத்தும் மாற்றம் அந்த உள்ளாட்சியின் நிலவில் உள்ள ஆட்சிக்குழுவின் காலாவதி தீரும் முறைக்கு அல்லாது நடைமுறை படுத்தக் கூடாது. இவ்வாறு பிரிக்கப்படும் உள்ளாட்சியின் பொருப்புகள், சொத்துக்கள், வருவாய் இருப்பு ஆகியவைகளை தொடர்புற்ற உள்ளாட்சிகளுமாக ஆலோசித்து அரசின் முறையான ஆணையினால் நிச்சயப்படுத்தி கொடுக்கலாம்.\n\nஓரணியும் ஆட்சியும்\n\nஅரசு அரசிதழில் வெளியிடுவதன் வாயிலாக உருவாக்கும் உள்ளாட்சி, பொதுவான ஒரு பெயரும், பொது முத்திரையும், முறையான பின்தொடர்சை உரிமையும், ஓரணித்தன்மையும், சட்டப்படி ஏற்புடையதுமான நிறுவனங்களாக இருக்கும். இவ்வாறு ஏற்றுக்கொள்ளப் பட்ட பெயரில் முறையிடவும்(sue) முறையிடப்படவும்(sued), அசையும், அசையா சொத்துக்களை வைத்திருக்கவும் பரிபாலிக்கவும், கைமாற்றம் செய்யவும் ஒப்பந்தங்களில் ஏற்படவும் இன் நிறுவனங்களுக்கு முடியும். ஒவ்வொரு தலத்திலும் உள்ள உள்ளாட்சிக்கும் அவைகளுக்கு தரப்பட்டுள்ள பொருப்புகள், கடமைகள் செயல்படுத்த பொருப்பும், செயல்திறனும், அதிகாரமும் உண்டாயிருக்கும். இவ்வாறு ஓரணித்துவம் என்பதில் இருந்து நிலவில் வரும் ஓர் உள்ளாட்சி ஒற்றை குழு என்றும், ஆளும்கட்சி எதிர்க்கட்சி வேறுபாடு இல்லை எனவும் பொருள்படுகிறது.\n\nஉள்ளாட்சியின் உறுப்பினர் எண்ணிக்கை\n\nநேரடி தேர்தல் வாயிலாக ஒவ்வொரு தலத்திலும் உள்ளாட்சியின் குறிப்பிட்ட பகுதிகளின் ஜனத்தொகையின் விகிதாச்சாரத்தில் நிச்சயப்படுத்தி அரசு அறிவிப்பு செய்திட்டுள்ள எண்ணிக்கையில் உறுப்பினர்களை தேர்ந்தெடுக்க வேண்டும். ஒவ்வொரு ஜனத்தொகைக் கணக்கெடுப்பின்படி அந்தந்த தலத்தில் உறுப்பினர் எண்ணிக்கையை நிர்ணயம் செய்ய வேண்டும். இவ்வாறு நிர்ணயிக்கும் போது அந்தந்த உள்ளாட்சி பகுதிகளின் ஜனத்தொகையும் தேர்தலின் வாயிலாக நிரப்பப்பட வேண்டிய உறுப்பினர் எண்ணிக்கையும் இடையிலுள்ள விகிதாச்சாரம் முடிந்தவரை மாநிலம் முழுமைக்கும் ஒன்றாக இருக்க வேண்டும்.\n\nஊராட்சியில் பதிமூன்றிற்கு குறையாததும் இருபத்திமூன்றிற்கு கூடாததுமான உறுப்பினர் எண்ணிக்கை இருந்தல் வேண்டும். மண்டல உள்ளாட்சியில் பதிமூன்றில் குறையாததும் இருபத்திமூன்றில் கூடாததுமான உறுப்பினர் எண்ணிக்கை இருந்தல் வேண்டும். மாவட்ட உள்ளாட்சியில் பதினைந்தில் குறையாததும் முப்பதில் கூடாததுமான உறுப்பினர் எண்ணிக்கை வேண்டும்.\n\n=மாநில தேர்தல் ஆணையம்- வட்டார தன்னாட்சி அமைப்புகளின் தேர்தல் முறை=\nதேர்தல் ஆணையத்தின் அலுவலர்களும் பணியாளர்களும்\n\nஅரசியல் அமைப்பின்படி மாநில அரசின் பரிந்துரையினால் ஆளுநர் நியமிக்கும், மாநில செயலாளர் பதவியில் குறையாத அலுவலர் மாநில தேர்தல் ஆணையர் ஆவார்.\n\nமாநில தேர்தல் ஆணையத்தின் பொருப்புகள் நிறைவேற்றுவதற்காக ஆணையம் கேட்டுக்கொள்வதின் படி தேவையான ஊழியர்களையும் பணியாளர்களையும் விட்டுத்தர மாநில அரசிற்கு பொருப்புள்ளது.\n\nஆணையத்துடன் கலந்தாலோசித்து கூடுதல் செயலாளர் பதவியில் குறையாத ஓர் ஊழியரை ஆணையத்தின் செயலாளராக அரசு நியமிக்க வேண்டும்.\n\nஆணையத்தின் கீழ் வரும் ஊழியர்கள் பணியாளர்கள் அரசு ஊழியர்களாக துடரவும் அவர்களின் சேவை மற்றும் சம்பளம் அதேபடி துடர்வதுமாகும்.\n\nஇதற்கு அப்பால் இந்த சட்டத்தின் படி தேர்தல் நடத்தவும் வாக்காளர் தொகுதிகள் நிச்சயிக்கவும், வாக்காளர் பட்டியல் தயராக்கவும் புதுப்பிக்கவும் வேண்டி அரசு அல்லது வட்டார தன்னாட்சி நிறுவனத்தின் ஊழியர்களை அரசுமாக ஆலோசித்து மாநில தேர்தல் ஆணையம் நியமிக்கலாம்.\n\nஒவ்வொரு மாவட்டத்திற்கும் ஒவ்வொரு தேர்தல் அலுவலரை ஆணையம் நியமிக்கலாம், அரசுமாக ஆலோசித்து ஓர் அரசு ஊழியரையோ, வட்டார தன்னாட்சி நிறுவனத்தின் ஊழியரையோ தேவை என்று கருதும் முறைக்கு ஒன்றிற்கு கூடுதலான ஊழியர்களை மாவட்ட தேர்தல் அலுவலர்களாக பொருப்புகளை நிறைவேற்ற நியமிக்கலாம்.\n\nஒன்றிற்கு கூடுதலானவரை நியமிக்கும் முறைக்கு அவர்களின் அதிகார வரம்பு உட்படும் பகுதிகளை நிச்சயப்படுத்தி கொடுக்கவேண்டும்.\n\nகுறிப்பிட்ட பகுதியில் எல்லா வட்டார தன்னாட்சி நிறுவன வாக்காளர் தொகுதிகளிலும் தேர்தல் மேற்பார்வை வகித்தல் என்பது மாவட்ட தேர்தல் அலுவலரின் பொருப்பாகும்.\n\nஇந்த பொருப்புகளை மாநில தேர்தல் ஆணையத்தின் கண்காணிப்பு, வழிக்காட்டல், கட்டுபாடு ஆகியவற்றிற்கு உட்பட்டு நிறைவேற்றவும் தேர்தல் தொடர்பான வேறு கடமைகளை செய்யவும் தேர்தல் அலுவலர் கடமைப்பட்டுள்ளார்.\n\nஊராட்சியின் வாக்காளர் பதிவு அலுவலரையும் அவருக்கு உதவியாக ஓர் உதவி வாக்காளர் பதிவு அலுவலரையும் அரசுமாக ஆலோசித்து வட்டார தன்னாட்சி நிறுவனத்தின் ஊழியர்களில் இருந்து ஆணையம் நியமிக்கலாம். வாக்காளர் தொகுதியின் வாக்காளர் பட்டியல் தயாராக்கல் புதுபித்தல் தொடர்பான பொருப்பு பதிவு அலுவலர்காகும்.\n\nஇந்த கடமைகளை நிறைவேற்ற பொருத்தமான ஊழியர்களை கட்டுப்பாடுகளுக்குட்பட்டு நியமிக்க பதிவு அலுவலர்க்கு அதிகாரம் உள்ளது. இக்கால அளவில் நியமிக்கப்படுபவர்கள் அரசு ஊழியர்கள் அல்லது வட்டார தன்னாட்சி நிறுவன ஊழியர்கள் ஆக இருக்கவேண்டும்.\n\n=உள்ளாட்சி மன்ற கூட்டங்கள்=\nவிதிமுறைகளின் படி நிர்ணயிக்கப்படும் இடைவேளையில் உள்ளாட்சியின் சாதாரண கூட்டங்கள் நடத்தப்படவேண்டும். ஆனால் இரண்டு கூட்டங்களுக்கு இடையில் உள்ள இடைவேளை ஒரு திங்களுக்கு(மாதம்) மிகையாதல் கூடாது. அறிவிக்கை செய்யப்பட்ட உறுப்பினர்களின் எண்ணிக்கையின் மூன்றில் ஒன்றில் குறையாத எண்ணிக்கையில் உள்ள உறுப்பினர்கள் ஒரு முக்கிய தேவைக்காக கூட்டம் கூட வேண்டும் என எழுத்துபூர்வமாக தலைவருக்கு அறிவிப்பு தரப்பட்டால் உள்ளாட்சியின் ஒரு சிறப்பு கூட்டம் தலைவர் கூட்டவேண்டும்.\n\nஉள்ளாட்சி கூட்டத்திற்கு தலைவர் தலைமைதாங்க வேண்டும். தலைவர் இல்லாதப்படிக்கு துணை தலைவரும், இருவரும் இல்லாதபடிக்கு கூட்டம் தேர்ந்தெடுக்கும் ஏதேனும் உறுப்பினர் தலைமைத்தாங்க வேண்டும். கூட்டம் அமைதியாக நடத்தல், எழுப்பப்படும் பிரச்சனைகளில் தீர்வுகாணல், விவாத நேரம், முறைகளை கட்டுபடுத்தல் என்பவை தலைமையரின் பொருப்புகள் ஆகும். விவாத நிரல் தொடர்பான பிரச்சனைகளில் விவாதம் கூடாததும் அது தொடர்பான தலைமையரின் முடிவு இறுதியானதாக இருக்கும். பொது விடுமுறை நாட்களில் கூட்டம் கூடாது. சாதாரன கூட்ட நேரம் காலை 9-ற்கும் மாலை 6-ற்கும் இடையிலாக வேண்டும். அவசரக் காலங்களில் இதில் மாற்றம் வரலாம். கூட்டம் நடக்கும் இடம் உள்ளாட்சியின் தலைமை இடமாக இருந்தல் வேண்டும்.\n\n=நிலைக்குழு=\nஒவ்வொரு உள்ளாட்சியிலும் இந்த சட்டம் கூறும் விதம் நிர்ணயிக்கப்பட்ட எண்ணத்தில் நிலைக்குழுக்கள் உறுவாக்கப்பட வேண்டும். குறிப்பிட்ட செயல்பாடுகளை நடப்பிலாக்க வேண்டியுள்ள துணைக் குழுக்களாகும் நிலைக்குழுக்கள். தேர்ந்தெடுக்கப்பட்ட உறுப்பினர்களாவர் நிலைக்குழுவில் இடம்பெறுபவர்கள். தலைவர் எல்லா நிலைக்குழுவிலும் அதிகாரப்பூர்வ உறுப்பினராவார். கீழ் கூறப்பட்டுள்ள முறையிலாகும் முத்தல உள்ளாட்சிகளில் நிலைக்குழுக்களாக செயல்படுபவை. \n1. ஊராட்சி (i) நிதிக்கான நிலைக்குழு (ii) வளர்ச்சிக்கான நிலைக்குழு (iii) நலனுக்கான நிலைக்குழு (iv) சுகாதாரம் மற்றும் கல்விக்கான நிதிக்குழு 2. மண்டல உள்ளாட்சி (i) நிதிக்கான நிலைக்குழு (ii) வளர்ச்சிக்கான நிலைக்குழு (iii) நலனுக்கான நிலைக்குழு (iv) சுகாதாரம் மற்றும் கல்விக்கான நிதிக்குழு 3. மாவட்ட உள்ளாட்சி (i) நிதிக்கான நிலைக்குழு (ii) வளர்ச்சிக்கான நிலைக்குழு (iii) பொதுப் பணிக்கான நிலைக்குழு (iv) சுகாதாரம் மற்றும் கல்விக்கான நிதிக்குழு (v) நலனுக்கான நிலைக்குழு\n\n=உள்ளாட்சி குழுக்கள்=\n1. நிலைக்குழு\n\n2. செயல்பாட்டு குழு\n\n3. துணைக் குழு\n\n4. சேரிக் குழு (Ward Committee)\n\n5. இணைக் குழு\n\n6. மேலாண்மைக் குழு\n\n7. நிர்மான பணி குழு\n\n8. வளர்ச்சிக் குழு\n\n9. உரக-அவைத் துணைக் குழுக்கள்\n\n10. மாவட்ட திட்டக் குழு\n\n=மாநில நிதி ஆணையம்=\nவட்டார தன்னாட்சி நிறுவனங்களின் பொருளாதார நிலையை உயர்த்தவும், நிதி சேகரிப்பு மற்றும் வினியோகித்தல் போன்றவற்றை பற்றி ஆய்ந்து பரிந்துரை செய்வதற்காக ஐந்து ஆண்டுகளுக்கு ஒருமுறை மாநில அரசினால் நியமிக்கப்படும் அரசியல் அமைப்பின் படியுள்ள நிறுவனமாகும் மாநில நிதி ஆணையம்.\n\n=உள்ளாட்சி அலுவலர்களும் பணியாளர்களும்=\nவட்டார தன்னாட்சி நிறுவனத்தில் கீழ் கூறப்பட்டுள்ள அலுவலர்களும் ஊழியர்களும் உட்படுவர். \n1. செயலாளர் 2. உள்ளாட்சி அலுவலகத்தின் அலுவலர்களும் ஊழியர்களும். கணக்காளர், தலைமை எழுத்தர், எழுத்தர், கட்டணம் வசூலிப்பாளர், பியூன், தாற்காலிக மற்றும் பகுதி நேர ஊழியர்கள் உட்படுபவர்கள். 3. உள்ளாட்சியில் சேவைக்காக விட்டுத்தரப்பட்ட துறைகளின் ஊழியர்கள். 4. உள்ளாட்சியால் நடத்தப்படும் நிறுவனங்களின் அலுவலர்கள் ஊழியர்கள். 5. உள்ளாட்சியின் வழிகாட்டுதல் படி செயல்பட வேண்டியுள்ள அலுவலர்கள் ஊழியர்கள். 6. உள்ளாட்சிகளின் கண்காணிப்பு, பரிசோதனை போன்றவை நடத்தும் அலுவலர்கள். 7. தணிக்கைத் துறை அலுவலர்கள் 8. உள்ளாட்சி சட்டம் மற்றும் விதிமுறைகளின் படி சிறப்பு அதிகாரங்களும் பொருப்புகளும் நல்கப்படும் அலுவலர்கள்.\n\n=வட்டார தன்னாட்சி ஒழுங்காணையர்(Local Self Government Ombudsman)=\nஒழுங்காணையர் என்பது தன்னிச்சை மற்றும் நடுநிலையான ஒரு நீதியக தகுதிக் குறிய புகார்களை பரிசோதித்தல் மற்றும் பரிகார ஏற்பாடாகும். கேரள உள்ளாட்சி சட்டத்தின் இயல் 25-B-யின் வாயிலாக வட்டார தன்னாட்சி ஒழுங்காணையர் முறை உருவாக்கப் பட்டுள்ளது. உள்ளாட்சிகளுக்கும் நகரமயங்களுக்கும் இந்த முறை பொருந்துவதாகும்.\nவட்டார தன்னாட்சி நிறுவனங்கள், அவற்றின் ஜன பிரதிநிதிகள், அலுவலர்கள் போன்றோரின் மற்றும் பொது ஊழியர்களின், ஊழல், முறைகேடான ஆட்சி, சட்டவிரோதம் போன்ற எந்த ஒரு நடவடிக்கை தொடர்பாகவும் எழுப்பப்படும் குற்றச்சாட்டுகளோ, புகார்களோ விசாரிக்க, தீர்ப்பாக்க, மற்றும் நடப்பிலாக்க அதிகாரப் படுத்தப்பட்டு, மாநில அளவில் உருவாக்கப்படும் நீதியக தகுதிக் குரிய நிறுவனமாகும் வட்டார தன்னாட்சி ஒழுங்காணையர்.\nபொது ஊழியர்கள் என்ற பிரிவில் வட்டார தன்னாட்சி நிறுவனத்திற்கு கீழ் உள்ள அலுவலர், பணியாளர்கள, தேர்ந்தெடுக்கப் பட்ட தலைவர், தலைவி(Chairperson), உறுப்பினர் மற்றும் வட்டார தன்னாட்சி நிறுவனத்திற்கு மாற்றம் செய்யப்பட்டுள்ள அலுவலகங்களின் பணியாளர்கள் மற்றும் அலுவலர்கள் உட்படுவார்கள்.\n\nஅமைப்பு\n\nதலைமை அமைச்சர்(Chief Minister)-ன் பரிந்துரையின் பேரில் உயர்நீதிமன்ற நீதிபதியின் பொருப்பில் இருந்த ஒருவரையே ஒழுங்காணையராக ஆளுநர் நியமிக்க வேண்டும். இவ்வாறு நியமிக்கப்படும் நபர் ஆளுநரின் (சார்பாளர்) முன்பாக உறுதி மொழி எடுத்து பதவியை ஏற்றேடுக்க வேண்டும். பதவி ஏற்றேடுத்த நாள் முதல் மூன்று ஆண்டு வரையே பதவியில் தொடர முடியும். ஆனால் சுயமாக ஆளுநருக்கு பதவிவிலகுதல் கடிதம் தந்து பதவியில் இருந்து விலகலாம். நடவடிக்கைகளை சரிவர செய்யாமை தகுதியின்மை என்பவையினால் மாநில சட்டமன்றத்தின் மூன்றில் இரண்டு உறுப்பினர்களின் பெரும்பான்மையினரால் தீர்மானம் நிறைவேற்றப்படுவதனால் மாநில அரசு ஆளுநரின் உத்தரவின் வாயிலாக ஒழுங்காணையரை நீக்கலாம்.\nபதவிகாலம் முடிவுற்றால் மீண்டும் பதவியில் அமர்த்தவோ, மாநில அரசின் கீழ் உள்ள, வட்டார தன்னாட்சி நிறுவனத்தின் கீழ் உள்ள மற்றும் தன்னாட்சி அதிகாரம் உள்ள எந்த ஒரு நிறுவனத்திலும் மீண்டும் பதவி வகிக்க முடியாது.\n\nஒழுங்காணையரின் செயல்பாட்டிற்காக ஒரு செயலாளரும் ஒழுங்காணையரின் அனுமதியுடன் அரசு நிச்சயிக்கும் அலுவலர்களும் உண்டாயிருப்பார்கள்.\n\n=வட்டார தன்னாட்சி தீர்ப்பாயம்=\nஉள்ளாட்சிகளும் நகரமயங்களும் உட்படும் வட்டார தன்னாட்சி நிறுவனங்கள் எடுக்கும் முடிவுகளுக்கு எதிராக தரப்படும் மேல்முறையீடு, மறுபரிசீலனை ஆகியன பெறவும் அதில் தீர்ப்பு நல்கிடவும் ஒவ்வொரு மாவட்டத்திற்கும் அரசு நியமிக்கும் நீதியக போலாமை அலுவலரே வட்டார தன்னாட்சி தீர்ப்பாயர் அல்லது தீர்ப்பாயம்.\n\nமாநில அரசு கேரள உயர்நீதிமன்ற தலைமை நீதிபதியுமாக ஆலோசித்து அரசு வெளியீடு வழியாக நியமிக்கும் மாவட்ட பதவியில் உள்ள ஒரு நீதித்துறை அலுவலரே மாவட்ட தன்னாட்சி தீர்ப்பாயம்.\n\nஇவ்வாறு உறுவாக்கப்படும் தீர்ப்பாயத்திற்கு ஏற்படுத்தி கொடுக்கும் விடயங்களில் உரிமையியல் நடைமுறை தொகுப்பின்(Code of Civil Procedure) படி உரிமையியல் நீதிமன்ற செயல்திறனைக் கொண்டிருக்கும்.\n\n\nதீர்ப்பாயத்தின் முன்னில் நடக்கும் எந்தவொரு நடவடிக்கையும் இந்திய தண்டனை தொகுப்பு(Indian Penal Code)-ன் படி நீதியக நடவடிக்கையாக கருதவேண்டும். தீர்ப்பாய செயல்பாட்டிற்கு அரசு நியமிக்கும் அலுவலர்களும் ஊழியர்களும் தீர்ப்பாயத்தின் செயல்பாட்டிற்கு உடந்தையாக இருக்க வேண்டும்.\n\nமாநிலத்தின் 14 மாவட்டங்களுக்குமாக ஒரு தீர்ப்பாயம் மட்டுமே இப்போது செயல்படுகிறது. திருவனந்தபுரமே தீர்ப்பாயத்தின் தலைமை இடமாகும்.\nSection::::உள்ளாட்சி தணிக்கை முறை.\nமாறுபட்ட தரத்திலுள்ள தணிக்கை முறையாகும் உள்ளாட்சிகளுக்கு பரிந்துரை செய்யப்பட்டுள்ளது. இதன் முதல் படியாக உள்ளாட்சி நிதியிருப்பின் பயன்தக்க செலவும் கட்டுப்பாடும் உறுதி செய்யும் விதம் வரவு செலவு கணக்கு பதிந்து வைக்கவும் ஆண்டு இறுதி அறிக்கை தயாரிக்கவம் வேண்டியுள்ளது.\n\nகணக்குகள் சரிபார்க\nஆகிய தணிக்கைகள் ஏற்படுத்தப்பட்டுள்ளது.\n\n=வெளி இணைப்புகள்=\n=மேலும் காண்க=\n=மேற்கோள்=\n"}
{"id": "248192", "url": "https://ta.wikipedia.org/wiki?curid=248192", "title": "குஸ்டாவ் பெச்னர்", "text": "குஸ்டாவ் பெச்னர்\n\nகுஸ்டாவ் தியடோர் ஃபெச்னர் (Gustav Theodor Fechner (/ˈfɛxnər/; ஜெர்மன்: [ˈfɛçnɐ]; ஏப்ரல் 19, 1801 – நவம்பர் 18, 1887) என்பவர் ஜெர்மனியை சேர்ந்த கவிஞர், தத்துவமேதை, என பன்முகம் கொண்டவர். இவர் உளவியற்பியலின் தந்தையாக கருத்ப்படுகிறார்.\n\nSection::::வாழ்கையும்,கல்வியும்.\nஇவர் ஜெர்மனியின் முஸ்காவ் நகருக்கு அருகே குரோப் ஸார்சன் என்ற ஊரில் 1801இல் பிறந்தவர் இவரது தந்தை ஒரு பாதிரியார். ஆன்மிகப் பிண்ணணி கொண்ட குடும்பத்தில் வளர்ந்தபோதிலும், பிற்காலத்தில் இவர் நாத்திகவாதியாகத் திகழ்ந்தார்.\n\nபள்ளிக் கல்வியை முடித்த பிறகு, லெய்ப்சிக், டிரஸ்டென் பல்கலைக்கழகங்களில் 1817இல் மருத்துவம் பயில சேர்ந்து மருத்துவம் கற்றார்.\n\nSection::::பணிகள்.\n1823ஆம் ஆண்டு லெய்ப்சிக் பல்கலைக்கழகத்தில் இயற்கை தத்துவப் பாடத்தில் ஆசிரியராக நியமிக்கப்பட்டார். அப்போது, அறிஞர்களின் ஆய்வுக் கட்டுரைகளை மொழிபெயர்த்தல்,பாடப் புத்தகங்கள் வெளியிடுதல் ஆகிய பணிகளில் ஈடுபட்டார்.\n\nபிறகு,1834இல் இயற்பியல் பேராசிரியராக நியமிக்கப்பட்டார். இயற்பியலிலும் வேதியியலிலும் ஆய்வுகளை மேற்கொண்டார். நிறம், பார்வை குறித்து 1839-ல் தீவிர ஆராய்ச்சியில் ஈடுபட்டிருந்தபோது இவருக்கு பார்வைக் குறைபாடு ஏற்பட்டது.\n\nSection::::ஆய்வுகள்.\nஇவரது பார்வை குணமான பிறகு மனதிற்கும் உடலுக்கும் உள்ள தொடர்பு குறித்த ஆராய்ச்சிகளில் ஈடுபடத் தொடங்கினார். உடலும் மனமும் வெவ்வேறாக இருந்தாலும் ஒரே உண்மையின் இரு வேறு பக்கங்கள் என்றார். அந்த சிந்தனையை அடிப்படையாகக் கொண்டே தன் ஆய்வைத் தொடங்கினார்.\n\nஉண்மையில் இவை இரண்டுக்கும் இடையிலான துல்லியமான கணிதவியல் தொடர்பைக் கண்டறியும் முயற்சியில் ஈடுபட்டார். இந்த ஆராய்ச்சியின் விளைவாக உலகப் புகழ்பெற்ற வெபர்-ஃபெச்னர் விதி (Weber-Fechner Law) பிறந்தது. “உணர்வின் தீவிரம் எண்கணிதத் தொடரில் (Arithmetical Progression) அதிகரித்தால், அதைத் தூண்டும் ஆற்றல் பெருக்குத் தொடரில் (Geometrical Progression) அதிகரிக்க வேண்டும்” என்றார்.\n\nஇந்த விதி சில குறிப்பிட்ட வரையறைக்குள் இருந்தாலும், பின்னாளில் வந்த பல ஆராய்ச்சியாளர்களுக்கு மிகவும் பயனுள்ளதாக இருந்தது. வில்ஹெம் வூண்ட், ஹெர்மன் வான் ஹெம்ஹோல்ட்ஸ் ஆகியோருடன் சேர்ந்து நவீன சோதனை உளவியல் என்ற புதிய துறையை அறிமுகப்படுத்தினார்.\n\nமனம் எளிதாக அளவிட முடிகிற, கணித தீர்வுக்குள் அடங்கும் ஒன்று என்பதால், உளவியல் அளவீட்டு அறிவியலுக்குள்ளும் அடங்கும் சாத்தியக்கூறு உள்ளது என்பதை எடுத்துக் கூறினார். இதுகுறித்து தான் கண்டறிந்தவற்றை பொது நிகழ்ச்சிகளில் விளக்கிப் பேசினார். தனது ஆய்வுகள் அடங்கிய பல கட்டுரைகள், புத்தகங்களை வெளியிட்டார்.\n\nஅறிவியல் ஆராய்ச்சி மட்டுமின்றி, கவிதையிலும் இவருக்குள் ஆர்வம் கிளை விரித்தது. டாக்டர் மைசெஸ் என்ற புனைப் பெயரில் பல கவிதைகள் எழுதினார். 1895-ல் அழகியல் உண்மைகள் குறித்த ஆராய்ச்சியில் ஈடுபட்டார்.\n\nமனம், உளவியல், உடல், அழகியல் என எதுவாக இருந்தாலும் அவற்றை விஞ்ஞான மற்றும் கணித அடிப்படையில் உறுதிப்படுத்த முற்பட்டார். எனவே இவர் உளவியற்பியல் (Psychophysics) மற்றும் ஒட்டுமொத்த சோதனை உளவியலின் தோற்றுநராக கருதப்படுகிறார்.\n"}
{"id": "248193", "url": "https://ta.wikipedia.org/wiki?curid=248193", "title": "தஞ்சைக் கலைக்கூடம்", "text": "தஞ்சைக் கலைக்கூடம்\n\nதஞ்சைக் கலைக்கூடம் எனபது தஞ்சை நகரில் உள்ள தஞ்சை அரண்மனை வளாகத்தில் அமைந்துள்ள ஒரு அருங்காட்சியகம் ஆகும். இது 1951 ஆம் ஆண்டு அமைக்கப்பட்டது.\n\nSection::::கலைக்கூடத்தின் சிறப்பு.\nஇந்தக் கலைக்கூடம் உலகச் சிறப்பு பெற்றதாகும். உலகத்தில் எங்கும் காணக்கிடைக்காத சில தெய்வ செப்புத் திருமேனிகள் இக்கலைக்கூடத்தில் உள்ளன. இக் கலைக்கூடத்தில் கி.பி.7ஆம் நூற்றாண்டு முதல் 17ஆம் நூற்றாண்டு வரையான காலகட்டத்தைச் சேர்ந்த நூற்றுக்கும் மேற்பட்ட சிலைகள் உள்ளன. இக்கலைக்கூடத்தில் உள்ள செப்புச் சிலைகளும் கற்சிலைகளும் பெரும்பாலும் தஞ்சையை ஆண்ட புகழ்மிக்க சோழ மன்னர்கள் காலத்தவை. சில விஜயநகர பரம்பரையில் வந்த தெலுங்கு நாயக்க மன்னர்கள் காலத்தவை, எஞ்சிய சில மராட்டிய மன்னர் காலத்தவை.\n\nSection::::வரலாறு.\n1951ஆம் ஆண்டின் முற்பகுதியில் கல்கத்தா தொல்லியல் ஆய்வாளர் ஒருவர் தஞ்சை வந்திருந்தபோது கருந்தட்டான் குடியில் வடவாற்றின் வடகரையில் கவனிப்பாரற்றுக் கிடந்த பிரம்மன் சிலை ஒன்றின் அழகில் மயங்கி அதைக் கல்கத்தாவுக்கு எடுத்துச் செல்ல விரும்பினார். அதற்கு அங்குள்ள மக்கள் எதிர்ப்பு தெரிவித்தனர். இதனால் இச்சிலையை அப்போது தஞ்சை மாவட்ட ஆட்சியராக இருந்த டி.கே.பழனியப்பன் பார்வையிடச் சென்றபோது அங்குள்ள மக்கள் இச்சிலையைத் தஞ்சை மாவட்டத்திற்கு வெளியே எடுத்துச் செல்லக் கூடாது என வலியுறுத்தியதைக் கண்டு சிலையைத் தஞ்சை அரண்மனைக் கட்டடத்திற்குப் பாதுகாப்பாக எடுத்து வந்தார். இதன் பிறகு இதுபோல மாவட்டத்தில் கவனிப்பாரற்று உள்ள சிலைகளைக்கொண்டு கலைக்கூடம் அமைக்கும் யோசனையில் மாவட்டத்தில் உள்ள இதுபோன்ற சிலைகளைத் திரட்டினார். பூமியில் புதைந்துகிடந்து கிடைத்த செப்புச்சிலைகள், கோயிலில் வழிபாடு இல்லாமல் உள்ள செப்புச் சிலைகள் ஆகியவற்றைச் சேகரித்து இக்கலைக்கூடம் 09.12.1951 (ஞாயிற்றுக்கிழமை) இல் அமைக்கப்பட்டது.\n\n"}
{"id": "248196", "url": "https://ta.wikipedia.org/wiki?curid=248196", "title": "கருணீகர்", "text": "கருணீகர்\n\nகருணீகர் (\"Karuneegar\") எனப்படுவோர் தமிழகத்தில் வாழுகின்ற ஓர் இனக்குழுவினர் ஆவர். இவர்கள் திருவண்ணாமலை, காஞ்சிபுரம், திருவள்ளூர், வேலூர், சென்னை போன்ற வட மாவட்டங்களில் கிராமக் கணக்குத் தொழிலைச் செய்த வருகின்றனர். \n\nSection::::புராண வரலாறு.\nகருணீகர் குலத்தினர் தங்களை, சித்திரகுப்தர் வழியினர் என கூறிக் கொள்கின்றனர். கருணீகர்களின் தோற்றம் குறித்து \"ஸ்ரீ கருணீக புராணம்\" மற்றும் \"ஆதித்திய புராணம்\" முதலியவற்றில் கூறப்பட்டுள்ளது.\n\nSection::::பெயர்க் காரணம்.\nகர்ணம்+ஈகம்+அர் = கருணீகர். கர்ணம்- காது; ஈகம் – தன்மைப் பொருட்டாய் வருவதோர் வடசொல்; கண்ணால் கண்டறியப் பெறாதன செவியான் அறிந்து நம்பப் பெறுதல் போல, பண்டைய அரசர்கள் தாம் கண்ணுறப் பெறாதவற்றை இவர்கள் கணக்குகளால் மெய்பெற அறிந்து எழுதி வைப்பதால் இப்பெயர் பெற்றனர் என \"கருணீக புராணம்\" இயற்றிய அ. வரதநஞ்சைய பிள்ளை கூறுகிறார்.\n\nSection::::பிரிவுகள்.\nஇச்சமூகத்தில் \"சீர் கருணீகர்\", \"சரட்டுக் கருணீகர்\", \"கைகாட்டிக் கருணீகர்\", \"மற்றவழிக் கருணீகர்\", \"சோழிக் கணக்கர்\" மற்றும் \"சுண்ணாம்பு கருணீகர்\" என பல பிரிவுகள் உள்ளன. இதில் \"சரட்டுக் கருணீகர்\" மட்டும் வைணவ மரபைச் சார்ந்தவர்கள். மற்றவர்கள் சைவ சமயத்தை சேர்ந்தவர்கள். கருணீகர்கள் பிரிவுகள் ஒன்றோடொன்று திருமண உறவு வைப்பதில்லை. கருணீகர்களில் 64 வகையான கோத்திரங்களும், 32 மடங்களும் உள்ளது. தமிழ்நாட்டில் பிள்ளை பட்டம் இட்டுக் கொள்ளும் இவர்கள் பிரிட்டிஷ் இந்தியாவில் கர்ணம் எனும் கணக்குப் பிள்ளை பணி செய்தவர்கள்.\n\nSection::::கோயில்.\nகாஞ்சிபுரத்தில் உள்ள சித்திரகுப்தர் கோயிலை கருணீக மரபைச் சேர்ந்தவர்கள், குடமுழுக்கு செய்வித்தனர். இக்கோயிலை கருணீக குலத்தினர் பராமரித்து வருகின்றனர்.\n\nSection::::பிற்படுத்தப்பட்ட வகுப்பினர்.\nதமிழ்நாடு சாதிகள் பட்டியலில், கருணீகர்களின் அனைத்து பிரிவுகளும், பிற்படுத்தப்பட்ட வகுப்பினர் பட்டியலில், வரிசை எண் 53இல் உள்ளது.\n"}
{"id": "248198", "url": "https://ta.wikipedia.org/wiki?curid=248198", "title": "தகுமொழி", "text": "தகுமொழி\n\nதகுமொழி (\"standard language\") அல்லது பொதுமொழி என்பது, ஒரு குழுவினரால் பொதுத் தொடர்பாடலுக்குப் பயன்படுத்தப்படும் ஒரு மொழிவகை ஆகும். மாற்றாக, தரப்படுத்தல் வழிமுறையூடாக மொழிவகைகள் தகுமொழி ஆகின்றன. இதன்போது அவை இலக்கணத்திலும், அகரமுதலிகளிலும் விளக்கப்படுவதற்கு ஏதுவாக ஒழுங்கமைக்கப்படுகின்றன. பொதுவாக, உள்ளூர்த் தேவைகளுக்கும் அப்பால் பயன்படுத்தவேண்டிய மொழிவகைக்கான தேவை ஏற்படும்போது, வணிக அல்லது நிர்வாக மையங்களில் பேசப்படும் வட்டார வழக்குகளே இவ்வாறு தரப்படுத்தலுக்கு உள்ளாகித் தகுமொழி ஆகின்றன.\n"}
{"id": "248199", "url": "https://ta.wikipedia.org/wiki?curid=248199", "title": "யூ ஆர் பியூட்டிபுல்", "text": "யூ ஆர் பியூட்டிபுல்\n\nயூ'ஆர் பியூட்டிஃபுல் இது ஒரு தென் கொரியா நாட்டு தொலைக்காட்சி காதல் நகைச்சுவை மற்றும் இசை கலந்த தொலைக்காட்சி தொடர் ஆகும். இந்த தொடரை ஹாங் சுங்-சாங்க் என்பவர் இயக்கியுள்ளார். இந்த தொடரில் பார்க் ஷின்-ஹே, ஜாங் கியுன்-சுக், லீ ஹாங்-ஜி, யுங் யாங்-ஹ்வா உள்ளிட்ட பலர் நடித்துள்ளார்கள். \n\nஇந்த தொடர் 7 அக்டோபர் 2009ஆம் ஆண்டு முதல் 26 நவம்பர் 2009ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 21:55 மணிக்கு ஒளிபரப்பாகி 16 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 5 ஜனவரி 2015ஆம் ஆண்டு முதல் 10 பிப்ரவரி 2015ஆம் ஆண்டு வரை திங்கள் முதல் வெள்ளி வரை தினமும் இரவு 9 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "248201", "url": "https://ta.wikipedia.org/wiki?curid=248201", "title": "பாஸ்தா", "text": "பாஸ்தா\n\nபாஸ்தா இது ஒரு தென் கொரியா நாட்டு காதல் நகைச்சுவை மற்றும் சமையல் தொலைக்காட்சி தொடர் ஆகும். இந்த தொடரை குவான் சாக்-ஜாங என்பவர் இயக்கியுள்ளார். இந்த தொடரில் கோங் ஹ்யோ-ஜின், லீ சன்-க்யூன், லீ ஹா-நுய் மற்றும் அலெக்ஸ் சூ உள்ளிட்ட பலர் நடித்துள்ளார்கள்.\n\nஇந்த தொடர் ஜனவரி 4, 2010ஆம் ஆண்டு முதல் மார்ச் 9, 2010ஆம் ஆண்டு வரை தென் கொரியா நாட்டு நேரப்படி திங்கள் மற்றும் செவ்வாய் இரவு 21:55 மணிக்கு ஒளிபரப்பாகி 20 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 20 நவம்பர் 2014ஆம் ஆண்டு முதல் 2 ஜனவரி 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "248208", "url": "https://ta.wikipedia.org/wiki?curid=248208", "title": "மெத்தில் குளோரோபார்மேட்டு", "text": "மெத்தில் குளோரோபார்மேட்டு\n\nமீத்தைல் குளோரோபார்மேட்டு (Methyl chloroformate) என்பது குளோரோபார்மிக் அமிலத்தினுடைய மீத்தைல் எசுத்தராகும். இதனுடைய மூலக்கூறு வாய்பாடு CHOCOCl. மீத்தைல் குளோரோகார்பனேட்டு என்றும் அழைக்கப்படும் இது எண்ணெய்த் தன்மையுடன் மஞ்சள் நிறத்தில் இருந்து நிறமற்றதாக மாற்றமடைகிறது. கார மணத்துடன் காணப்படும் இதை சூடுபடுத்தினால் பொசுசீன் (\"phosgene\") வாயுவை வெளியிடுகிறது. நீருடன் சேர்ந்தால் அரிக்கும் தன்மையுடன் புகைக்கிறது.\n\nகரிமத் தொகுப்பு வினையில் மீத்தைல் குளோரோபார்மேட் தகுந்த மின்னனு மிகுபொருளுடன் சேர்ந்து மீத்தாக்சி கார்பனைல் செயல்பாட்டுத் தொகுதியை அறிமுகம் செய்கிறது.\n"}
{"id": "248211", "url": "https://ta.wikipedia.org/wiki?curid=248211", "title": "இலித்தியம் இரும்பு பாசுபேட்டு", "text": "இலித்தியம் இரும்பு பாசுபேட்டு\n\nஇலித்தியம் இரும்பு பாஸ்பேட்(LiFePO) அல்லது LFP என்பது லித்தியம் இரும்பு பாஸ்பேட் மின்கலங்களில் பயன்படுத்தப்படும் ஒரு கலவையாகும் . இவ்வகை மின்கலன்கள் மின் கருவிகள் மற்றும் மின்னூர்திகளில் பொதுவாக பயன்படுத்தப்படுகின்றது.\n"}
{"id": "248221", "url": "https://ta.wikipedia.org/wiki?curid=248221", "title": "பின்னவலை திறந்த விலங்குக் காட்சிச்சாலை", "text": "பின்னவலை திறந்த விலங்குக் காட்சிச்சாலை\n\nபின்னவலை திறந்த விலங்குக் காட்சிச்சாலை (\"Pinnawala Open Zoo\") என்பது இலங்கை, கேகாலை மாவட்டம், பின்னவலை என்ற இடத்தில் அமைந்துள்ள ஒரு விலங்குக் காட்சிச்சாலை ஆகும். இது பின்னவலை யானைகள் சரணாலயத்திற்கு அருகாக அமைந்துள்ளது. இவ்விலங்குக் காட்சிச்சாலை பொதுமக்களின் பார்வைக்காக 2015 ஏப்ரல் 17 அன்று திறக்கப்பட்டது. இது இலங்கையின் முதலாவது திறந்தவெளி விலங்குக் காட்சிச்சாலையாகவும் தெகிவளை விலங்கியல் பூங்காவுக்கு அடுத்து அமையும் இரண்டாவது விலங்குக் காட்சிச்சாலையாகவும் உள்ளது.\n"}
{"id": "248226", "url": "https://ta.wikipedia.org/wiki?curid=248226", "title": "காபி பிரின்ஸ்", "text": "காபி பிரின்ஸ்\n\nகாபி பிரின்ஸ் இது ஒரு தென் கொரியா நாட்டு காதல் நகைச்சுவை தொலைக்காட்சி தொடர் ஆகும். இந்த தொடரை லீ யூன்-ஜுங் என்பவர் இயக்கியுள்ளார். இந்த தொடரில் யூன் ஐன்-ஹே, கோங் யூ, லீ சன்-க்யூன், ச்சே ஜுங்-அன், கிம் சாங்-வான், கிம் டொங்க்-வூக், கிம் ஜே-வூக் உள்ளிட்ட பலர் நடித்துள்ளார்கள்.\n\nஇந்த தொடர் 2 ஜூலை 2007ஆம் ஆண்டு முதல் 28 ஆகஸ்ட் 2007ஆம் ஆண்டு வரை தென் கொரியா நாட்டு நேரப்படி திங்கள் மற்றும் செவ்வாய் இரவு 21:55 மணிக்கு ஒளிபரப்பாகி 17 அத்தியாயங்களுடன் நிறைவடைந்தது.\n\nSection::::தமிழில்.\nஇந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 14 அக்டோபர் முதல் 14 நவம்பர் 2014ஆம் ஆண்டு வரை திங்கள் முதல் வெள்ளி வரை தினமும் இரவு 7:00 மணிக்கு புதுயுகம் தொலைக்காட்சியில் ஒளிபரப்பானது.\n\n\n"}
{"id": "248228", "url": "https://ta.wikipedia.org/wiki?curid=248228", "title": "ஜெய் ஹிந்த்", "text": "ஜெய் ஹிந்த்\n\nஜெய் ஹிந்த் அல்லது ஜெய் இந்த் (Jai Hind) (), இந்திய விடுதலை இயக்க காலத்தில், அடிமைப்பட்ட கால இந்திய மக்களின் மனதில் நாட்டுப் பற்றை விதைக்கவும், விடுதலை வேட்கையை வளர்க்கவும், இந்திய விடுதலைப் போராட்ட வீரர்களால், பொது மேடைகளிலும், செய்தித் தொடர்புகளிலும், \"ஜெய் ஹிந்த்\" என்ற இந்தியாவின் வெற்றிக்கான வீர முழக்கச் சொல் பயன்படுத்தப்பட்டது, \"ஜெய் ஹிந்த்\" என்பதன் பொருள் வெல்க இந்தியா என்பதே. இந்தியா நீடுழி வாழ்க என்ற பொருளிலில் பயன்படுத்தப்படுகிறது.இந்தியாவுக்கு வெற்றி (\"Jai Hindustan Ki\") என்பதன் சுருக்கமே \"ஜெய் ஹிந்த்\" எனும் சொல்லாகும். இந்த வெற்றி முழக்கச் சொல், சுபாஷ் சந்திர போஸ் நிறுவிய இந்தியத் தேசிய இராணுவத்தின் மேஜர் அபித் அசன் சஃப்ரானி என்பவரால் முதன் முதலில் முழக்கமிடப்பட்டது.\n\nஇந்தியா விடுதலை அடைந்த நாளான ஆகஸ்டு 15, 1947இல், அனைத்து அஞ்சல்களில் \"ஜெய் ஹிந்த்\" என்ற வெற்றி முழக்கச் சொல் முத்திரையாகப் பதிக்கப்பட்டது. \n\nஅனைத்து அகில இந்திய வானொலி நிலையங்களின், நிகழ்ச்சிகளின் இறுதியில் \"ஜெய் ஹிந்த்\" என்ற வெற்றி முழக்கச் சொல்லைக் கூறி முடிப்பர்.\n\n1947இல் நடந்த பிரித்தானிய அரசி எலிசபத் – பிலிப் திருமணத்திற்கு, மகாத்மா காந்தி தன் கையால், \"ஜெய் ஹிந்த்\" என்ற வெற்றி முழக்கச் சொல்லைப் பின்னிய சால்வையை அன்பளிப்பாக அனுப்பி வைத்தார்.\n\nஇன்று வரை, ஜெய் இந்த் மற்றும் வந்தே மாதரம் என்பது இந்தியர்கள் தங்கள் நாட்டுப்பற்றை வெளிப்படுத்தும் ஒரு முழக்கமாக கருதப்படுகிறது.\n"}
{"id": "248230", "url": "https://ta.wikipedia.org/wiki?curid=248230", "title": "பேகம்பேட்டை விமான நிலையம்", "text": "பேகம்பேட்டை விமான நிலையம்\n\nபேகம்பேட் விமான நிலையம் (\"Begumpet Airport\") என்பது ஹைதராபாத் நிஜாம் காலத்தில் ஹைதராபாத் நகரில் 1937இல் துவக்கப்பட்ட பழைய விமான நிலையமாகும். தற்பொழுது இந்த விமான நிலையம் ராணுவப் பயன்பாட்டில் உள்ளது. இங்கு இந்திய வான் படையின் விமான தளமும், ராஜீவ் காந்தி ஏவியேஷன் அகாடமியும் தற்பொழுது செயல்பட்டு வருகிறது. மார்ச் 23, 2008 ஆம் ஆண்டு ராஜீவ் காந்தி சர்வதேச விமான நிலையம் துவங்கப்படும் வரை பேகம்பெட் விமான நிலையமே உள்நாட்டு மற்றும் சர்வதேச விமான நிலையமாகச் செயல்பட்டு வந்தது.\n\n"}
{"id": "248240", "url": "https://ta.wikipedia.org/wiki?curid=248240", "title": "மும்மெத்தில் ஆர்த்தோபார்மேட்டு", "text": "மும்மெத்தில் ஆர்த்தோபார்மேட்டு\n\nமும்மெத்தில் ஆர்த்தோபார்மேட்டு \"( Trimethyl orthoformate )\" என்பது ஒரு எளிய ஆர்த்தோயெசுத்தர் ஆகும். கரிமத் தொகுப்பு வினைகளில் இது முகவராக பயன்படுத்தப்படுகிறது. இவ்வகைக் கரிமத் தொகுப்பு வினையில் இச்சேர்மம் ஆல்டிகைடுகளுக்குரிய பாதுகாப்பு குழுவை அறிமுகம் செய்கிறது. ஆல்டிகைடும் மும்மெத்தில் ஆர்த்தோபார்மேட்டும் வினைபுரிவதால் அசிட்டால் விளைகிறது. பொதுவான வினைகளில் இந்த அசிட்டால்களை தொடர்ந்து அசிட்டால்களாகவே பாதுகாக்காமல் ஐதரோகுளோரிக் அமிலத்தைப் பயன்படுத்தி மீண்டும் ஆல்டிகைடுகளாக மாற்றிக்கொள்ள இயலும்.\n\nஐதரசன் சயனைடு மற்றும் மெத்தனால் வினைபுரிவதன் மூலம் மும்மெத்தில் ஆர்த்தோபார்மேட்டு தயாரிக்கும் தொகுப்பு முறை தொழிற் சாலைகளில் பின்பற்றப்படுகிறது.\n\nமீத்தாக்சிமெத்திலீன் தொகுதிகளை உருவாக்கும் பயனுள்ள அடிப்படைப் பொருளாகவும் பல்லினவகை வளையங்களை உருவாக்கவும் மும்மெத்தில் ஆர்த்தோபார்மேட் பயனுள்ளதாக உள்ளது. மின்னணு அடிமூலக்கூறுடன் ஒரு பார்மைல் தொகுதியை அறிமுகப்படுத்தவும் இச்சேர்மம் உபயோகமாகிறது. உதாரணமாகப் பல தொடர்வினைகளில் பங்கேற்கும் R-NH-CHO என்ற ஆல்டிகைடு உருவாக RNH2 வை அறிமுகப்படுத்துகிறது. பூசணக்கொல்லிகள் அசோசைசிடிரோபின் மற்றும் பைகோசிடிரோபின், சிலவகை புளோஆக்சின் வகை பாக்டீரியா எதிர்ப்பு மருந்துகள், பலவகை மருந்துவகை இடைநிலைப் பொருட்கள் தயாரிக்கவும் மும்மெத்தில் ஆர்த்தோபார்மேட் உதவுகிறது.\n\nSection::::இவற்றையும் காண்க.\n பின்னெர் வினை\n"}
{"id": "248241", "url": "https://ta.wikipedia.org/wiki?curid=248241", "title": "இலித்தியம் இரும்பு பாஸ்பேட் மின்கலம்", "text": "இலித்தியம் இரும்பு பாஸ்பேட் மின்கலம்\n\nஇலித்தியம் இரும்பு பாஸ்பேட் மின்கலம்( LiFePO)மறுமின்னுாட்டத்திற்கு ஏற்ற மின்கல வகையைச்சார்ந்தது. இது இலித்தியம் அயனி மின்கலத்தின் ஒரு வகையாகும். இதில் இலித்தியம் இரும்பு பாஸ்பேட் எதிர்மின் வாய் பொருளாக செயல்படுகிறது. இது மற்ற மின்கலன்களைக் காட்டிலும் நீண்ட ஆயுட்காலமும், பாதுகாப்பானதாகவும் விளங்குகிறது. இ.இ.ப மின்கலம் மின்னூர்திகளிலும் மின் காப்பு கருவிகளிலும் முதன்மையாகப் பயன்படுத்தப்படுகிறது\n"}
{"id": "248244", "url": "https://ta.wikipedia.org/wiki?curid=248244", "title": "டிரையீத்தைல் ஆர்த்தோபார்மேட்டு", "text": "டிரையீத்தைல் ஆர்த்தோபார்மேட்டு\n\nடிரையீத்தைல் ஆர்த்தோபார்மேட்டு (\"triethyl orthoformate\") என்பது ஒர் ஆர்த்தோஎசுத்தர் வகைச் சேர்மம் ஆகும். இதனுடைய மூலக்கூறு வாய்பாடு CHO ஆகும். சந்தையில் வணிகரீதியாகவும் இது கிடைக்கிறது. ஐதரசன் சயனைடு மற்றும் எத்தனால் இரண்டும் வினைபுரிவதன் மூலம் டிரையீத்தைல் ஆர்த்தோபார்மேட்டு தயாரிக்கும் தொகுப்பு முறை தொழிற் சாலைகளில் பின்பற்றப்படுகிறது . \n\nசோடியம் ஈத்தாக்சைடை குளோரோஃபார்ம் உடன் வினைப்படுத்தியும் டிரையீத்தைல் ஆர்த்தோபார்மேட்டைத் தயாரிக்க முடியும்:\n\nடிரையீத்தைல் ஆர்த்தோபார்மேட்டு போட்ராக்சு – சிச்சிபாபின் ஆல்டிகைடு தொகுப்புவினையில் பங்கேற்கிறது: \n\nஎடுத்துக்காட்டு :\n\n"}
{"id": "248245", "url": "https://ta.wikipedia.org/wiki?curid=248245", "title": "போட்ராக்சு – சிச்சிபாபின் ஆல்டிகைடு தொகுப்புவினை", "text": "போட்ராக்சு – சிச்சிபாபின் ஆல்டிகைடு தொகுப்புவினை\n\nபோட்ராக்சு – சிச்சிபாபின் ஆல்டிகைடு தொகுப்புவினை (\"Bodroux–Chichibabin aldehyde synthesis\") என்பது கிரின்யார்டு கரணியை ஒரு கார்பன் அதிகம் கொண்ட ஆல்டிகைடாக மாற்றும் வினையாகும்.\n\nகிரின்யார்டு கரணி டிரைஈத்தைல் ஆர்த்தோபார்மேட்டுடன் வினைபுரிந்து அசிட்டாலைக் கொடுக்கிறது. பின்னர் அசிட்டால் ஆல்டிகைடாக நீராற்பகுப்பு அடைகிறது. எடுத்துக்காட்டு n-எக்சனால்:\n\n\n"}
{"id": "248254", "url": "https://ta.wikipedia.org/wiki?curid=248254", "title": "எஸ். வி. வெங்கட்ராமன்", "text": "எஸ். வி. வெங்கட்ராமன்\n\nஎஸ். வி. வெங்கட்ராமன் (25 ஏப்ரல் 1911 – 7 ஏப்ரல் 1998) தமிழ்த் திரையுலகில் குறிப்பிடத்தக்க இசையமைப்பாளராக விளங்கியவர். நடிகராகவும், பாடகராகவும் தமிழ்த் திரைப்படங்களில் தனது பங்களிப்பினைத் தந்தவர். இருநூறுக்கும் மேற்பட்ட தமிழ், தெலுங்கு, கன்னடம், மலையாளம் மற்றும் இந்தி மொழித் திரைப்படங்களுக்கு இவர் இசையமைத்தார்.\n\n\n\n"}
{"id": "248260", "url": "https://ta.wikipedia.org/wiki?curid=248260", "title": "அவியல்", "text": "அவியல்\n\nஅவியல் என்பது உணவுக்கு துணைப்பொருளாக பயன்படும் ஒரு கூட்டுவகையாகும். இது தென் தமிழக மாவட்டமான கன்னியாகுமரி, திருநெல்வேலி மற்றும் கேரளத்தின் பிரசித்திப் பெற்ற கூட்டுவகையாகும்.\nSection::::புராணக் கதை.\n\"அவியல்\" பாண்டவ சகோதரர்களுள் ஒருவரான 'வீமனால்'(பீமா) முதலில் கண்டுபிடிக்கப்பட்டது எனக் கருதப்படுகிறது. விராட பருவத்தின் பொழுது விராட மன்னனின் அரண்மனையில் சமையல்காரனாக பணியில் சேர்ந்த பல்லவிற்கு(வீமனின் மறுபெயர்) முதலில் சமைக்கத்தெரியாது. ஆயினும் அவர் சமையலறையிலிருந்த பல காய்கறிகளை ஒன்றாக வெட்டி, அவற்றை துருவிய தேங்காயுடன் சேர்த்து கொதிக்கவைத்து அவியலை தயார் செய்தார். வேறு சிலக் கதைகளில், விராட மன்னனின் அரண்மனைக்கு ஒரு சமயம் எதிர்பாராத விருந்தினர்கள் சிலர் வந்தனர் என்றும், அவர்களுக்கு உணவு பரிமாற பீமன் பணிக்கப்பட்டார், ஆனால் தனிப்பட்ட காய்கறி கொண்டு உணவினை தயாரிக்க போதுமான காய்கறிகள் சமையலறையில் இல்லை, அதனால் பீமன் கிடைத்த காய்கறிகள் அனைத்தையும் பயன்படுத்தி புதிய உணவினை தயார் செய்தார் என்றும் அதன் பெயரே அவியல் எனக் கருதப்படுகிறது.\n\nமற்றொரு கதையில் கௌரவர்கள் வீமனுக்கு நஞ்சு கொடுத்து கை, கால்களை கட்டி கங்கையில் போட்டுவிட்டனர். சில நாட்கள் கழித்தும் வீமன் கிடைக்காததால் இறுதிச் சடங்கு செய்ய முடிவு செய்யப்பட்டது, ஆனால் நாகர்களின் துணை கொண்டு கங்கையிலிருந்து மீண்டு வந்தார் வீமன், அதனால் இறுதி சடங்கில் அர்ப்பணம் செய்யப்படவிருந்த உணவு வகைகளைத் தயாரிப்பதை நிறுத்தினர். ஆனால் உணவுப் பிரியரான வீமன் சமையலறையில் இருந்த அனைத்து காய்கறிகளையும் வீணாக்காமல் தயாரித்த உணவே அவியல் ஆகும்.\n\nமற்றொரு கதையில் கேரளாவின் திருவிதாங்கூர் நாட்டு அரசன் பெரும் விழா எடுத்தார், அதில் நாட்டிலுள்ள அனைவரும் கலந்து கொண்டதால் உணவுத்தட்டுப்பாடு வந்தது, சமையலறையில் வந்து பார்த்த அரசன், வீணாகப் போகும் நறுக்கிய காய்கறிகளின் துகள்களை கொண்டு உணவினை சமைக்க உத்தரவிட்டார், அதுவே அவியல் ஆகும்.\n\nSection::::தேவைப்படும் பொருள்கள்.\nசேனைக்கிழங்கு, கத்தரிக்காய், வாழைக்காய், வெள்ளரிக்காய், கேரட், தடியங்காய் (பூசணி|வெள்ளைப் பூசணி), புடலங்காய், முருங்கைக்காய், சீனி அவரைக்காய் (கொத்தவங்காய்), மிளகாய், தேங்காய், மஞ்சள்தூள், பூண்டு, புளி.\n\nSection::::செய்முறை.\nகாய்கறிகளை சிறியதாக நறுக்கி தண்ணீர் ஊற்றி வேக வைக்க வேண்டும். தேங்காய் துருவி மிளகாய், மஞ்சள்தூள்,சீரகம், பூண்டு சேர்த்து இலேசாக அரைக்க வேண்டும். வாணலியில் எண்ணெய் ஊற்றி, வேகவைக்கப்பட்ட காய்கறிகளை போட வேண்டும். பின்னர் அரைத்த தேங்காய்க் கலவையை இதனுடன் சேர்க்க வேண்டும். இதனுடன் தேவையான உப்பு மற்றும் புளிக்கரைசல் (அல்லது) தயிர் சேர்த்து தேங்காய் எண்ணெய் கொண்டு கிளறி சில நிமிடங்கள் கழித்து இறக்கிவிடவேண்டும். \n\n"}
{"id": "248265", "url": "https://ta.wikipedia.org/wiki?curid=248265", "title": "ஒப்புரவு (அருட்சாதனம்)", "text": "ஒப்புரவு (அருட்சாதனம்)\n\nஒப்புரவு அல்லது பாவ சங்கீர்த்தனம் என்பது கத்தோலிக்க திருச்சபையில் வழங்கப்படும் ஏழு அருட்சாதனங்களில் ஒன்று. பாவம் செய்வதால் கடவுளுக்கும் மனிதருக்கும் இடையே ஏற்படும் விரிசலை நீக்கும் அருட்சாதனம் \"பாவமன்னிப்பு\" அல்லது \"ஒப்புரவு அருட்சாதனம்\" என்று அழைக்கப்படுகிறது. கடவுள் சார்பாக வீற்றிருக்கும் குருவிடம் நமது பாவங்களை அறிக்கையிட்டு அதற்கு குரு கூறும் பரிகாரங்களை செய்ய வேண்டும். ஒப்புரவு அருட்சாதனம் குணமளிக்கும் அருட்சாதனங்களில் முதலாவது அருட்சாதனம் ஆகும்.\n\n\nSection::::ஆதாரங்கள்.\nபாவ சங்கீர்த்தனம் செய்யும் முறை\nபாவ சங்கீர்த்தனம்\n"}
{"id": "248266", "url": "https://ta.wikipedia.org/wiki?curid=248266", "title": "எழுத்துத் தமிழ்", "text": "எழுத்துத் தமிழ்\n\nஎழுத்துத் தமிழ் என்பது, எழுதுவதற்காகப் பயன்படுத்தப்படும் தமிழின் வகை ஆகும். இது பேச்சுத் தமிழில் இருந்து வேறுபடுகின்றது. பேச்சுத் தமிழ் இடத்துக்கு இடமும், காலத்துக்குக் காலமும் வேறுபட்டுக் காணப்படுகிறது. ஆனால், எழுத்துத் தமிழ், எல்லாத் தமிழரும் புரிந்துகொள்ளக்கூடிய வகையில் தரப்படுத்தப்பட்டது. எழுத்துத் தமிழ், பேச்சுத் தமிழைப்போல் விரைவாக மாற்றம் அடைவதில்லை. இதனால், பல நூற்றாண்டுகளுக்கு முன்னர் எழுதப்பட்ட நூல்களையும் இன்றும் வாசித்துப் புரிந்துகொள்ள முடிகிறது.\n\nஎழுத்துத் தமிழ் பெரும்பாலும், பல்வேறு வட்டார வழக்குகளைப் பேசுகிறவர்களும் புரிந்துகொள்ளக்கூடிய தகுமொழி (Standard Language) எனப்படும் பொதுத்தமிழை ஒட்டியே அமைந்திருக்கும். எழுதுவதற்கு மட்டுமன்றி, மேடைப்பேச்சு, சிலவகை நாடகங்கள் போன்றவற்றிலும் எழுத்துத் தமிழ் போன்றே பேசுவது உண்டு. அதேவேளை, எழுத்துத் தமிழிலும் சில காரணங்களுக்காக வட்டார வழக்குத் தமிழ் இடம்பெறுவதுண்டு. குறிப்பாகக் கதை எழுதுபவர்கள், கதை மாந்தர்களை அவர்களுடைய பின்னணியில் காட்டுவதற்காக இவ்வாறு எழுதுவர்.\n"}
{"id": "248278", "url": "https://ta.wikipedia.org/wiki?curid=248278", "title": "மக்கள் பூங்கா,சென்னை", "text": "மக்கள் பூங்கா,சென்னை\n\nமக்கள் பூங்கா (\"People's Park\") சென்னையில் இருக்கும் பழமையான பூங்காக்களுள் ஒன்றாகும். இது 1859 மற்றும் 1861 ஆம் ஆண்டுக்கு இடைப்பட்ட காலத்தில் உருவாக்கப்பட்டது. 1985 ஆம் ஆண்டு மெட்ராஸ் உயிரியல் பூங்கா வண்டலூருக்கு மாற்றப்படும் முன் இங்குதான் செயல்பட்டது. \n"}
{"id": "248284", "url": "https://ta.wikipedia.org/wiki?curid=248284", "title": "டஃப் வினை", "text": "டஃப் வினை\n\nகரிம வேதியியலில் டஃப் வினை (\"Duff reaction\") அல்லது எக்சாஅமீன் அரோமாட்டிக் பார்மைலேற்றம் (\"hexamine aromatic formylation\") என்னும் பார்மைலேற்ற வினை பொதுவாக எக்சா அமீனை பார்மைல் கார்பன் அளிக்கும் மூலமாகக் கொண்டு தொகுப்பு முறையில் பென்சால்டிகைடுகள் தயாரிக்கப் பயன்படுத்துகிறார்கள். பர்மிங்காம் நகரிலுள்ள தொழில் நுட்பக் கல்லூரியில் 1920 – 1950 காலகட்டத்தில் வேதியியலாளாராக இருந்த சேம்சு கூப்பர் டஃப் இதைக் கண்டறிந்ததால், ட்ஃப் வினையென்று அவர் பெயரால் இவ்வினை அழைக்கப்படுகிறது.\n\nஇலத்திரன்கவர் அரோமாட்டிக் பதிலீட்டு வினையான இவ்வினையில் இமீனியம் அயனி (CHNR) இலத்திரன்கவர் சிறப்பினமாகச் செயல்படுகிறது. இவ்வினையின் முதல் படியில் இமீனியம் வினைவிளை பொருளாக உருவாகிறது. அடுத்தநிலையில் இது நீராற்பகுப்பு அடைந்து ஆல்டிகைடாக மாறுகிறது. வினைவழிமுறை கீழே தரப்பட்டுள்ளது. பீனால் போன்ற பதிலீடு செய்யப்பட்ட வலுவான இலத்திரன் வழங்கிகள் அரோமாட்டிக் வளையத்தில் இருக்கவேண்டும் என்பதே இவ்வினைக்கான முக்கியமான தேவையாகும். இலத்திரன் வழங்கும் பதிலியின் ஆர்த்தோ நிலையில் பார்மைலேற்றம் பெரும்பாலும் நிகழ்கிறது. இல்லையெனில் ஆர்த்தோ நிலை மூடப்பட்டு பாரா நிலையில் பார்மைலேற்றம் நிகழ்கிறது.\n\n3,5 டை-டெர்ட்-பியூட்டைல் சாலிசிலால்டிகைடு தயாரிக்கப்படும் தொகுப்புவினை இதற்குரிய எடுத்துக்காட்டாகும்:.\n\nமற்றும் தொகுப்புமுறையில் சிரிங்கால்டிகைடு தயாரித்தல் :\n\nSection::::டஃப் வினைக்கான வினை வழிமுறை.\nஎக்சாமீன் , வினையின் முதல் படியாக அரோமாட்டிக் அடி மூலக்கூறுக்கு தொடர்ச்சியான சமநிலை வினைகள் வழியாக மீத்தைன் தொகுதியை வழங்குகிறது. இதன் விளைவாக இமினியம் இடைநிலைச் சேர்மம் தோன்றுகிறது. ஆரம்பநிலையில், பென்சைலமின் சேர்மத்தின் ஆக்சிசனேற்ற நிலையில் அரோமாட்டிக் வளையம் மேலும் கூடுவதால் இடைநிலைச் சேர்மம் உருவாகிறது. மூலக்கூறிடை ஒடுக்க ஏற்ற வினையின் விளைவாக ஆல்டிகைடின் ஆக்சிசனேற்ற நிலையில் பென்சைல் வகை கார்பன் உயர்கிறது. இறுதிநிலையில் தண்ணீரின் அமில நீராற்பகுப்பு வழியாக இவ்வினைக்குத் தேவையான ஆக்சிசன் வழங்கப்படுகிறது.\n"}
{"id": "248299", "url": "https://ta.wikipedia.org/wiki?curid=248299", "title": "கேன்டர்பரி நகரின் அன்சலேம்", "text": "கேன்டர்பரி நகரின் அன்சலேம்\n\nகேன்டர்பரி நகரின் புனித அன்சலேம் (\"Anselm of Canterbury\") அல்லது பெக்கின் புனித அன்சலேம் (\"Anselm of Bec\", ;  – 21 ஏப்ரல் 1109) என்பவர் புனித ஆசிர்வாதப்பர் சபை துறவியும், மெய்யியலாளரும், கேன்டர்பரி நகரின் பேராயராக 1093 முதல் 1109 வரை இருந்தவரும் ஆவார். கடவுளின் இருப்பினை நிறுவ உள்ளிய வாதத்தினை (Ontological argument) முதன் முதலில் கையாண்டவர் இவர் ஆவர். தனது 27ஆம் அகவையில் பெக் ஆதீனத்தில் துறவியாக இணைந்த இவர், அவ்வாதீனத்தின் தலைவராக 1079இல் தேர்வானார். இங்கிலாந்தின் அரசர் இரண்டாம் வில்லியமின் ஆட்சியின்போது இவர் கேன்டர்பரி நகரின் பேராயராக நியமிக்கப்பட்டார். பணியமர்த்தல் சர்ச்சையினால் முதலில் 1097 முதல் 1100 வரையிலும், பின்னர் 1105 முதல் 1107 வரையிலும் இவர் இங்கிலந்திலிருந்து நாடுகடத்தப்பட்டார். திருத்தந்தை பதினொன்றாம் கிளமெண்ட் 1720இல் ஒரு ஆணை ஓலையின் வாயிலாக இவரை திருச்சபையின் மறைவல்லுநர் என அறிவித்தார். இவரின் விழாநாள் ஏப்ரல் 21 ஆகும்.\n"}
{"id": "248300", "url": "https://ta.wikipedia.org/wiki?curid=248300", "title": "சமவளவை உருமாற்றம்", "text": "சமவளவை உருமாற்றம்\n\nகணிதத்தில் சம அளவை உருமாற்றம் (\"isometry\") என்பது மெட்ரிக் வெளிகளுக்கு இடையேயான தூரம் மாறாமல் பாதுகாக்கும் கோப்பாகும்.\n\nஒரு மெட்ரிக் வெளியிலுள்ள உறுப்புகளை அதே அல்லது வேறொரு மெட்ரிக் வெளிக்கு, மூல உறுப்புகளுக்கிடையே உள்ள தூரங்களும் ஒத்த எதிருரு உறுப்புகளுக்கிடையே உள்ள தூரங்களும் மாறாமல் இருக்குமாறு தொடர்புபடுத்தும் ஒரு வடிவவியல் உருமாற்றம் ஆகும். இரண்டு மற்றும் முப்பரிமாண யூக்ளிடிய தளங்களில் அமைந்த இரு வடிவங்கள் ஒரு சம அளவை உருமாற்றத்தால் தொடர்புபடுத்தப்பட்டிருந்தால் அவ்வடிவங்கள் இரண்டும் சர்வசமமானவை. அவை ஒரு திட இயக்கத்தாலோ (பெயர்ச்சி அல்லது சுழற்சி) ஒரு திட இயக்கம் மற்றும் எதிரொளிப்பு இரண்டின் தொகுப்பாலோ தொடர்புபடுத்தப்பட்டிருக்கலாம்.\n\nSection::::வரையறை.\n\"X\" , \"Y\" ஆகிய இரு மெட்ரிக் வெளிகளின் மெட்ரிக்குகள் முறையே \"d\" , \"d\". \nகோப்பு ƒ : \"X\" → \"Y\" ஒரு சம அளவை உருமாற்றம் எனில்: \n\nசம அளவை உருமாற்றம் ஒரு உள்ளிடுகோப்பாகும்.\n\nஒரு முழுமையான சம அளவை உருமாற்றம் (\"global isometry\", \"isometric isomorphism\" \"congruence mapping\")என்பது இருவழி சம அளவை உருமாற்றம் ஆகும். \"X\" என்ற மெட்ரிக் வெளியிலிருந்து , \"Y\" எனும் மெட்ரிக் வெளிக்கு ஒரு இருவழி சம அளவை உருமாற்றம் இருந்தால், அவ்விரு மெட்ரிக் வெளிகளும் \"சமஅளவை வெளிகள்\" (\"isometric\") எனப்படும். ஒரு மெட்ரிக் வெளியிலிருந்து அதே மெட்ரிக் வெளிக்கு அமையும் இருவழி சம அளவை உருமாற்றங்களின் கணம் அனைத்தும் சார்புகளின் தொகுப்பு செயலைப் பொறுத்து ஒரு குலமாக இருக்கும். அக்குலம் சமஅளவைக் குலம் என அழைக்கப்படும்.\n\n\n"}
{"id": "248302", "url": "https://ta.wikipedia.org/wiki?curid=248302", "title": "பணியமர்த்தல் சர்ச்சை", "text": "பணியமர்த்தல் சர்ச்சை\n\nபணியமர்த்தல் சர்ச்சை அல்லது பணியமர்த்தல் போட்டி என்பது நடுக் கால ஐரோப்பாவில் சுமார் 11ம் நூற்றாண்டு முதல் 12ம் நூற்றாண்டுவரை திருச்சபைக்கும் அரசுக்கும் இடையே நிகழ்ந்த சச்சரவினைக்குறிக்கும். திருச்சபையின் உயர் அதிகாரிகளான ஆயர்களையும், ஆதீனத்தலைவர்களையும் பணியமர்த்தும் அதிகாரம் திருத்தந்தைக்கா அல்லது நாட்டின் அரசருக்கா என்பது குறித்தே இச்சிக்கல் நடந்தது. 1122இல் புனித உரோமைப் பேரரசர் ஐந்தாம் ஹென்றி மற்றும் திருத்தந்தை இரண்டாம் கலிஸ்டஸுக்கும் இடையே நடந்த உடன்பாட்டினால் (Concordat of Worms) இச்சிக்கல் முடிவுக்கு வந்தது. இவ்வுடன்பாடு உலகுசார் அதிகாரத்தையும், ஆன்மீக அதிகாரத்தையும் பிரித்துக்காட்டி ஆயர்களை நியமிப்பதில் அரசருக்கு மிகவும் குறுகிய அதிகாரமே உள்ளது எனவும் திருத்தந்தைக்கே அவ்வதிகாரம் கடவுளின் பதில் ஆள் என்னும் முறையில் உள்ளது எனவும் நிலைநாட்டியது.\n\nஇச்சிக்கலானது முதலில் திருத்தந்தை ஏழாம் கிரகோரி (1072–85) மற்றும் புனித உரோமைப் பேரரசர் நான்காம் ஹென்றிக்கு (1056–1106) இடையே நிகழ்ந்தாலும், திருத்தந்தை இரண்டாம் பாஸ்கால் மற்றும் இங்கிலாந்தின் முதலாம் ஹென்றிக்கும் இடயே 1103 முதல் 1107 வரையிலும் நிகழ்ந்தது. இதன் தாக்கம் பிரான்சிலும் காணப்பட்டது.\n"}
{"id": "248303", "url": "https://ta.wikipedia.org/wiki?curid=248303", "title": "பிற்படுத்தப்பட்டவர்களில் மேல்நிலையினர் பொருளாதார சமூகவாய்ப்பு பெற்றவர்கள்", "text": "பிற்படுத்தப்பட்டவர்களில் மேல்நிலையினர் பொருளாதார சமூகவாய்ப்பு பெற்றவர்கள்\n\nபிற்படுத்தப்பட்டவர்களில் பொருளாதார சமூகவாய்ப்பு பெற்றவர்கள் அல்லது கிரீமிலேயர் (Creamy Layer in OBC) என்பது இந்தியாவில் கல்வி மற்றும் செல்வ வளம் மிக்க பிற்படுத்தப்பட்ட வகுப்பைச் சேர்ந்தவர்களைக் குறிக்கும். தற்போதைக்கு எட்டு லட்சம் ஆண்டு வருமானத்திற்கு மேலுள்ள பிற்படுத்தப்பட்டவர்கள் மத்திய அரசாங்கத்தின் கல்வி மற்றும் இதர தொழில்முறை சலுகைகளைப் பெறத் தகுதி பெறமாட்டார்.\n\n\"பிற்படுத்தப்பட்டவர்களில் மேல்நிலையினர் பொருளாதாரச் சமூகவாய்ப்பு பெற்றவர்கள்\" அல்லது \"பசையடுக்கு\" என்ற சொல் சதானந்தன் கமிஷனால் 1971 ஆம் ஆண்டு அறிமுகம் செய்யப்பட்டது. சதானந்தன் கமிஷன் மேல் குறிப்பிட்ட பிரிவில் வரும் மக்களுக்கு இடஒத்துக்கீடு வழங்கக்கூடாது எனப் பரிந்துரை செய்தது.\n\nSection::::மத்திய வகைப்பாடு.\nநடுவண் நீதிமன்றம் செப்டெம்பர் 3, 1993 ஆம் ஆண்டு வெளியிட்ட குறிப்பின் படி அரசியலமைப்பு செயலர்களான ஜனாதிபதி, உயர் மற்றும் உச்ச நீதிமன்ற நீதிபதிகள், மத்திய மற்றும் மாநில அரசில் குறிப்பிட்ட நிலைக்கு மேல் பதவி வகிப்பவர்கள், படைப்பிரிவுகளில் கர்ணல் மற்றும் அதற்கு மேல் பதவி வகிப்பார்கள் ஆகியோரின் பிள்ளைகளுக்கு இடஒதுக்கீடு வழங்க கூடாது என அறிவித்தது. தொடர்ந்து மூன்று ஆண்டுகள் 8 இலட்சம் ரூபாய்க்கு மேல் குடும்பத்தின் ஆண்டு வருமானம் உடையவர்களும் பிற்படுத்தப்பட்டவர்களில் மேல்நிலையினர் பொருளாதார சமூகவாய்ப்பு பெற்றவர்கள் பிரிவின் கீழ் வகைபடுத்தப்படுகின்றனர்.. முன்னதாக 2004 ஆம் ஆண்டு வரை 4.5 லட்சமாக இருந்த உச்சவரம்பு, 2013 ஆம் ஆண்டு 6 லட்சமாகவும், 2017 ஆம் ஆண்டு செப்டம்பரில் 8 லட்சமாகவும் உயர்த்தப்பட்டது. இந்த வருமானத்தில், மாதச் சம்பளம் மற்றும் விவசாய வருமானம் கணக்கில் எடுத்துக் கொள்ள மாட்டாது.\n\nSection::::மாநில வகைப்பாடு.\nமாநில அரசுகள் தனது கட்டுப்பாட்டிலுள்ள இடஒதுக்கீட்டில் வெவ்வேறு வகைப்பாட்டில் கிரிமிலேயரைப் பயன்படுத்துகின்றனர். கேரளா, மத்தியப் பிரதேசம் போன்ற மாநிலங்களில் ஆண்டு வருமானம் எட்டு லட்சம் என்ற உச்ச வரம்பு நடைமுறையில் உள்ளது. தமிழக அரசுத் துறைகளில் கிரிமிலேயர் முறை பயன்படுத்துவதில்லை.\n\nSection::::எதிர்ப்பும் ஆதரவும்.\nஅரசியல் கட்சிகளைப் பொறுத்தமட்டில் அதிமுக, திமுக, மதிமுக, ஜனதா தளம், பாமக, விடுதலைச் சிறுத்தைகள் போன்ற கட்சிகள் கிரிமிலேயர் முறையை வெளிப்படையாக எதிர்க்கின்றனர். வேலைவாய்ப்பில் கிரிமிலேயர் வேண்டும் கல்வியில் வேண்டாம் என சிபிஐ மற்றும் சிபிஎம் கட்சிகள் ஆதரிக்கின்றன.\n\n"}
{"id": "248306", "url": "https://ta.wikipedia.org/wiki?curid=248306", "title": "ஒழுங்கில்லா விண்மீன் பேரடை", "text": "ஒழுங்கில்லா விண்மீன் பேரடை\n\nஒழுங்கில்லா விண்மீன் பேரடைகள் (Irregular galaxy) என்பது நீள்வட்ட அமைப்பையோ அல்லது சுருள் அமைப்பையோ கொண்டிருக்காமல் ஒழுங்கற்ற அமைப்பில் உள்ள விண்மீன் பேரடைகள் ஆகும். சாதாரணமாக அனைத்து விண்மீன் பேரடைகளும் ஹபிள் வரிசையில் உள்ள அமைப்பை மட்டுமே கொண்டிருக்கும், ஆனால் இது போன்ற விண்மீன் பேரடைகள் அசாதாரணமானது.\n\nஒரு சில ஒழுங்கில்லா விண்மீன் பேரடைகள் முன்பு நீள்வட்டவடிவமான அமைப்பிலோ அல்லது சுருள் போன்ற அமைப்பிலோ இருந்திருக்கும் ஆனால் ஈர்ப்பு விசை காரணமாகச் சிதைந்து இது போன்ற ஒழுங்கற்ற அமைப்பைப் பெற்றுள்ளது. இவைகள் ஏராளமாக வாயு மற்றும் தூசிகளைக் கொண்டிருக்கிறது.\n"}
{"id": "248310", "url": "https://ta.wikipedia.org/wiki?curid=248310", "title": "அறிவியலுக்கான பொது நூலகம் (நிறுவனம்)", "text": "அறிவியலுக்கான பொது நூலகம் (நிறுவனம்)\n\nஅறிவியலுக்கான பொது நூலகம் (அ.பொ.நூ) என்பது \"Public Library of Science ( PLoS)\" என்பதின் தமிழாக்கம். அறிவியலுக்கான பொது நூலகம் என்னும் நிறுவனம் ஒரு இலாப நோக்கமற்ற நிறுவனம் ஆகும். இது அறிவியலாளர்களுக்கும் மருத்துவர்களுக்குமான அறிவியல் ஆய்விதழ்களும், பிற அறிவியல் கருத்தடக்கங்களும் கொண்ட இணையவழியான நூலகம் ஒன்றை யாரும் இலவசமாகப் படித்துப் பயன்படுத்துமாறு திட்டமிட்டு நிறுவப்பட்டதாகும். இந்நிறுவனத்தால் வெளியிடப்படும் ஆய்விதழ்களில் வெளிவரும் கட்டுரைகளை யாரும் பணம் ஏதும் கட்டாமல் இலவசமாகப் படித்துப் பயன்படுத்தவும் படியெடுக்கவும் (copy), தேவைக்கு ஏற்றார்போல மாற்றவும் உரிமைகொண்ட திறந்த கருத்தடக்கம், கட்டற்ற அணுக்கம் கொண்டவைகளாகும். 2006 ஆம் ஆண்டுக் கணக்குப்படி அ.பொ.நூ வெளியிடும் அறிவியல் மருத்துவ இயல் ஆய்விதழ்கள் பின் வருவனவாகும்: அ.பொ.நூ உயிரியல் (PLoS Biology), அ.பொ.நூ மருத்துவம் (PLoS Medicine), அ.பொ.நூ கணிப்பீட்டு உயிரியல் (PLoS Computational Biology), அ.பொ.நூ மரபணுவியல் (PLoS Genetics ), அ.பொ.நூ நோயூட்டிகள் (PLoS Pathogens). 2006 ல் இருந்து தனிச்சிறப்பான \"அ.பொ.நூ ஒன்று\" PLoS ONE என்னும் ஒரு ஆய்விதழும் வெளியிடுகின்றது.\n\nSection::::வரலாறு.\nஅறிவியலுக்கான பொது நூலகம் (அ.பொ.நூ) 2001 ஆம் ஆண்டு அறிவியல் அறிஞர்களை நோக்கி இணையத்தில் வெளிப்படையாக துவங்கி வெளியிடப்பட்ட வேட்பு மணு ஒன்றில் இருந்து உருவானது. இந்த வேட்பு மணுவின் முக்கிய கருத்துக்கள் என்னவென்றால், செப்டம்பர் 2001 இல் இருந்து ஒருவர் வெளியிடும் ஆய்வுக் கட்டுரை முழுவதையும் யாருக்கும், எந்தவிதமான தடைகளும் விதிக்காமல் இலவசமாக உடனேயோ அல்லது சில மாத இடைவெளிக்குப் பின்னரோ வழங்கா விட்டால் ஆய்வுக்கட்டுரையை அத்தகைய ஆய்விதழ்களுக்கு யாரும் அனுப்பாதீர்கள் என்று கேட்கப்பட்டார்கள். இவ் இணைய வேட்பு மணுவை ஸ்டான்ஃவோர்டு பல்கலைக் கழகத்தைச் சேர்ந்த \"பேட்ரிக் பிரௌன்\" (Patrick Brown) என்னும் உயிர்வேதியல் அறிஞரும், பெர்க்கிலியில் உள்ள கலிபோர்னியா பல்கலைக்கழகத்தையும், லாரன்ஸ் பெர்க்கிலி நாடளாவிய ஆய்வகத்தையும் சேர்ந்த கணிப்பீட்டு உயிரியல் அறிஞர் \"மைக்கேல் ஐசன்\" (Michael Eisen) என்பவரும் சேர்ந்து முன் வைத்தனர். தற்பொழுது \"உயிரியல்-மருத்துவ நடுவகம்\" (BioMed Central (BMC) என்று அழைக்கப்படும் குழுவில் அடங்கிய பல அய்விதழ்கள் உடனேயே படிக்கக்கூடிய திறந்த அணுக்கம் கொண்டவையாகும். சில ஆய்விதழ்கள் 6 மாத இடைவெளிக்கோ அல்லது அதைவிட குறுகிய இடைவெளிக்கோ பின்னர் திறந்த அணுக்கம் கொண்டவைகளாக இயங்கி வருகின்றது. Proceedings of the National Academy of Sciences. போன்ற ஆய்விதழும் இப்படிப்பட்ட இடைவெளிக்குப் பின்னர் யாரும் இலவசமாக அணுகி படிக்கவல்லதாகும்.\n\n(எல்லா ISBN -களும் மற்றும் EISSN -களும், மின் மதிப்புகளுக்காகும் )\n\n"}
{"id": "248313", "url": "https://ta.wikipedia.org/wiki?curid=248313", "title": "மீயிணைப்பு", "text": "மீயிணைப்பு\n\nமீயிணைப்பு அல்லது மீத்தொடுப்பு (\"hyperlink\") அல்லது பொதுவாகத் தொடுப்பு என்பது இணையப் பக்கங்களிலும் சில மென்பொருட்களிலும் இன்னுமொரு பக்கத்தை இணைக்கக் கொடுக்கப்படும் இரு இணைப்பியாகும். தன் மேல் சொடுக்கும் போது இன்னொரு வலைப்பக்கத்தை திறக்கும் பகுதி. பெரும்பாலும் நீல நிற உரைப்பகுதியாக இருக்கும்.\n\nஇவ்வகையான தொடுப்புகள் சொற்கள் மீதோ அல்லது புகைப்படங்கள் மீதோ கொடுக்கப்பட்டிருக்கும்.\n\nSection::::தொழில்நுட்பத் தகவல்கள்.\nSection::::இணையப் பக்கம் ஒன்றிற்கு மீயிணைப்பு.\nHTML இலில் ஒரு மீயிணைப்பு ஒன்றை உருவாக்க நங்கூரம் (Anchor) tag பயன்படுத்தப்படும். \n\nSection::::மின்னஞ்சல் ஒன்றிற்கு மீயிணைப்பு.\nஎடுத்துக்காட்டு: குடிமகன். ஆனாலும், இவ்வகை மீயிணைப்புகளிக்கு வெளி (external) மின்னஞ்சல் நிரல் (email program) சரியான வகையில் ஒழுங்கமைக்கப்பட்டிருக்கவேண்டும்\n"}
{"id": "248317", "url": "https://ta.wikipedia.org/wiki?curid=248317", "title": "ஒ.ச.நே ± 00:00", "text": "ஒ.ச.நே ± 00:00\n\nஒ.ச.நே ± 00:00 (\"UTC±00:00\") என்பது பின்வருவனவற்றைக் குறிக்கும்.\n\n\nSection::::சீர் நேரமாக பயன்படுத்தும் நாடுகள்.\nபின்வரும் நாடுகள் ஒ.ச.நே ± 00:00 ஐ தங்களுடைய சீர்நேரமாக பயன்படுத்துகின்றன. இந்நாடுகள் பகலொளி சேமிப்பு நேரத்தைப் பயன்படுத்துவதில்லை.\n\n\n\n\nSection::::மேற்கு ஐரோப்பிய நேரம்.\nமேற்கு ஐரோப்பிய நேரம், வடக்கு அரைக்கோள குளிர்காலத்தின்போது பின்வரும் பகுதிகளில் சீர் நேரமாக பயன்படுத்தப்படுகிறது. இப்பகுதிகளின் கோடைகாலத்தின்போது, பகலொளி சேமிப்பு நேரமான மேற்கு ஐரோப்பிய கோடைகால நேரம் () பயன்படுத்தப்படுகிறது.\n\n\n"}
{"id": "248322", "url": "https://ta.wikipedia.org/wiki?curid=248322", "title": "பின்னெர் வினை", "text": "பின்னெர் வினை\n\nபின்னெர் வினை (\"Pinner reaction\") என்பது அமில வினையூக்கியின் ( உதாரணம் ; ஐதரோகுளோரிக் அமிலம் ) உதவியுடன் ஒரு நைட்ரைல் ஒர் ஆல்ககாலுடன் சேரும் கரிமவினையாகும். அடால்ப் பின்னெர் இவ்வினையைக் கண்டறிந்ததால் அவர் பெயராலேயே அழைக்கப்படுகிறது. இமினோ எசுத்தரின் ஐதரோகுளோரிக் அமிலவுப்பு இவ்வினையில் வினைவிளை பொருளாகக் கிடைக்கிறது. ஆல்கைல் இமிடேட்டு என்று அழைக்கப்படும் இவ்வுப்பு சிலவேளைகளில் பின்னெர் உப்பு என்றும் அழைக்கப்படுகிறது. இவ்வினை அணுக்கருகவர் கூட்டுவினைகள் வரிசைமுறையில் காணப்படும் ஒரு வினை வகையாகும்.\nஇவ்வகை உப்புகள் சற்றுக் கூடுதலான அளவு ஆல்ககாலுடன் வினைபுரிந்து ஆர்த்தோ எசுத்தர்களைத் தருகின்றன. அமோனியா அல்லது ஒரு அமீனுடன் சேர்ந்து அமீடினையும் தண்ணீருடன் சேர்ந்து ஒர் எசுத்தரையும் கொடுக்கின்றன.\n\nபின்னெர் வினை ஒர் அமில வினையூக்கி சார்ந்தவினை என்றே மதிக்கப்பட்டது. ஆனால் வினையில் காரவினையூக்கிகளைப் பயன்படுத்தினாலும் அதே முடிவுகளே கிடைத்தன. இவ்விரண்டு அணுகுமுறைகளும் ஒன்றுக்கொன்று மிகைநிரப்பிகளாக இருக்கின்றன எனக்கருத முடிகிறது. பெரும்பாலும் அமில வினையூக்கிகளுடன் வினைபுரியாத போது காரவினையூக்கிகளுடன் நன்றாக வினைபுரியும் நிகழ்வும் காரவினையூக்கிகளுடன் வினைபுரியாத வேளைகளில் அமிலவினையூக்கிகளுடன் நன்றாக வினைபுரிதலும் பொதுவாக இவ்வினையில் நிகழ்கின்றன. நைட்ரைலில் உள்ள எலக்ட்ரான்களின் எண்ணிக்கையே வினையின் போக்கைக் கண்டறியும் காரணியாக விளங்குகிறது. உதாரணமாக, எலக்ட்ரான்கள் குறைவாக உள்ள நைட்ரைல் சேர்மம் , எலக்ட்ரானைக் கவர்கின்ற ஆற்றல் மிகுதியாகவும் குறைவான மின்னணு மிகுபொருளையும் கொண்டுள்ளது. அதாவது ஆல்காக்சைடுகளின் தாக்குதலுக்கு எளிதாக உட்படுவனவாகவும் கடினமான புரோட்டானேற்புத் திறனும் கொண்டிருக்கின்றன. அதனால் இவை அமிலவினையூக்கிச் சூழலைக் காட்டிலும் காரவினையூக்கிச் சூழலில் உடனடியாக வினைபுரிகின்றன.\n\n"}
{"id": "248324", "url": "https://ta.wikipedia.org/wiki?curid=248324", "title": "முப்பத்தி மூன்று தேவர்கள்", "text": "முப்பத்தி மூன்று தேவர்கள்\n\nமுப்பத்தி மூன்று தேவர்கள் (Thirty-three deities or Tridasha (சமசுகிருதம் \"three times ten\") வேதகால ஆரிய மக்களின் தேவர்கள். அவர்களில் முதன்மையானவர்கள் 12 ஆதித்தியர்கள் (Ādityas), 8 வசுக்கள், 11 ருத்திரர்கள், இந்திரன் மற்றும் பிரஜாபதி ஆகியோரைச் சேர்த்து முப்பத்தி மூன்று தேவர்கள் என ரிக் வேதத்தில் குறிப்பிடப்பட்டுள்ளது. இந்த முப்பத்தி மூன்று தேவர்களையே தற்போது முப்பத்தி முக்கோடி தேவர்கள் என அறியப்படுகிறது.\n\n\n\n\nSection::::மேற்கோள்கள்.\n \n"}
{"id": "248325", "url": "https://ta.wikipedia.org/wiki?curid=248325", "title": "இசுலாத்தில் மறுமை கோட்பாடு", "text": "இசுலாத்தில் மறுமை கோட்பாடு\n\nஇசுலாமிய மறுமை கோட்பாடு என்பது யவ்மல் கியாமா (pronounced \"yome-ul-key-ah-mah\"; \"மறு உயிர்பிக்கும் நாள்\" \"the Day of Resurrection\") அல்லது யவ்மத்தீன் (pronounced \"yome-ud-dean\"; \"இறுதி தீர்ப்பு நாள்\") பற்றியதாகும். இது நன்மை மற்றும் தீமைகளைக் கொண்டு இறுதி மதிப்பிடுதல், இறப்புக்கும் மீண்டும் உயிர்பித்தல் மற்றும் இறுதி தீர்ப்பு நாள் ஆகியவற்றைப் பற்றியதாகும்.\nஇந்நாள் எப்போது ஏற்படும் என்பது அல்லாஹ்வால் மட்டுமே அறியப்படும்.\n\nஇருப்பினும் இந்நாள் எப்போது ஏற்படும் என்பது குறித்து அறிவதற்கு சிறிய மற்றும் பெரிய அடையாளங்கள் குர்ஆன் மற்றும் ஹதீதுகளில் கூறப்பட்டுள்ளன.\n"}
{"id": "248327", "url": "https://ta.wikipedia.org/wiki?curid=248327", "title": "ஹரியின் சமவெளி", "text": "ஹரியின் சமவெளி\n\nஹரியின் சமவெளி (Har Ki Doon), ஹரி கி டூன் என்ற சமசுகிருத சொல்லிற்கு ஹரியின் சமவெளி எனப் பொருள். இந்தியாவின், உத்தரகாண்ட் மாநிலத்தில், கார்வால் இமயமலைத் தொடரில், தொட்டில் வடிவத்தில் அமைந்த இச்சமவெளிப் பகுதி, பனி படர்ந்த கொடுமுடிகளுக்குக்கிடையே அமைந்துள்ளது. இது பாஸ்பா சமவெளியை பொரசு கணவாய் வழியாக இணைக்கிறது.\n\nகடல் மட்டத்திலிருந்து 3500 மீட்டர் உயரத்தில் அமைந்த ஹரியின் சமவெளி, அக்டோபர் முதல் மார்ச் மாதம் முடிய பனிக் கட்டிகளால் மூடப்பட்டிருக்கும். இப்பகுதி மலையேற்றப் பயிற்சி மேற்கொள்பவர்களுக்குப் பொருத்தமான இடமாக உள்ளது. மலையேற்ற வீரகள் ஓஸ்லா, சீமா மற்றும் காங்காட் கிராமங்களிலிருந்து தங்கள் மலையேற்றப் பயிற்சியை மேற்கொள்வார்கள். \n"}
{"id": "248328", "url": "https://ta.wikipedia.org/wiki?curid=248328", "title": "காதிரைச்சல்", "text": "காதிரைச்சல்\n\nகாதிரைச்சல் (Tinnitus, கர்ணநாதம்) என்பது வெளியில் சத்தம் இல்லாதபோதும் காதின் உட்புறத்தில் கேட்கும் ஒரு சத்தம் ஆகும். இது மென்மையாகவோ அல்லது அதிக ஒலியுடனான சத்தமாகவோ இருக்கலாம். இது மணி அடிப்பதைப் போலவோ, சங்கு ஊதுவதைப் போலவோ, கடல் அலையைப் போலவோ, சைரன் ஒலி போலவோ, பறவைகளின் ஒலி போலவோ, விசில் சப்தம் போலவோ, காதுக்குள் காற்று அடைத்தது போலவோ, தண்ணீர் ஓடுவது போலவோ அல்லது வேறு ஏதோ ஒரு ஓசை போலவோ கேட்கும். இது ஒரு நோயல்ல என்றும் சிலர் குறிப்பிடுகிறார்கள். இதனால் பலர் பாதிக்கப் பட்டுள்ளார்கள். சிலருக்கு ஒரு சில நிமிடங்களே இதன் தாக்கம் இருந்து பின்னர் இல்லாமற் போவதும் உண்டு. சிலர் பல வருடங்களாக இதிலிருந்து மீள முடியாதவர்களாகவும் இருக்கிறார்கள். இதில் அகநிலைக் காதிரைச்சல், புறநிலைக் காதிரைச்சல் என இரு வேறுபட்ட நிலைகள் உள்ளன.\nSection::::காரணிகள்.\nகாதிரைச்சல் வருவதற்கான காரணிகளாக முதுமை, ஒலி அதிர்வு (அதீத சத்தம், குண்டு வெடிப்பு அதிர்ச்சி), வைரஸ் மற்றும் பாக்டீரியா தொற்று, நாள்பட்ட இடைச்செவியழற்சியில், இதய நோய்கள், மத்திய நரம்பு மண்டலத்தின் நோய்கள், தசைநார் கூட்டு செயற்பாட்டுக் கோளாறுகள், கர்ப்பப்பை, வாய், முதுகெலும்பு நோய்கள், தசைநார் காரணங்கள், வளர்சிதை மற்றும் சிறுநீரக நோய்கள், கழுத்து நரம்புகளின் இரத்த ஓட்ட மாற்றங்கள், காதில் உள்ள கட்டிகள் போன்ற இன்னும் பல கருதப்படுகின்றன. \n"}
{"id": "248331", "url": "https://ta.wikipedia.org/wiki?curid=248331", "title": "ஆழித்தேர்", "text": "ஆழித்தேர்\n\nஆழித்தேர் தமிழகத்திலுள்ள திருவாரூர் தியாகராஜர் கோயிலுக்குரிய தேராகும். மிகவும் பெரியதாகவும் அழகாகவும் இருப்பதால் அதனைக் கொண்டு ”திருவாரூர் தேரழகு” என்ற சிறப்பைப் பெற்றது. ஆசியாவிலேயே 2வது மிகப்பெரிய உயரம் கொண்ட தேர் ஆகும்.\n\nSection::::சிறப்புகள்.\nபண்டைக்காலத்தில் திருவாரூர் தியாகேசப்பெருமான் தேருக்கு எழுந்தருளும்போது பொன்பூ, வெள்ளிப்பூக்களை வாரி இறைப்பதாகக் கூறுவர். பொன்பரப்பிய திருவீதி என்று ஒரு வீதிக்கு உள்ள பெயரை வைத்து இதனை உணரலாம். \"அடிக்கோராயிரம் பொன் சின்னங்கள் கூற அளிப்பார்\" என்று திருவாரூர்க் கோவையும், \"உய்யும்படி பசும்பொன் ஓராயிரம் உகந்து பெய்யும் தியாகப்பெருமானே\" என்று திருவாரூர் உலாவும் இதன் சிறப்பைக் கூறுகின்றன. \"ஆடாதும் ஆடிப்பாகற்காய் பறிக்கும் தியாகர்\" என்ற பழமொழி இறைவன் ஆழித்தேரில் ஆடி வரும் அழகை உணர்த்துகிறது. முன்னர் பெரிய தேரை இழுக்க 12,000 தேவைப்பட்டனர்.\n\nSection::::20ஆம் நூற்றாண்டு.\nதிருவாரூர் தியாகராஜசுவாமி கோயிலுக்குரிய தேரான ஆழித்தேர் 1927இல் முற்றிலுமாகத் தீக்கிரையானது. பின்னர் மேற்கொள்ளப்பட்ட பெருமுயற்சியின் காரணமாக 1930இல் புதிய தேர் உருவாக்கம் பெற்று தேர்த் திருவிழா நடைபெற ஆரம்பித்தது. 1930இல் வடிவமைக்கப்பட்ட தேரில் 400க்கும் மேற்பட்ட மரச்சிற்பங்கள் உள்ளன. 1943ஆம் ஆண்டில் தேரோட்டச் செலவு ரூ.7,200 ஆயிற்று. காலமாற்றத்தின் காரணமாக தேரிழுக்க வரும் பக்தர்களின் பற்றாக்குறை காரணமாக இரும்புச் சக்கரங்கள் பொருத்தப்பட்டு, 1988இல் 2000 பேர் தேரை இழுத்தனர். \n\nSection::::21ஆம் நூற்றாண்டு.\nஆழித்தேரோட்டம் சூலை 9, 2009இல் நடைபெற்றது. இதில் ஆயிரக்கணக்கான பக்தர்கள் பங்கேற்று தேரை வடம்பிடித்து இழுத்தனர். அலங்கரிக்கப்பட்ட ஆழித்தேரின் உயரம் 96 அடியாகும். 300 டன் எடையுள்ள இத்தேரில், திருச்சியில் உள்ள பாரத மிகு மின் நிறுவனம் சார்பில் இரும்பு அச்சு மற்றும் ஹைட்ராலிக் பிரேக்குகள் போன்றவை பொருத்தப்பட்டுள்ளன. தேரின் வேகம், திசை ஆகியவை கட்டுப்படுத்தப்பட்டு, முன்புறம் 4 வடங்களை பக்தர்கள் இழுக்க, பின்புறமுள்ள இரு சக்கரங்களையும் இரு புல்டோசர்கள் தள்ளிக்கொண்டு சென்றது. அடுத்த தேர்த் திருவிழா சூலை 16, 2010இல் நடைபெற்றது. பின்னர் தேர் பழுதடைந்ததால் பின்வந்த ஆண்டுகளில் தேரோட்டம் நடைபெறவில்லை. தற்போது இத்தேர் புதுப்பிக்கப்படுகிறது. புதுப்பிக்கப்படும் தேர் ஏழு அடுக்குகளைக் கொண்டமைந்துள்ளது. 30 அடி உயரத்தில் 31 அடி நீளமும் 31 அடி அகலமும் கொண்ட இது சுமார் 300 டன் எடையுள்ளதாகும். முற்றிலுமாக அலங்கரிக்கப்படும்போது 400 டன்னாகும். அக்டோபர் 26, 2015இல் இத்தேரின் வெள்ளோட்டம் நடைபெற்றது. \n"}
{"id": "248363", "url": "https://ta.wikipedia.org/wiki?curid=248363", "title": "ஒ.ச.நே + 09:00", "text": "ஒ.ச.நே + 09:00\n\nஒ.ச.நே + 09:00 (\"UTC+09:00\") என்பது ஒருங்கிணைக்கப்பட்ட சர்வதேச நேரத்துடன் +09:00 ஐ ஈடுசெய்யப் பயன்படுத்தப்படும் ஒரு இனங்காட்டி ஆகும். இந்த நேரம் பின்வரும் நாடுகளில் பயன்பாட்டில் உள்ளது:\n\n\n"}
{"id": "248364", "url": "https://ta.wikipedia.org/wiki?curid=248364", "title": "ஒ.ச.நே + 10:00", "text": "ஒ.ச.நே + 10:00\n\nஒ.ச.நே + 10:00 (\"UTC+10:00\") அல்லது ஒருங்கிணைக்கப்பட்ட சர்வதேச நேரம் + 10:00 என்னும் நேர வலயம் பின்வரும் நாடுகளில் அல்லது இடங்களில் நடைமுறையில் உள்ளது:\n\n\n"}
{"id": "248374", "url": "https://ta.wikipedia.org/wiki?curid=248374", "title": "ஜியார்ஜியோ அபெட்டி", "text": "ஜியார்ஜியோ அபெட்டி\n\nஜியார்ஜியோ அபெட்டி (\"Giorgio Abetti\", 5 அக்டோபர் 1882 – 24 ஆகத்து 1982) என்பவர் இத்தாலிய சூரிய வானியல் வல்லுநர் ஆவார்.\n\nஇவர் அண்டோனியோ அபெட்டி எனும் பெயர்பெற்ற வானியலாளருக்கு மகனாகப் பிறந்தார். பதுவா, உரோம் பல்கலைக்கழகங்களில் பயின்று இயற்பியல்சார் அறிவியல் துறைகளில் முனைவர் பட்டம் பெற்றார்.இவர் உதவி வானியலாளராக உரொமனோ கல்லூரி வான்காணகத்தில் பணியில் சேர்ந்தார். தன் தந்தைக்குப் பிறகு இவர் 1921இல் அர்கெட்ரி வான்காணகத்தில் இயக்குநராகி 1957 வரை அங்கு பணிபுரிந்தார். மேலும் அதே கால இடைவெளியில் ஃபுளோரன்சு பல்கலைக்கழகப் பேராசிரியராகவும் 1957 வரை இருந்தார்.\n\nஇவர் 1936இல் சைபீரியாவிலும் 1952இல் சூடானிலும் மேற்கொண்ட சூரிய ஒளிமறைப்பு ஆய்வுகளுக்காகப் பெயர்பெற்றார். இவர் 1948–49இல் கெய்ரோ பல்கலைக்கழகத்தில் வருகைதரு பேராசிரியராக இருந்தார். இவர் 1938இல் பன்னாட்டு வானியல் ஒன்றியத்தின் துணைத்தலைவராகவும் இருந்துள்ளார். இவர் 1915இல் இத்தாலியப் புவியியல் கழகத்தின்\"Medaglia d'argento\" விருதையும் 1925இல் இலின்சி கல்விக்கழகத்தின் \"Premio reale\" விருதையும் 1937இல் \"ஜான்சென் பதக்கத்தையும்\" பெற்றுள்ளார்.\n\nஇவரது பெயரால் நிலாவின் ஒரு குழிப்பள்ளம் அபெட்டி குழிப்பள்ளம் என்றும் சிறுகோள் ஒன்று இவர் தந்தைபெயராலும் இவரது பெயராலும் 2646 அபெட்டி எனவும் பெயரிடப்பட்டுள்ளன.\n\nசூரியனைப் பற்றிய மக்கள் அறிவியல் நூலொன்றையும் எழுதினார். வான் இயற்பியல் கைநூலை 1936 இல் வெளியிட்டார். வானியலின் வரலாறு குறித்த நூலொன்றையும் 1963 இல் வெளியிட்டார்.\n\nSection::::நூல்தொகை.\nஇவர் பல மக்கள் வானியல் நூல்களை இயற்றியுள்ளார்.\n\n\n\n\n\n\n\n"}
