{"id": "321980", "url": "https://ta.wikipedia.org/wiki?curid=321980", "title": "செந்தலை மீனாட்சிசுந்தரேஸ்வரர் கோயில்", "text": "செந்தலை மீனாட்சிசுந்தரேஸ்வரர் கோயில்\n\nசெந்தலை மீனாட்சிசுந்தரேஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.\n\nSection::::அமைவிடம்.\nதஞ்சாவூர் மாவட்டத்தில் திருவையாறு-திருக்காட்டுப்பள்ளி சாலையில், குடமுருட்டி ஆற்றின் கரையில் உள்ளது.\n\nSection::::மூலவர்.\nஇங்குள்ள மூலவர் மீனாட்சிசுந்தரேஸ்வரர் ஆவார்.\n\nSection::::இடம், ஆறுக்கான பெயர்க்காரணம்.\nகந்தர்வப்பெண்ணான சந்திரலேகையால் இத்தலத்திலுள்ள இறைவன் பூசிக்கப்பட்டதால் சந்திரலேகை என்று ஆரம்பத்தில் அழைக்கப்பட்டு, பின்னர் செந்தலையாக ஆகியுள்ளது. இங்கு யாகசாலையில் இருந்த குடங்களை உருட்டி, வடபுறம் காவிரி திரும்பியதால் குடமுருட்டி என்று கூறுகின்றர்.\n\nSection::::விழாக்கள்.\nஇக்கோயிலில் ரத சப்தமி, தைப்பொங்கல், திருவாதிரை உள்ளிட்ட விழாக்கள் சிறப்பாக நடைபெறுகின்றன.\n\n"}
{"id": "321983", "url": "https://ta.wikipedia.org/wiki?curid=321983", "title": "வீரமாங்குடி வஜ்ரகண்டீஸ்வரர் கோயில்", "text": "வீரமாங்குடி வஜ்ரகண்டீஸ்வரர் கோயில்\n\nவீரமாங்குடி வஜ்ரகண்டீஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.\n\nSection::::அமைவிடம்.\nதஞ்சாவூர் மாவட்டத்தில் திருவையாறு-கும்பகோணம் சாலையில் 8 கிமீ தொலைவில் உள்ள சோமேசுவரபுரத்திலிருந்து வடக்கே 3 கிமீ தொலைவில் உள்ளது. காவிரி ஆற்றுக்கும் கொள்ளிடத்திற்கும் இடையே சோலைகள் நிறைந்த இடத்தில் இக்கோயில் உள்ளது.\n\nSection::::இறைவன், இறைவி.\nஇங்குள்ள இறைவன் வஜ்ரகண்டீஸ்வரர், இறைவி மங்களாம்பிகை.\n\nSection::::பெயர்க்காரணம்.\nவஜ்ரன் என்ற பெயருள்ள அரக்கன் மானுடர்களைத் தொல்லைபடுத்தியபோது, சிவன் அவனைஅழித்து மக்களைக் காத்ததால் வஜ்ரகண்டீஸ்வரர் என அழைக்கப்படுகிறார்.\n\nSection::::அமைப்பு.\nமூன்று நிலை ராஜகோபுரத்துடன் உள்ள இக்கோயில் கிழக்கு நோக்கிய நிலையில் உள்ளது. மூலவர், அம்மன் சன்னதி மற்றும் வள்ளி தெய்வானையுடன் கூடிய சுப்பிரமணியர் சன்னதி, நவக்கிரகங்கள் சன்னதி உள்ளிட்ட பல சன்னதிகள் உள்ளன.\n\n"}
{"id": "321985", "url": "https://ta.wikipedia.org/wiki?curid=321985", "title": "வாலான் (நெல்)", "text": "வாலான் (நெல்)\n\nவாலான்﻿ (\"Valan\") பாரம்பரிய நெல் இரகங்களில் நீண்ட வயதுடைய இரகமான இவ்வகை நெல் முனையில் வால் போன்று காணப்படுவதால், “வாலான்” எனப் பெயர்பெற்ற இது, 160 நாட்களில் அறுவடைக்கு வரக்கூடியதாகும். வெள்ளம், மற்றும் வறட்சியைத் தாங்கி வளரும் வாலான், அனைத்து மண் வகைகளுக்கும் ஏற்ற இரகமாகும். வெண்ணிற அரிசியுடைய மோட்டா (தடித்த) இரகமாக உள்ள இது, இயற்கையாகவே இனிப்பு சுவை கொண்டது. ஒரு சால் (ஒரு முறை) உழவில் விதைப்புக்கு ஏற்ற இவ்வகை நெல், எவ்வித உரமும் இன்றி செழித்து வளரும் திறனுடையது. தமிழ்நாட்டில் பரவலாகச் சாகுபடி செய்யப்பட்டுவரும் இந்த நெல் இரகம், ஒரு ஏக்கருக்கு முப்பது முட்டைக்கும் மேலாக மகசூல் தரகூடியது. இவ்வரிய வகை நெல் இரகம், அதிகச் செலவில்லாமல் மகசூல் கொடுக்கக்கூடிய இரகங்களில் முதன்மையானதாகும்.\n\nSection::::வளரியல்பு.\nகளிமண் உட்பட எந்த வகை மண்ணிலும், அனைத்து பட்டத்திலும் (பருவத்திலும்), வடிகால் வசதியற்ற பள்ளக்கால் (தாழ்வு) பகுதியிலும், மற்றும், இருபது நாட்களுக்கு ஒரு தண்ணி கிடைக்கிற இடத்திலும் செழித்து விளையக்கூடிய இந்த வாலான் நெல், சுமார் 50 ஆண்டுகளுக்கு முன்னர், காவிரிக் கரையோரங்களில் பெருமளவில் சாகுபடி செய்யப்பட்டதாக கூறப்படுகிறது.\n\nSection::::மருத்துவ குணங்கள்.\nவாலான் அரிசியைத் (சோறு) தொடர்ந்து சாப்பிடுவதன்மூலம் குடல் சுத்தப்பட்டு, தேகம் அழகு பெறும். பித்தம், வயிறு சம்பந்தமான நோய்கள், கரப்பான், மந்த வாயு சம்பந்தப்பட்ட நோய்கள் நீங்குவதாக கருதப்படுகிறது. இந்த இரகத்தின் அரிசியை வேகவைத்து அதில் சிறிது கறிவேப்பிலையைப் போட்டு ஊறவைத்து, அதன் நீராகாரத்தைப் பருகினால் நெய் போல் மணம் கமழும். மேலும், இந்த நெல் இரகத்தில் நோய் எதிர்ப்புசக்தி அதிகம் உள்ளதாக கூறப்படுகிறது. \n\nSection::::பயன்கள்.\nவாலான் நெல்லின் அரிசியில், இயற்கையாகவே இனிப்பு சுவை கொண்டது. அனைத்து வகையான பண்டங்களும் செய்ய ஏற்ற இரகமாக உள்ள இது. பிட்டு செய்து பருவமடைந்த பெண்களுக்குக் கொடுத்தால் அதிகச் சக்தியைக் கொடுக்கும் என்றும், சுமங்கலி பூசை, மற்றும் ஆடிப்பெருக்குப் போன்ற நிகழ்வுகளில் இந்த அரிசி பிரதானமாக பயன்படுத்தப்படுகிறது.\n\n\n"}
{"id": "321987", "url": "https://ta.wikipedia.org/wiki?curid=321987", "title": "பிரான்சிசு பெய்லி", "text": "பிரான்சிசு பெய்லி\n\nபிரான்சிசு பெய்லி (Francis Baily) (28 ஏப்பிரல் 1774 – 30 ஆகத்து 1844) ஓர் ஆங்கிலேய வானியலாளர் ஆவார். இவர் சூரிய ஒளிமறைப்பின்போது அமைந்த பெய்லியின் மணிகள் நோக்கீட்டுக்காக பெரிதும் பெயர்பெற்றவர். இவர் அரசு வானியல் கழகத்தின் தொடக்க கால வரளாற்றில் குறிப்பிட்த் தகுந்தவர். இவர்தான் அரசு வானியல் கழகத்தை நிறுவியதோடு, நான்குமுறை அதன் தலைவராகவும் விளங்கினார்.\n\nSection::::வாழ்க்கை.\nபெய்லி நியூபரியில் 1774 இல் இரிச்சர்டு பெய்லி என்பவருக்குப் பிறந்தார். வட அமெர்க்காவில் 1796 முதல் 1797 வரை பல இடங்களில் சுற்றி அலைந்த பின்னர், 1799 இல் இலண்டன் பங்குச்சந்தை பரிமாற்றகத்தில்சேர்ந்தார்.. \"வட்டி, ஆண்டு ஈட்டம் குறித்த நெறிமுறையின்\" (1808) \"குத்தகைகளுக்கான கொள்முதல் செய்தலும் புதுப்பித்தலும் சார்ந்த அட்டவணைகள் \" (1802), \"ஆண்டு ஈட்டங்களும் உறுதிப்பாடுகளும் சார்ந்த நெறிமுறைகள்\" (1810) ஆகியவற்றின் தொடர்ந்த வெளியீடும் இவரை ஆயுள் வருநிகழ்வுகளின் எழுத்தாளராகப் பெயர்பெறச் செய்தது; இவர் தன் நேர்மையான தொடர் உழைப்பால் நல்ல செல்வம் திரட்டி 1825 இல் இத்தொழிலில் இருந்து வானியல் பணியில் ஈடுபட ஓய்வு பெற்றார்.\n\nSection::::வானியல் பணிகள்.\nஇவர் 1820 ஆம் அண்டளவில் அரசு வானியல் கழகத்தைத் தோற்றுவிப்பதில் முன்னணி வகித்தார். இவர் வானியல் கழகத்தின் பொற்பதக்கத்தை 1827 இல் அக்கழகத்தின் 2881 விண்மீன்களின் அட்டவணையை உருவாக்கியதற்காகப் பெற்றார் (அரசு வானியல் கழக நினைவுக் குறிப்புகள் ii.). பிறகும் இவர் 1843 இல் இப்பொற்பதக்கத்தை மீண்டும் பெற்றார். இவர் அதன் தலைவராக நான்கு முறை தேர்வு செய்யப்பட்டார் அதாவது 1825–27, 1833–35, 1837–39 and 1843–45 ஆகிய கால இடைவெளிகளில் தேர்வு செய்யப்பட்டார். இந்தப் பதவியில் எட்டு ஆண்டுகளுக்கு இருந்தவர் ஜார்ஜ் ஏரியைத் தவிர எவரும் இலர்.\n\nஇவரது எதிர்ப்புகளால் 1829 இல் நாவாயியல் வான்காட்டி சீர்திருத்தம் செய்ய நேர்ந்தது. இவர் 1832 இல் அமெரிக்க்க் கலை, அறிவியல் கல்விக்கழகத்தின் அயல்நாட்டுத் தகைமை உறுப்பினராக தேர்வு செய்யப்பட்டார்.இவர் 1837 இல் பிரித்தானிய கழகத்துக்குப் பரிந்துரைக்கப்பட்டு, அங்கு இவர் ஜோசப் தெ இலாலண்டே நிக்கோலசு தெ இலாக்கைல் ஆகிய இருவரின் அட்டவனைத் தொகுப்புகளை, ஏறக்குறைய 57,000 விண்மீன்களை உள்ளடக்கிய தொகுப்புகளை பெரிதும் இவரே முடித்துக் கொடுத்தார்; இவர் பிரித்தானிய வானியல் கழகத்தின் \"8377 விண்மீன்களின் அட்டவணைத்தொகுப்பை\" முடிக்கும் பணியை மேற்பார்வையிட்டார் (இது 1845 இல் வெளியிடப்பட்டது); இவர் மேலும், டோபியாசு மேயர், தொலமி, உலுக் பெக், டைகோ பிராகி, எட்மண்டு ஆலே, எவலியசு ஆகியோரின் ஆட்டவணைத் தொகுப்புகளையும் திருத்தித் தந்துள்ளார் (அரசு வானியல் கழக நினைவுக் குறிப்புக்ள். iv, xiii.).\n\n1836 மே 15 சூரிய ஒளிமறைப்பின்போது \"பெய்லி மணிகள் \" குறித்த இவரது நோக்கீடுகளுக்குப் பிறகு அதேபோன்ற பல சூரிய ஒளிமறைப்புத் தேட்டப் பயணங்கள் தொடர்ந்து மேற்கொள்ளப்பட்டு வருகின்றன.இந்நிகழ்வு நிலா நுனிகளின் ஒழுங்கற்ற வடிவத்தால் ஏற்படுகிறது. இதைப் பெய்லி மிக் அருமையாக விவ்ரித்திருந்தார். இந்நிகழ்வு மீண்டும் பெய்லியாலேயே 1843 ஜூலை 8 இல்பாவியாவில் நிகழ்ந்த சூரிய ஒளிமறைப்பின்போது முழு ஒளிமறைப்பிலும் விரிவாக நோக்கப்பட்டது.\n\nமற்றொரு ஆய்வில், என்றி பாசுட்டரின் தனி ஊசல் செய்முறைகளை முடித்து அவற்றில் இருந்து புவி நீள்வட்டத் தன்மையின் அளவு 1/289.48 எனக் கொணர்ந்தார் (அரசு வானியல் கழக நினைவுக் குறிப்புகள் vii.). இம்மதிப்பு நொடித் தனி ஊசல் நீளத்துக்குத் திருத்தி, அதுவரை புறக்கணிக்கப்பட்டிருந்த குறைப்புக் காரணியைப் பயன்படுத்தி நீளச் செந்தரங்களை மீள்கட்டுமானம்செய்து 1843 இல் அறிமுகப்படுத்தினார். புவியின் அடர்த்தியைக் கணக்கிட இவர் என்றி கேவண்டிழ்சு முறையைப் பயன்படுத்தி பல உழைப்புறிஞ்சும் செய்முறைகளை (1838–1842) மேற்கொண்டார். புவியின் அடர்த்தியின் மதிப்பு 5.66 என நிறுவினார்.\n\nஇவர் இலண்டனில் 1844 ஆகத்து 30 இல் இறந்தார். இவரது உடல் தாட்சம் நகர புனித மேரி பேராயக் குடும்பக் கல்லறையில் அடக்கம் செய்யப்பட்டது. இவரது ஜான் பிளேசுட்டீடு (1835) வரலாறு அக்கல அறிவியல் வரலாற்றை அறிவதற்கான முதன்மையான ஆவணம் ஆகும். இவர் பிரித்தானிய வானிய்ல் அட்டவணையை மீள் வெளியிட்டார்.\n\nநிலாவின் பெய்லி குழிப்பள்ளம் இவரது பெயரைத் தாங்கியுள்ளது. 1855 ஆம் ஆண்டு செந்தர முழக்கோலைச் செய்ய பயன்படுத்திய பொன்மக்கலவைப் பொருள் பெய்லி பொன்மக்கலவை என அழைக்கப்படுகிறது. இதில் 16 பகுதிகள் செம்பும் 2.5 பகுதிகள் தகரமும் 1 பகுதி துத்தநாகமும் கலந்துள்ளன. இவர் பிறந்த தாட்சம் நகரின் தொடக்கநிலைப்பள்ளி, பிரான்சிசு பெய்லி கோப் தொடக்கப்பள்ளி என வழங்கப்படுகிறது.\n\n\n\n"}
{"id": "321989", "url": "https://ta.wikipedia.org/wiki?curid=321989", "title": "மணலூர் ஏழுலோகநாயகி அம்மன் கோயில்", "text": "மணலூர் ஏழுலோகநாயகி அம்மன் கோயில்\n\nமணலூர் ஏழுலோகநாயகி அம்மன் கோயில் நாகப்பட்டினம் மாவட்டத்திலுள்ள அம்மன் கோயிலாகும். \n\nSection::::அமைவிடம்.\nகும்பகோணம்-குத்தாலம் நெடுஞ்சாலையில் காவிரியின் வட கரையில் கஞ்சனூருக்கு மேற்கே 3 கிமீ தொலைவில் உள்ளது. \n\nSection::::மூலவர்.\nஇக்கோயிலில் மூலவராக ஏழுலோகநாயகி அம்மன் உள்ளார். தீச்சுவாலைகளால் ஆகிய மகுடத்தோடு, சாய்ந்த தலையுடன் எட்டு கரங்களைக் கொண்டு அசுரனை வதம் செய்யும் கோலத்தில் உள்ளார். \n\nSection::::சிறப்பு.\nசப்தமாதர்களான பிராமி,மகேஸ்வரி,கௌமாரி, வைஷ்ணவி, வராகி, மகேந்திரி, சாமுண்டி என்ற ஏழு தேவியர்களும் சேர்ந்த உருவாய் இந்த அம்மன் உள்ளார். \n\nSection::::விழா.\nஇக்கோயிலில் சித்ரா பௌர்ணமி விழா சிறப்பாகக் கொண்டாடப்படுகிறது. \n\n"}
{"id": "321990", "url": "https://ta.wikipedia.org/wiki?curid=321990", "title": "ஒட்டடையான் (நெல்)", "text": "ஒட்டடையான் (நெல்)\n\nஒட்டடையான் பாரம்பரிய நெல் இரகங்களில் ஒன்றான இது, காவிரியின் கழிமுக (டெல்டா) மாவட்டங்களில் மட்டுமல்லாது, தமிழகத்தில் மடுப் (சுனை) பகுதிகளில் இந்த நெல் சாகுபடி செய்யப்பட்டுவந்துள்ளது. 1940 களில் அறிமுகப்படுத்தப்பட்ட பசுமைப் புரட்சியின் காரணமாக இந்நெல் இரகம் உழவரைவிட்டு விலகியாதாகவும், தற்போது காவிரியின் கடைமடைப் பகுதியில் சில உழவர்கள் சாகுபடி செய்துவருவதாகவும் கருதப்படுகிறது. ஆடிப்பட்டத்தில் ( ஆடி மாதம்) விதைக்கப்படும் இவ்வகை நெல், மழை, வெள்ளம் வந்தாலும் தாங்கிக்கொண்டு ஆறடிவரை வளரக்கூடியது.\n\nபாரம்பரிய நெல் ரகங்களில், மிக அதிக நாட்களாக இருநூறு நாள் வயதுடைய இது. ஒட்டடை போன்று அழுக்கு நிறம் கொண்ட மஞ்சள் நிற நெல்லாகவும், கருஞ்சிவப்பு அரிசியாகவும் காணப்படுகிறது. ஏக்கருக்குக் குறைந்தபட்சம் பதினெட்டு மூட்டை (75 கிலோ) மகசூல் கிடைக்ககூடிய இந்நெல் இரகம், மற்றப் பாரம்பரிய இரகங்களைவிட ஐந்து மடங்கு கூடுதலாக வைக்கோல் தரக்கூடியது. நெல் மணி முற்றிய பிறகு சாயும் தன்மை கொண்ட இது, அறு வடையில் பாதிப்பு ஏற்படுத்தாது என்பது குறிப்பிடத்தக்கது.\n\n\n"}
{"id": "321994", "url": "https://ta.wikipedia.org/wiki?curid=321994", "title": "காசவளநாடு கோவிலூர் ஜம்புகேஸ்வரர் கோயில்", "text": "காசவளநாடு கோவிலூர் ஜம்புகேஸ்வரர் கோயில்\n\nகாசவளநாடு கோவிலூர் ஜம்புகேஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.\n\nSection::::அமைவிடம்.\nதஞ்சாவூர் மாவட்டத்தில் தஞ்சாவூர்-பட்டுக்கோட்டை சாலையில் மேல உளூரிலிருந்து கிழக்கே 7 கிமீ தொலைவில் இக்கோயில் உள்ளது.\n\nSection::::இறைவன், இறைவி.\nஇங்குள்ள இறைவன் ஜம்புகேஸ்வரர், இறைவி அகிலாண்டேஸ்வரி.\n\nSection::::இறைவி.\nஇங்குள்ள இறைவி மேல் இரு கரங்களில் மழுவையும் அக்கமர்லையும் கொண்டுள்ளார். கீழிரு கரங்கள் அபய, வரத முத்திரையோட உள்ளன. இறைவியின் நீர்த்திரளாக எடுத்து வழிபட்ட லிங்கமே இத்தலத்து மூலவர் ஆவார்.\n\nSection::::கல்வெட்டு.\nதெற்கு திருச்சுற்றில் காணப்படுகின்ற தல மரமான பலா மரத்தின் அருகே உள்ள தூணில் மூன்றாம் குலோத்துங்கன் காலத்துக் கல்வெட்டு காணப்படுகிறது.அதில் இறைவன் பெயர் திருவானைக்கா உடையார் என்று குறிப்பிடப்பட்டுள்ளது.\n"}
{"id": "321995", "url": "https://ta.wikipedia.org/wiki?curid=321995", "title": "இளவரசர் உரூப்பர்ட்டின் துளி", "text": "இளவரசர் உரூப்பர்ட்டின் துளி\n\nஇளவரசர் உரூப்பர்ட்டின் துளி (\"Prince Rupert's Drop\"; இடாய்ச்சுக்கண்ணீர்துளிகள்) என்பது உருக்கிய கண்ணாடியை மிகக் குளிர்ந்த நீரில் முக்குவதன் மூலம் உருவாக்கப்படும் கண்ணாடிப் பொருள்களாகும். கண்ணாடி குளிர்ந்து ஒரு தவளைக்குஞ்சு வடிவில் துளியாக நீண்ட மெல்லிய வாலுடன் உருக்கொளும். துளியின் உட்புறம் வெகு வெப்பமாய் இருக்கும் நிலையில் தண்ணீரால் அதன் வெளிப்புறம் இருக்கும் உருக்கிய கண்ணாடி விரைவாக குளிரூட்டப்படும். பின்னர் அதன் உட்பகுதி குளிரும்போது அது முன்னரே குளிர்ந்து கெட்டிப்பட்டுவிட்ட வெளிப்பகுதிக்குள்ளாக சுருங்கும். இப்படிச் சுருங்குவதால் அதன் புறப்பரப்பில் மிக உயர்ந்த இறுக்கத் தகைவுகளும், உட்கருவில் இழுவிசைத் தகைவுகளும் அமையும். இது ஒரு வகை கடுமைப்படுத்தப்பட்ட கண்ணாடி ஆகும்.\n\nதுளிக்குள் இருக்கும் மிதமிஞ்சிய தகைவு வேறுபாட்டினால் துளிக்கு வழக்கத்திற்கு மாறான பண்புகள் உண்டாகின்றன. எடுத்துக்காட்டாக அதன் தலைப்பகுதி சம்மட்டியின் அடியையோ அல்லது துப்பாக்கிக் குண்டின் மோதலையோ தாங்கக்கூடியது, ஆனால் அதன் வால் பகுதியில் ஏற்படும் சிறு சேதமும் கூட மொத்தத் துளியையும் வெடித்துச் சிதற வைக்கக்கூடியது.\n\nSection::::வருணனை.\nசம்மட்டி அடியையும் துப்பாக்கிக் குண்டின் மோதலையும் தாங்கக் கூடியதாக துளியின் தலைப்பகுதி இருந்தாலும், அதன் வாலின் ஏதேனும் ஒரு பகுதி சிதைவுறும்போது அதன் உட்கட்டமைப்பில் தேங்கியிருக்கும் பெரிய அளவிலான நிலையாற்றல் வெளிப்பட்டு, தலைப்பகுதியை நோக்கி மிக விரைவாக முன்னேறும் முறிவுகளை உருவாக்கி மொத்த துளியையும் சில்லு சில்லாக உடையச் செய்துவிடும்.\n\nஉரூப்பர்ட்டின் துளி உடைந்து தெறிப்பதை அதிவேக காணொளி மூலம் ஆராய்ந்தபோது அதன் வால் பகுதியில் தோன்றும் “பிளவு முனை” அதன் தலைப்பகுதியை நோக்கி மிக விரைவான வேகங்களில் (1.45  1.9 கி.மீ./நொடி) அதன் இழுதகைவுப் பகுதியின் ஊடாக முன்னேறுகின்றது என்பது தெரியவந்துள்ளது.\n\nகண்ணாடியின் ஒளிப்புகுதன்மை காரணமாய் இத்துளிகளின் உள்ளே இருக்கும் உட்புற தகைவுகளை முனைவாக்கு வடிப்பான்களுக்கு முன்னால் அவற்றை வைத்துப் பார்ப்பதன் மூலம் காட்ட இயலும், இது ஒளிமீட்சியியலில் கையாளப்படும் ஒரு செயல்முறையாகும்.\n\nSection::::வரலாறு.\nஇளவரசர் உரூப்பர்ட்டின் துளி பற்றிய ஒரு பழைய அறிவியல் சான்ற குறிப்பு இலண்டனின் ராயல் சொசைட்டியின் குறிப்புகள் மற்றும் பதிவுகள்-இல் (Notes and Records) கொடுக்கப்பட்டுள்ளது. துளி பற்றிய பெரும்பான்மையான தொடக்ககால ஆய்வுகள் ராயல் சொசைட்டியில் செய்யப்பட்டனவே ஆகும்.\n\nஇத்துளிகள் வட ஜெர்மனியில் உள்ள மெக்கில்பர்கில் 1625ம் ஆண்டு வாக்கிலேயே உருவாக்கப்பட்டுவிட்டன என்பதற்கான நம்பகமான தகவல்கள் உள்ளன. எனினும், இவை நெதர்லாண்டில்தான் கண்டுபிடிக்கப்பட்டன என்றும் சாற்றப்பட்டது, எனவே 17ம் நூற்றாண்டில் இதற்கு இடாய்ச்சு கண்ணீர்த் துளிகள் என்ற பெயர் பொதுவாக வழங்கியது. ஐரோப்பா முழுவதும் விளையாட்டுப் பொருளாகவோ அல்லது பொழுதுபோக்கிற்காகவோ விற்பனை செய்யப்பட்ட போதிலும், இதனை எப்படி உருவாக்குவது என்ற ரகசியம் சில காலத்திற்கு மெக்கில்பர்கு பகுதியிலேயே இருந்தது.\n\nஇளவரசர் உரூப்பர்ட் இத்துளிகளைக் கண்டுபிடிக்கவில்லை என்பது தெளிவு, ஆயினும் 1660-இல் இவற்றை முதன்முதலில் பிரிட்டனுக்குக் கொண்டு வந்து இவற்றின் வரலாற்றில் ஒரு பங்காற்றியவர் அவரே. இத்துளிகளை அவர் அரசர் இரண்டாம் சார்லசிடம் கொடுத்தார், அரசர் அவற்றை அறிவியல் முறையில் ஆயும் பொருட்டு ராயல் சொசைட்டியிடம் 1661 இல் கொடுத்தார். ராயல் சொசைட்டியின் பல பழைய பிரசுரங்கள் இத்துளிகளைப் பற்றியும் இவற்றின் மீது செய்யப்பட்ட ஆய்வுகள் பற்றியும் விளக்குகின்றன. இவற்றுள் பின்னர் ஹூக் விதியைக் கண்டறிந்த இராபர்ட்டு ஹூக்கின் 1665ம் ஆண்டைச் சேர்ந்த மைக்ரோகிராபியாவும் அடங்கும். இவரது பிரசுரம் உரூப்பர்டின் துளிகள் பற்றி அறியக் கூடிய பெரும்பான்மையான செய்திகளைச் சரியாக தருகிறது; மீட்சியியல் மற்றும் பிளவுகள் பரவுவதன் மூலம் நொறுங்கும் இயல்புள்ள பொருள்கள் உடைவது பற்றிய முழுமையான புரிதல் இல்லாத காலகட்டத்திலேயே ஹூக்கின் ஆய்வு செய்யப்பட்டது குறிப்பிடத்தக்கது. பிளவு முன்னேறுதல் குறித்த முழுமையான புரிதலை அடைய 1920-இல் செய்யப்பட்ட கிரிப்பித்தின் ஆய்வுவரை காத்திருக்க வேண்டியிருந்தது.\n\nSection::::அறிவியல் பயன்பாடுகள்.\nஎரிமலைக் குழம்புகளில் குறிப்பிட்ட சில சூழல்களில் இளவரசர் உரூப்பர்ட்டின் துளிகளைப் போன்ற அமைப்புகள் உருவாகின்றன என்பது குறைந்தது 19ம் நூற்றாண்டிலிருந்தே அறியப்படும் ஒன்றாகும். அண்மையில் பிரிசுடல் பல்கலைக்கழகம் மற்றும் ஐசுலாண்டு பல்கலைக்கழகத்தைச் சேர்ந்த ஆய்வாளர்கள் இளவரசர் உரூப்பர்ட்டின் துளிகள் வெடித்துச் சிதறுவதால் உண்டாகும் கண்ணாடித் துகள்களை ஆய்ந்து அதன் மூலம் எரிமலைகளில் உள்ள வெப்ப தகைவுகள் காரணமாய் தோற்றுவிக்கப்படும் கற்குழம்பு சிதைவு மற்றும் சாம்பல் ஆக்கத்தை மேலும் அறிய முயன்றுள்ளனர்.\n\nSection::::இலக்கியக் குறிப்புகள்.\nஅன்றைய இலக்கியத்தின் மூலம் அவற்றை நன்கு அறிந்திருக்க வேண்டியவர்களாய் இருந்தனர் என்பதை காணலாம். 1663-இல் சாமுவேல் பட்லர் தனது ஹுடிபிராசு என்ற கவிதையில் அவற்றை ஒரு உருவகமாகப் பயன்படுத்தியுள்ளார், மற்றும் பெபைசு தனது நாட்குறிப்பில் அவற்றைக் குறிப்பிடுகிறார்.\n\n\"கிரேஷாம் கல்லூரியின் பாலே\" என்ற ஆசிரியர் பெயர்தெரியாத பாட்டில் வருவதன் மூலம் இத்துளிகள் இறவாவரம் பெற்றன.\n\nசிக்மண்டு பிராய்டு, “குழு உளவியல் மற்றும் ஆணவம் பற்றிய அலசல்” (1921) என்ற தாளில் இராணுவ குழுக்கள் தலைவனை இழப்பதால் ஏற்படும் பீதி காரணமாய் சிதறிப்போவதைப் பற்றிப் பேசுகையில் “வால் உடைக்கப்பட்டதும் இளவரசர் உரூப்பர்ட்டின் துளி சிதறுவதைப் போல குழு சிதறி காணாமல் போய்விடுகிறது” என்று குறிப்பிடுகிறார்.\n\nதனது 1988 நாவலான ஆஸ்கர் மற்றும் லூசிண்டாவில் பீட்டர் காரே ஒரு முழு அத்தியாத்தை இத்துளிகளுக்காக ஒதுக்கியுள்ளார்.\n\n\n"}
{"id": "321999", "url": "https://ta.wikipedia.org/wiki?curid=321999", "title": "திருப்தி தேசாய்", "text": "திருப்தி தேசாய்\n\nதிருப்தி தேசாய் (Trupti Desai) என்பவர் ஒரு இந்திய பாலினச் சமனிலை செயற்பாட்டாளர் மற்றும் மும்பையில் செயல்படும்  பூமாதா பிரிகெட் என்ற  சமூக செயற்பாட்டு அமைப்பின் நிறுவனர் ஆவார். இவர் மற்றும் இவரது அமைப்பினர் மகாராட்டிரத்தில் உள்ள வழிபாட்டுத் தலங்களான சனி சிகதாபூர் கோயில், திரிம்பகேஸ்வரர் கோயில், நாசிக், கோலாபூரில் உள்ள மகாலட்சுமி கோயில் போன்ற இந்து சமய வழிபாட்டு இடங்களில் பெண்களுக்கு அனுமதி மறுக்கப்பட்டு வருவதை எதிர்த்து பரப்புரை செய்து வருகின்றனர்.\n\nSection::::தனிப்பட்ட வாழ்க்கை.\nதேசாய் கர்நாடக மாநிலம் நிபானி வட்டத்தில் பிறந்தவர். இவரது தந்தை தனது குடும்பத்தை ஒரு ஆசிரமத்தில் விட்டுவிட்டார். இவரது தாயார் இவரையும் இவரின் இரு உடன்பிறப்புகளையும் வளர்த்து ஆளாக்கினார். இவர்  ஸ்ரீமதி நதிபாய் தாமோதர் தாக்கர்சே (எஸ்என்டீடி) மகளிர் பல்கலைக்கழகத்தின் புனே வளாகத்தில் பட்டப்படிப்பு படிக்கச் சேர்ந்தார் ஆனால்  முதல் ஆண்டிற்குப் பிறகு குடும்பச் சூழல்  காரணமாக படிப்பைக் கைவிடவேண்டி இருந்தது.\n\nதேசாய்க்கு திருமணம் ஆகி ஒரு மகன் இருக்கிறார். அவரது கணவர் பிரசாந்த் தேசாயைப் பற்றிக் குறிப்பிடும்போது அவர் ஒரு  \"ஆன்மீகவாதி\" என்றும் கோலாப்பூர் ககங்கிரி மகாராஜை பின்பற்றுபவர் என்று கூறுகிறார்.\n\nSection::::செயல்பாடுகள்.\nஇவர் இந்து கோயில்களில் பெண்களுக்கான உரிமையை நிலைநாட்டும் பணியை மேற்கொண்டது அல்லாமல் பிற சமய வழிபாட்டு இடங்களிலும் இதை விரிவுபடுத்தினார். 2016 ஆம் ஆண்டு ஹாஜி அலி தர்காவில் பெண்கள் நுழைய அனுமதிக்கவேண்டும் என்று கோரி போராடினார். அதைத் தொடர்ந்து உயர் நீதிமன்றத்தில் தொடர்ந்த வழக்கினால் தர்காவில் பெண்கள் நுழைய விதிக்கப்பட்டிருந்த தடை நீக்கப்பட்டது.\n"}
{"id": "322006", "url": "https://ta.wikipedia.org/wiki?curid=322006", "title": "பட்டுக்கோட்டை கோட்டை சிவன் கோயில்", "text": "பட்டுக்கோட்டை கோட்டை சிவன் கோயில்\n\nபட்டுக்கோட்டை கோட்டை சிவன் கோயில் தஞ்சாவூர் மாவட்டத்திலுள்ள சிவன் கோயிலாகும்.\n\nSection::::அமைவிடம்.\nதஞ்சாவூர் மாவட்டத்தில் பட்டுக்கோட்டை நகரின் மேல் பகுதியில் இக்கோயில் உள்ளது.\n\nSection::::இறைவன், இறைவி.\nஇங்குள்ள இறைவன் சந்திரசேகரர், இறைவி மங்களாம்பிகை. மூலவரை பிறைசூடும் தம்பிரான் என்றும் கூறுகின்றனர்.\n\nSection::::வரலாறு.\nசோழர்களால் 11ஆம் நூற்றாண்டில் கட்டப்பட்டு பாண்டிய, விஜயநகர மன்னர்களால் புதுப்பிக்கப்பட்ட இக்கோயில் பின்னர் மாலிக் காபூர் படையெடுப்பிற்குப் பின் சிதிலமடைந்த நிலையில் இருந்தது.\n\nSection::::பிற சன்னதிகள்.\nஇக்கோயிலில் நாடியம்மன், தெட்சிணாமூர்த்தி, சப்தமாதர்கள், வீரபத்திரர், வள்ளி தெய்வானையுடன் கூடிய முருகன், குபேரன், நவக்கிரகங்கள், சண்டிகேஸ்வரர் உள்ளிட்டோர் காணப்படுகின்றனர். 60 ஆண்டுகளாக குடமுழுக்கு நடைபெறாமல் இருந்த இக்கோயிலில் விரைவில் குடமுழுக்கு நடைபெறவுள்ளது.\n"}
{"id": "322008", "url": "https://ta.wikipedia.org/wiki?curid=322008", "title": "உவர்முண்டான் (நெல்)", "text": "உவர்முண்டான் (நெல்)\n\nஉவர்முண்டான் பாரம்பரிய நெல் இரகமான இது, உவர் தன்மைகொண்ட நிலங்களிலும் கடலோர உவர்ப்பு நிலங்களிலும் நம் முன்னோரால் சாகுபடி செய்யப்பட்ட நெல் இரகமாகும். தமிழகத்தில் பல்வேறு பாரம்பரிய நெல் இரகங்கள் பல பகுதிகளில் சாகுபடி செய்யப்பட்டு வந்தாலும், அந்தந்தப் பகுதி மண்ணுக்கேற்ப பாரம்பரிய நெல் இரகங்களும் காலங்காலமாக சாகுபடி செய்யப்பட்டு வந்துள்ளன.\n\nSection::::நேரடி விதைப்பு.\nகாவிரி டெல்டா மாவட்டங்களில் மட்டுமல்லாது மற்றப் பகுதியிலும் உவர் நிலங்களில் சாகுபடி செய்யும் நெல் வகையான இது, சிவப்பு நிற நெல்லும், சிவப்பு நிற அரிசியும் உடையது. நூற்றி முப்பது நாட்களில் அறுவடைக்கு வரக்கூடிய இவ்வகை நெல், சாயும் தன்மை அற்று நான்கடிவரை வளரகூடியது. மேலும் நடவு செய்வதைவிட புழுதிப் பரப்பில் நேரடி விதைப்பு செய்வதற்கு ஏற்ற இரகமாகவும் உள்ளது. \n\n"}
{"id": "322012", "url": "https://ta.wikipedia.org/wiki?curid=322012", "title": "பிசினி (நெல்)", "text": "பிசினி (நெல்)\n\nபிசினி (\"Pisini\") பாரம்பரிய நெல் வகைகளில் ஒன்றான இது, நன்கு ஒட்டும் பசைத்தன்மை கொண்ட இரகமாகும். நூற்றி இருபது நாட்களில் அறுவடைக்கு தயாராகும் இந்த வகை நெல்லின் அரிசி மோட்டாவாகவும், சிவப்பு நிறமும் கொண்டது. எவ்வகை மண்ணையும் ஏற்று வளரக்கூடிய இந்நெல் இரகம், ஐந்தடி உயரம்வரை வளரும் தன்மையுள்ளது. கடும் வறட்சியையும், அதேநேரம் பெருவெள்ளத்தையும் தாங்கி செழிக்கும் இது, ஒரு ஏக்கருக்கு சுமார் 28 மூட்டை (75 கிலோ மூட்டை) வரை மகசூல் கொடுக்கக்கூடியதாகும். நேரடி விதைப்புக்கும், மற்றும் நடவு முறைக்கும் ஏற்ற இந்த நெல்வகை, தொழு உரம் மட்டும் இட்டால் போதும். மிக எளிமையாகச் சாகுபடி செய்யகூடிய, பூச்சி தாக்குதல் அற்றது.\n\nஉளுந்து, மற்றும் பிசினி நெல்லின் அரிசி கலந்து களி செய்து சாப்பிட்டால் இடுப்பு வலி நீங்குவதாக கூறப்படுகிறது. மேலும், மாதவிடாய் கோளாறுகள் நீங்குவதாகவும் கருதப்படுகிறது. பெண்களின் பேறுகாலத்தில், பிசினி அரிசி கஞ்சி வைத்துக் கொடுத்தால், சுகப்பிரசவத்துக்கு உதவுதாகவும், மற்றும் இந்நெல்லை அவல் செய்து சாப்பிடச் சுவையாகவும், உடலில் உள்ள தேவையில்லாத கொழுப்பைக் குறைக்கக்கூடிய தன்மை கொண்டதுமாகவும் கருதப்படுகிறது.\n\n\n"}
{"id": "322014", "url": "https://ta.wikipedia.org/wiki?curid=322014", "title": "தாதிங் மாவட்டம்", "text": "தாதிங் மாவட்டம்\n\nதாதிங் மாவட்டம் (Dhading District), (, மத்திய நேபாள நாட்டின் மாநில எண் 3-இல் பாக்மதி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் \"தாதிங்பேசி\" நகரம் ஆகும்.\n1926 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 3,36,067 ஆகும். \nஇமயமலையின் 7000 மீட்டர் உயரத்தில் உள்ள கணேஷ் இமயமலைத் தொடரில் அமைந்துள்ள தாதிங் மாவட்டம், \nபிரிதிவி நெடுஞ்சாலை, காட்மாண்டு மற்றும் பொக்காரா நகரங்களை இணைக்கிறது. இம்மாவட்டத்தின் மேற்கு எல்லையான கோர்க்கா மாவட்டத்தை புத்தி கண்டகி ஆறு பிரிக்கிறது.\n\nSection::::மாவட்ட எல்லைகள்.\nதாதிங் மாவட்ட எல்லைகள் விவரம்:\n\nSection::::புவியியல் மற்றும் தட்ப வெப்பம்.\nதாதிங் மாவட்டத்தில் 80% பண்ணை நிலங்களும் மற்றும் 20% காடுகளும் கொண்டது.\n\n=மக்கள் தொகையியல்=\n1926 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 3,36,067 ஆகும். இம்மாவட்டத்தின் வடக்கில் தமாங் மற்றும் குரூங் இன மக்களும், தெற்கில் செத்திரி இன மக்களும், மத்தியப் பகுதியில் நேவார் இன மக்களும் வாழ்கின்றனர். இம்மாவட்டத்தில் நேவாரி மொழி, நேபாள மொழி, தமாங் மற்றும் குரூங் மொழிகள் பேசப்படுகிறது.\n\n\nSection::::ஊர்கள் மற்றும் கிராம வளர்ச்சி மன்றங்கள்.\nதாதிங் மாவட்டத்தில் ஐம்பத்தி நான்கு கிராம வளர்ச்சி மன்றங்கள் உள்ளது.\n\n\n"}
{"id": "322015", "url": "https://ta.wikipedia.org/wiki?curid=322015", "title": "பாரா மாவட்டம்", "text": "பாரா மாவட்டம்\n\nபாரா மாவட்டம் (Bara District) ( ) தென் கிழக்கு நேபாள நாட்டின் தெராய் சமவெளியில், மாநில எண் 2-இல் உள்ள எட்டு மாவட்டங்களில் ஒன்றாக பாரா மாவட்டம் அமைந்துள்ளது. இதன் நிர்வாகத் தலைமையிட நகரம் \"கலையா\" நகரம் ஆகும். நேபாளத்தின் எழுபத்தி ஐந்து மாவட்டங்களில் ஒன்றாகும்.\n\nஇம்மாவட்டத்தின் தெற்குப் பகுதி இந்தியாவின் பிகார் மாநிலத்தை எல்லையாகக் கொண்டது.\n\nபாரா மாவட்டத்தின் பரப்பளவு 1,190 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுபின் படி பாரா மாவட்டத்தின் மக்கள் தொகை 6,87,708 ஆகும்.\nபகையா, ஜமுனியா, பாசஹா, துத்தௌரா மற்றும் பங்காரி இம்மாவட்டத்தில் முக்கிய ஆறுகள் ஆகும். இம்மாவட்டத்தில் போஜ்புரி மொழி (72%), மைதிலி மொழி (9.7%), நேபாள மொழி (18.3%) மற்றும் பஜ்ஜிகா மொழிகள் பேசப்படுகிறது.\n\nSection::::வேளாண்மை.\nஇம்மாவட்டம் தராய் நேபாளத்தின் சமவெளியில் அமைந்திருப்பதால் கோதுமை, சோளம், காய்கறிகள், உருளைக்கிழங்கு, கத்திரிக்காய், காரட், காலிபிளவர், பீட்ரூட், மிளகாய், கொத்தமல்லி, முட்டைக்கோஸ் போன்றவைகள் நன்கு விளைகின்றன.\n\nSection::::திருவிழா.\nகாத்திமாய் கோயிலில் ஐந்தாண்டுகளுக்கு ஒரு முறை நடைபெறும் காத்திமாய் திருவிழாவின் போது ஆடு, கோழி போன்ற விலங்குகள் அம்மனுக்கு பலியிடப்படுகிறது.\n\nSection::::கிராம வளர்ச்சி சபைகள் மற்றும் நகராட்சிகள்.\nபாரா மாவட்டம் 107 கிராம வளர்ச்சி சபைகள் கொண்டது.\n\n"}
{"id": "322017", "url": "https://ta.wikipedia.org/wiki?curid=322017", "title": "அசோக் ஜூன்ஜூன்வாலா", "text": "அசோக் ஜூன்ஜூன்வாலா\n\nஅசோக் ஜூன்ஜூன்வாலா என்பவர் சென்னை இந்தியத் தொழில் நுட்பக் கழகப் பேராசிரியர். தொலைத் தொடர்புத் துறை ஆய்வு மற்றும் வளர்ச்சியில் அறிவும் திறமையும் கொண்டவர் எனக் கருதப்படுகிறார். கதிர் ஒளி மின்சாரத் தயாரிப்பில் இந்தியா கவனம் செலுத்தவேண்டும் என்று கூறிவருகிறார். இந்தியத் தொழில்நுட்ப நிறுவனங்கள் ஆய்வு மையங்களாக விளங்க வேண்டும் என்ற கருத்தையும் முன் வைத்துப் பேசி வருகிறார்.\n\nSection::::வாழ்க்கை வரலாறு.\nகான்பூர் இந்தியத் தொழில் நுட்ப நிறுவனத்தில் பிடெக் பட்டம் பெற்ற அசோக்  ஜூன்ஜூன்வாலா கொல்கத்தாவில் ஒரு மார்வாரிக் குடும்பத்தில் பிறந்தார். மேயின் பல்கலைக் கழகத்தில் முதுகலை ஆய்வு செய்து பட்டம் பெற்றார். வாசிங்டன் பல்கலைக் கழகத்தில் துணைப் பேராசிரியராகப் பணி புரிந்த பின் 1981 முதல் சென்னை  இந்தியத் தொழில் நுட்ப நிறுவனத்தில் பேராசிரியாராகப் பொறுப்பு ஏற்றார்.\n\nSection::::விருதுகள்.\nடாக்டர் விக்ரம் சாராபாய் ஆய்வு விருது (1997)\n\nபத்மசிறீ விருது (2002)\n\nஎச் கே பிரொட்டியா விருது\n"}
{"id": "322019", "url": "https://ta.wikipedia.org/wiki?curid=322019", "title": "முதலமைச்சர் (இந்தியா)", "text": "முதலமைச்சர் (இந்தியா)\n\nஇந்தியக் குடியரசின், 29 மாநிலங்களின் பெரும்பான்மையான உறுப்பினர்களால் சட்டமன்ற உறுப்பினர்களால் ஆளும் கட்சியின் தலைவராகத் தேர்ந்தெடுக்கப்பட்டவரையே, ஆளுநால் முதலமைச்சர் பதவிக்கு பதவிப் பிரமாணம் செய்து வைக்கப்படுகிறார். மேலும் முதலமைச்சரால் பரிந்துரைக்கப்படுபவர்களை அமைச்சர்களாக ஆளுநர் பதவிப் பிரமாணம் செய்து வைக்கிறார். முதலமைச்சரும் அவரின் தலைமையிலான அமைச்சரவைக் குழுவும், சட்டமன்றத்தில் எழுப்படும் கேள்விகளுக்கு பதில் கூற கடமைப் பட்டவர்கள் ஆவார். முதலமைச்சர் என்பவர் ஒரு மாநிலத்தின் ஆளுநர் சார்பாக நிர்வாகச் செயல் அலுவலராக பணியாற்றுகிறார்.\n\nமுதலமைச்சருக்கு தேவையான ஆலோசனைகள் கூற அமைச்சரவை உள்ளது. மேலும் சட்டமன்றத் தீர்மானங்களையும், அமைச்சரவையில் எடுக்கப்பட்ட முடிவுகளையும் நிறைவேற்ற தலைமைச் செயலாளர் தலைமையில் இயங்கும் தலைமைச் செயலகத்தில் உள்ள இந்திய ஆட்சிப் பணி அலுவலர்கள் உதவுகின்றனர்.\n\nSection::::முதலமைச்சரின் பதவிக் காலம்.\nபெரும்பாலான சட்டமன்ற உறுப்பினர்களின் நம்பிக்கை பெற்றிருக்கும் வரையில் மட்டுமே ஒருவர் முதலமைச்சர் பதவியில் தொடரமுடியும். மேலும் இந்திய அரசியல் அமைப்புச் சட்டப்படி, சட்டமன்றத்தின் ஆயுட்காலமான ஐந்து ஆண்டுகள் முடிந்தவுடன் முதலைமச்சரின் பதவிக் காலம் தானாகவே முடிவடைகிறது.\n\n\nSection::::தேர்வு முறை.\nமாநில சட்டமன்றக் கூட்டத்தில் பெரும்பாலான உறுப்பினர்களின் வாக்குகளை பெற்றவரையே முதலமைச்சர் பதவிக்கு ஆளுநர் அறிவிக்கிறார்.\n\nSection::::பதவிப் பிரமாணம்.\nமுதலமைச்சர் பதவிக்கு தேர்ந்தெடுக்கப்பட்டவருக்கு, ஆளுநர் பதவிப் பிரமாணமும், இரகசியக் காப்பு பிரமாணமும் செய்து வைக்கிறார்.\n\nSection::::ஊதியம் & ஓய்வூதியம்.\nஇந்திய அரசியல் அமைப்புச் சட்டத்தின் பிரிவு 164-இன் படி, முதலமைச்சர் மற்றும் பிற அமைச்சர்களுக்கான ஊதியம் மற்றும் ஓய்வூதியங்களை, அந்தந்த மாநில சட்டமன்றத்தின் பெரும்பான்மை உறுப்பினர்களால் தீர்மானிக்கப்படுகிறது.\n\n"}
{"id": "322022", "url": "https://ta.wikipedia.org/wiki?curid=322022", "title": "சங்கர் பாலசுப்பிரமணியன்", "text": "சங்கர் பாலசுப்பிரமணியன்\n\nசர் சங்கர் பாலசுப்பிரமணியன் (\"Shankar Balasubramanian\", பிறப்பு: செப்டம்பர் 30, 1966, எப்.ஆர்.எஸ்.) இந்தியாவில் பிறந்த பிரித்தானிய வேதியியலர். கேம்பிரிட்சுப் பல்கலைக்கழக வேதியியல் துறையில் எர்சல் சிமித் மருத்துவ வேதியியல் பேராசிரியராகவும், கேம்பிரிட்சுக் கழகத்தில் புற்றுநோய் ஆய்வில் முதுநிலை குழுத்தலைவராகவும், கேம்பிரிட்சு டிரினிட்டி கல்லூரியில் உயராய்வாளராகவும் பணியாற்றுகிறார். கருவமிலங்கள் பற்றிய ஆய்வுகளில் அவர் பங்கு பாராட்டப்பட்டிருக்கிறது. மேலும், இவர் சொலெக்சா (\"Solexa\")  மற்றும் கேம்பிரிட்ச் எப்பிஜெனடிக்சு (Cambridge Epigenetix) நிறுவனங்களின் அறிவியல் நிறுவனராகவும் உள்ளார்.\n\nSection::::கல்வி.\nஇந்தியாவில் சென்னை நகரில் 1966 இல் பிறந்த சங்கர் பாலசுப்பிரமணியன் ஐக்கிய முடியரசுக்கு 1967இல் அவரது பெற்றோர்களுடன் புலம்பெயர்ந்தார். கேம்பிரிட்ச் பிட்சுவில்லியம் கல்லூரியில் இயல் அறிவியல் துறையில் இளநிலைப் பட்டம் (1985-88) பெற்றபின் தொடர்ந்து பேரா. கிறிஸ் ஆபெல் வழிகாட்டலில் முனைவர் பட்டம் பெற்றார்.\n\nSection::::சர் பட்டம்.\nஅறிவியல் மற்றும் மருத்துவத் துறைகளில் பாலசுப்பிரமணியனின் தொண்டுகளைப் பாராட்டி 2017 புத்தாண்டுப் பட்டம் வழங்கலில் பிரித்தானிய முடியரசு அவருக்கு சர் பட்டம் கொடுத்துப் பாராட்டியது.\n"}
{"id": "322023", "url": "https://ta.wikipedia.org/wiki?curid=322023", "title": "பஞ்சாப் சட்டமன்றத் தேர்தல், 2017", "text": "பஞ்சாப் சட்டமன்றத் தேர்தல், 2017\n\n2017 பஞ்சாப் சட்டமன்றத் தேர்தல்  இதற்கு முந்தைய பஞ்சாப் சட்டப் பேரவை பதவிக்காலம் மார்ச்சு 17, 2017 வரை இருந்தது. . பஞ்சாப்புக்கும் உத்திரப்பிரதேசம், கோவா, குசராத், மணிப்பூர் ஆகிய மாநிலங்களுக்கு பிப்ரவரி மார்ச் மாதங்களில் வாக்குப்பதிவு நடைபெறுவதாகவும், பஞ்சாப்புக்கும் கோவாவுக்கும் பிப்பரவரி 4 அன்று ஒரே கட்டத்தில் வாக்குப்பதிவு நடைபெறும் என தேர்தல் ஆணையம் அறிவித்தது. அனைத்து மாநிலங்களின் வாக்கு மார்ச்சு 11 அன்று எண்ணப்படும். தற்போதைய ஆளும் கூட்டணி அகாலி தளம் - பாரதிய ஜனதா கட்சி கூட்டணி  அகாலி தளத்தின் பிரகாஷ் சிங் பாதல் தலைமையில் நடைபெறுகிறது. \n\nSection::::பின்னணி.\nSection::::தேர்தல் செயல்முறை மாற்றங்கள்.\nஏப்ரல் 2016 இல், இந்தியத் தேர்தல் ஆணையம் சுமார் 8 லட்சம் போலி வாக்குகள் மாநிலத்தில் இருப்பதாக தெரிவித்தது. அவற்றை கடந்த ஒரு ஆண்டு காலத்தில் நீக்கியதுடன் 18 வயது நிறைவடைந்த 7 லட்சம் இளைஞர்களை வாக்காளர்களாக பதிவு செய்தது. ஒரு மாவட்டத்தில் உள்ள ஒரு தொகுதி தேர்ந்தெடுக்கப்பட்டு அங்கு சோதனை அடிப்படையில் வாக்காளர் சரிபார்க்க காகித தணிக்கை சோதனை (VVPAT) இயந்திரங்கள் பயன்படுத்தப்படும்.  வாக்காளர் எண்ணிக்கை கிராமப்புற பகுதிகளில்ம 1200இக்கு அதிகமாகவோ நகர்ப்புறப் பகுதிகளில் 1400இக்கு அதிகமாகவோ இருந்தால் தேர்தல் ஆணையம் புதிய வாக்குச் சாவடிகள் அமைக்க முடிவு செய்துள்ளது \nSection::::அரசியல் மாற்றங்கள்.\n2014 பொது தேர்தலில் 13 நாடாளுமன்ற தொகுதிகளில் அகாலி தளம் மற்றும் ஆம் ஆத்மி கட்சி தலா 4 இடங்களில் வெற்றிபெற்றன. காங்கிரசு 3 இடங்களிலும் பாசக 2 தொகுதிகளிலும் வெற்றி பெற்றன.  முதல் முறையாக போட்டியிட்ட ஆம் ஆத்மி கட்சி மொத்தமுள்ள 117 தொகுதிகளில் 34 சட்டசபை தொகுதிகளில் முதலாவதாகவும் இரண்டாவதாக 7 தொகுதிகளிலும் மூன்றாவதாக 73 தொகுதிகளிலும் நான்காவதாக மீதமுள்ள 3 தொகுதிகளிலும் வாக்குகளை பெற்றது. அது தோற்ற இடங்களில் வெற்றி வேறுபாட்டை விட அதிக வாக்குகளை பெற்றிருந்தது. \n\nநவ்சோத் சிங் சித்து அம்ரிசுதர் (கிழக்கு) தொகுதி சட்டமன்ற உறுப்பினர் பதவியை விட்டு விலகியதை பாசக இன்னும் ஏற்கவில்லை. தான் போட்டியிடும் 87 தொகுதிகளுக்கும் வேட்பாளர்களை சிரோன்மனி அகாலி தளம் அறிவித்துள்ளது.\n\nஆவாச் - இ - பஞ்சாப் கட்சியிலிருந்து இரு முன்னால் சட்டமன்ற உறுப்பினர்கள் (பெயின் சகோதரர்கள்) விலகி புது கட்சி (லோக் இன்சாப் கட்சி) ஆரம்பித்து ஆம் ஆத்மி கட்சியுடன் கூட்டணி வைத்துள்ளார்கள். தங்கள் கட்சி சின்னத்திலேயே அவர்கள் வரும் தேர்தலில் போட்டியிட உள்ளார்கள் இவர்கள் இருவரும் லுதியானா மாவட்டத்திலிருந்து கட்சி சார்பற்ற வேட்பாளர்களாக தேர்வாகி இருந்தனர். \nசலந்தர் (கன்டோண்மென்ட்) சட்டமன்ற உறுப்பினர் முன்னாள் வளைபந்து அணி தலைவர் பர்கத் சிங் செப்டம்பர் 12 அன்று அகாலி தளத்திலிருந்து விலகினார். அவரை அமரிந்தர் சிங் காங்கிரசுக்கு வரவேற்றுள்ளார். நவ்சோத் சிங் சித்துவின் மனைவியும் தந்தையும் காங்கிரசில் உள்ளார்கள். தந்தை பாட்டியாலா மாவட்ட காங்கிரசு பதவியில் உள்ளார்.\n\nசனவரி 9 அன்று முன்னாள் பிரதமர் மன்மோகன் சிங் தேர்தல் அறிக்கையை வெளியிடுட்டார். ஆவாச்- இ-பஞ்சாப் தலைவர் நவ்சோத் சிங் சித்து சனவரி 15 அன்று காங்கிரசில் இணைந்தார். அம்ரிசுதர் (கிழக்கு) தொகுதி வேட்பாளராக போட்டியிடுவார் , அம்ரிந்தர் முதல்வர் பாதலை எதிர்த்து லம்பி தொகுதியில் போட்டியிடுவார்.\nநவ்ஜோத் சிங் சித்து இந்த புதிய கட்சி ஒன்றினை தொடங்கினார். இது மற்ற கட்சிகளுக்கு வலுவான போட்டியாக இருக்கும் என எதிர்பார்க்கப்படுகிறது.\n\nSection::::அட்டவணை.\nவாக்குப்பதிவு பிப்பிரவரி 4 அன்று நடைபெறும்.\n\nSection::::வாக்குப்பதிவு.\nமாலை 5 மணி வரை தோராயமாக 70% வாக்ககுப்பதிவு நடந்தது. சில இடங்களில் வாக்குப்பதிவு இயந்திரம் வேலை செய்யவில்லை என்று புகார்கள் இருந்தாலும் சிறு சச்சரவும் வாக்குவாதமும் நடந்தாலும் பொதுவாக வாக்குப்பதிவு அமைதியாக நடந்தது. மாநிலத்தில் சாகுர், பசில்கா மாவட்டங்களில் அதிக அளவு வாக்குப்பதிவு நடந்தது, அதற்கு அடுத்து மான்சா, பாதேகார் சாகிப் மாவட்டங்களில் இருந்தது மற்றொரு செய்தி வாக்குப்பதிவு 78.3 % நடந்தது என தேர்தல் ஆணையம் தெரிவித்துள்ளதாக கூறுகிறது. மானசா தொகுதியில் (87.34%) அதிக அளவு வாக்குகள் % கணக்குப்படி பதிவானதாகும். சாச்(SAS) நகரில் (71.9 %) குறைந்த அளவு வாக்குகள் % கணக்குப்படி பதிவாகிய தொகுதியாகும்.\n\nSection::::முடிவுகள்.\nமுதல்வராக அமரிந்தர் சிங் தேர்ந்தெடுக்கப்பட்டுள்ளார் லும்பியில் பிரகாசு சிங் பாதலும் சலலாபாத்தில் அவர் மகன் சுக்பிர் சிங் பாதலும் பாட்டியாலாவில் அமரிந்தர் சிங்கும் அம்ரிசுதர் கிழக்கில் நவசோத் சிங் சித்தும் வெற்றி பெற்றனர். லும்பியில் பிரகாசு சிங் பாதலை எதிர்த்து போட்டியிட்ட அமரிந்தர் சிங் தோல்வியுற்றார். அமரிந்தர் சிங் இரு தொகுதிகளில் போட்டியிட்டார்.\n\n"}
{"id": "322030", "url": "https://ta.wikipedia.org/wiki?curid=322030", "title": "காசுட்கோ", "text": "காசுட்கோ\n\nகாசுட்கோ மொத்த விற்பனை நிறுவனம் உறுப்பினருக்கு மட்டுமே பொருட்களை விற்கும்  அமெரிக்க  கிடங்கு  மன்றம்  ஆகும். 2015 காலம் வரை அமெரிக்காவில் உள்ள மிகப்பெரிய உறுப்பினர்-மட்டுமே வகை கிடங்கு மன்றம் ஆகும்  உலகளவிலான  இரண்டாவது மிகப்பெரிய சில்லரை விற்பனையாளர். (வால்மார்ட் நிறுவனம் முதலாவது).\n\nகாசுட்கோவின் உலகளாவிய தலைமையகம் இச்சாகுவா , வாசிங்டன் என்னுமிடத்தில் உள்ளது. இந் நிறுவனத்தின் முதல் கிடங்கு மன்றம் (கடை) 1983 இல் சியாட்டில்  நகரில் ஆரம்பிக்கப்பட்டது. பல நிறுவனங்களை தன்னுடன்  சேர்த்த நடவடிக்கை  மூலமாக , கோசுட்கோவின் ஒட்டுமொத்த வரலாறு 1976 ஆண்டில் இருந்து ஆரம்பமாகிறது. இதன் முன்னால் போட்டியாளர் விலை மன்றம் 1976இலேயே சான் டியேகோ, கலிபோர்னியாவில் நிறுவப்பட்டது.\n\n, கால அளவில்   காசுட்கோ 705 கிடங்குகளை (கடை) கொண்டிருந்தது. அவற்றில் அமெரிக்கா (493), கனடா (90), மெக்ஸிக்கோ (36), ஐக்கிய ராஜ்யம் (27), ஜப்பான் (25), தென் கொரியா (12), தைவான் (12), ஆஸ்திரேலியா (8), ஸ்பெயின் (2) மற்றும் லெபனான் (2) நாடுகளில் இருந்தன.\n\nSection::::வரலாறு.\nSection::::விலை மன்றமும் சில்லரை வணிகத்தில் கிடங்கு கருத்து  பிறந்த தோன்றிய விதமும்.\nகாசுட்கோவின் முழு வரலாறு சல் பிரைசு மற்றும் அவரின் மகன் ராபர்ட் பிரைசு மன்றம் என்ற முதல் கிடங்கை 1976 யூலை 12 அன்று மோரினா புளேவார்டு சான் டியாகோ கலிபோர்னியாலில் ஆரம்பிப்பத்ததில் இருந்து தொடங்குகிறது.  பிரைசு  குடும்பம்  பிரைசு மன்றத்தின்  முதல்  கிடங்கை  வானூர்திகளை  நிறுத்த  பயன்படுத்தப்படும்  இடத்தில்  ஆரம்பிக்கப்பட்டது   இவ்விடம் முன்னர் ஓவர்டு அக்சு என்றுக்கு சொந்தமாக இருந்தது.  அந்த கிடங்கு, இப்போது அறியப்பட்ட காசுட்கோ கிடங்கு #401 என அறியப்படுகிறது இது இன்னும் பயன்பாட்டில் உள்ளது.\n\nSection::::காசுட்கோவின் தொடக்கம்.\nகாசுட்கோ தன் முதல் கிடங்கை சியாட்டில், வாஷிங்டன், -லில் செப்டம்பர் 15, 1983, அன்று சேம்சு சினெகல், செப்ரி எச் பிரோட்மேன் என்பவர்களால் ஆரம்பிக்கப்பட்டது. .  சினகெல்  பிரைசுசின்  பிரைசு  மன்றத்திலும்  பெட்மார்ட்  என்பவற்றிலும்  பிரோட்மேன் என்ற பழைய சியாட்டிலின் வழக்கறினரும் சில்லரை வணிக குடும்பத்தை சேர்ந்தவருக்கும் மொத்த விற்பனையாளராக தன் பணிகளை ஆரம்பித்தார். \n\nSection::::\"பிரைசு-காசுட்கோ\" இணைப்பு.\nபிரைசு வால்மார்டின் முதலாளி சாம் வால்ட்டனின் சாம் மன்றத்துடன் இணைய மறுத்த பின்பு 1993 ஆம் ஆண்டில், காசுட்கோவும் விலை மன்றமும்  இணைவதற்கு ஒப்புக் கொண்டன. . காசுட்கோவினது வணிக மாதிரியும் அதன் அளவும் பிரைசு மன்றத்தினுடையதை போலவே இருந்ததும் ஒரு சிறப்பு காரணமாகும்  . இணைந்த  நிறுவனம் பிரைசுகாசுட்கோ  என  அழைக்கப்பட்டது.  எந்த  கடை  உறுப்பினரும்  இப்புதிய  கிடங்கு  கடையில்  பொருட்களை  வாங்கிக்கொள்ளலாம்.  பிரைசுகாசுட்கோ 206  இடங்களில்  இருந்தததுடன் $16 மில்லியன்  அளவுக்கு  ஆண்டு  விற்பனையை கொண்டிருந்தது பிரைசு  காசுட்கோ  தொடக்கத்தில் இரு நிறுவன செயலாளர்களாலும் நிருவகிக்கப்பட்டது. 1994இல் பிரைசு  சகோதரர்கள்  விலகி  பிரைசு  எண்டர்பிரைசசு  என்பதை  ஆரம்பித்தார்கள். . இப்போதுள்ள நிறுவனம் பிரைசுகாசுட்கோவுடன்  தொடர்பில்லாதது\n\n1997 ஆம் ஆண்டில், நிறுவனம் தன் பெயரை காசுட்கோ மொத்த விற்பனை கழகம் என்றும் அனைத்து மீதமுள்ள விலை மன்றம் இடங்களை  காசுட்கோ என்றும் மாற்றி விட்டது.\n\nSection::::இடங்கள்.\n, கால அளவில் கோசுட்கோவில் 723 கிடங்குகள், உலகம் முழுவதும் உள்ளன"}
{"id": "322033", "url": "https://ta.wikipedia.org/wiki?curid=322033", "title": "இரிங்கெல்மான் அளவுகோல்", "text": "இரிங்கெல்மான் அளவுகோல்\n\nஇரிங்கெல்மான் அளவுகோல் \"(Ringelmann scale)\" புகையின் தோற்ற அடர்த்தியை அளக்க உதவும் ஓர் அளவு கோலாகும். 1888 ஆம் ஆண்டு பாரிசு நகரைச் சேர்ந்த மேக்சிமிலியன் இரிங்கெல்மான் இந்த அளவு கோலை உருவாக்கினார். வெண்மையான மேற்பரப்பின் மீது வலையிணைப்பாக அமைந்துள்ள கருப்புக் கோடுகளைப் பயன்படுத்தி அடர்த்தியின் ஐந்து நிலைகளை இவ்வளவுகோல் வழியாக உய்த்துணரமுடியும். தொலைவிலிருந்து பார்க்கும் போது நன்கு அறியப்பட்ட சாம்பல் நிறத்தின் பல்வேறு நிலைகளுடன் இவற்றை இரண்டறக்கலந்து காணமுடியும். இதற்காக உறுதி செய்யப்பட்ட வரைபடம் எதுவும் உருவாக்கப்படவில்லை. ஆனால், இரிங்கெல்மான் இதற்கென தனியாக ஒரு குறியீட்டு முறையை வழங்கியுள்ளார். வெண்மை நிறம் புகை அளவை 0 எனக் குறிக்கிறது. 1 மில்லி மீட்டர், 2.3 மில்லி மீட்டர், 3.7 மில்லி மீட்டர், 5.5 மில்லிமீட்டர் அகல கோடுகளில் வரையப்பட்டுள்ள 10 மில்லிமீட்டர் அளவுள்ள சதுரவலையிணைப்புகள் புகையின் அளவை முறையே 1 முதல் 4 வரையில் அளவிட உதவுகிறது. முழுமையான் கருப்பு நிறம் புகையின் அளவை 5 எனக்காட்டுகிறது. அமெரிக்காவின் சுரங்கச் செயலகம் 1967 ஆம் ஆண்டு சுற்றறிக்கை எண் 8333 இல் ஒரு பிரபலமான குறியீட்டு முறையை வெளியிட்டது. இரிங்கெல்மானின் குறியீட்டு முறையை பிரித்தானியதர அளவீட்டு நிறுவனம் சற்று நவீனமாக மேம்படுத்தியது. இதன்மூலம் பெறப்பட்ட தரவுகள் உறுதியான எல்லைகளைக் கொண்டிருந்தது. புகையின் கருமையான தோற்றம், வெளிவிடப்படும் கழிவில் உள்ள குறிப்பிட்ட ஒரு பொருளின் அடர்த்தியையும் அளவையும் அடிப்படையாகக் கொண்டது என அறியப்பட்டது. நோக்கரின் பார்வையுடன் சூரிய ஒளியின் திசை போன்ற இயற்கையான வெளிச்ச நிபந்தனைகள் கணக்கில் கொள்ளப்பட்டு புகையின் உட்கூறுகளை அறியமுடிந்தது. வரைதாளின் வெண்மையும் பயன்படுத்தும் மையின் கருமை முதலிய அம்சங்களும் கவனிக்கப்பட்டன.\n\nஇவ்வளவு கோலைப் பயன்படுத்தும்போது, அதிகபட்ச ஒளிபுகா நிலையில் இருந்து நோக்கர் அளவுகோலின் இறகை பார்த்து இரின்கெல்மான் எண் அளவை உறுதி செய்கிறார். இரிங்கெல்மான் 0, 1, 2, 3, 4 மற்றும் 5 என்ற எண்கள் முறையே ஒளிபுகாத்தன்மை அளவுகள் 0, 20, 40, 60, 80 மற்றும் 100 ஆகிய அளவுகளுக்குச் சமமானதாகக் கொள்ளப்படுகிறது\n"}
{"id": "322035", "url": "https://ta.wikipedia.org/wiki?curid=322035", "title": "ஆஃபினியம் அசிட்டைலசிட்டோனேட்டு", "text": "ஆஃபினியம் அசிட்டைலசிட்டோனேட்டு\n\nஆஃபினியம் அசிட்டைலசிட்டோனேட்டு \"(Hafnium acetylacetonate)\" என்பது Hf(CHO) என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். Hf(acac)4 என்று சுருக்கக் குறியீடாகவும் இச்சேர்மம் குறிப்பிடப்படுகிறது. ஆஃபினியத்தின் அசிட்டைலசிட்டோனேட்டு அணைவுச் சேர்மமான இச்சேர்மம் D2 சீரொழுங்கில் வெண்மை நிறத்தில் திண்மமாகக் காணப்படுகிறது.ஆஃபினியம் டெட்ரா குளோரைடு, அசிட்டைலசிட்டோனேட்டு மற்றும் ஒரு காரம் ஆகியனவற்றை வினைப்படுத்தி ஆஃபினியம் அசிட்டைலசிட்டோனேடு தயாரிக்கலாம். கட்டமைப்பு மற்றும் பண்புகளில் Zr(acac)4 சேர்மமும் Hf(acac)4 சேர்மமும் ஒரேமாதியாக உள்ளன\n\nSection::::பயன்கள்.\nபாலி(பியூட்டைலீன் டெரிப்தாலேட்டு) தயாரிப்பில் தைட்டானியம் டெட்ராபியூட்டாக்சைடு உடன் சேர்க்கப்படும் ஆஃபினியம் அசிட்டைலசிட்டோனேட்டு ஒரு வினையூக்கியாகச் செயல்படுகிறது\n"}
{"id": "322038", "url": "https://ta.wikipedia.org/wiki?curid=322038", "title": "பொட்டாசியம் டெட்ராபீனைல்போரேட்டு", "text": "பொட்டாசியம் டெட்ராபீனைல்போரேட்டு\n\nபொட்டாசியம் டெட்ராபீனைல்போரேட்டு \"(Potassium tetraphenylborate)\" என்பது KB(CH)) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற இவ்வுப்பு தண்ணீரில் கரையாத பொட்டாசியம் உப்புக்கு ஓர் எடுத்துக் காட்டாகும்.\nதண்ணீரில் இவ்வுப்பின் கரைதிறன் 1.8×10−4 கி்/லி ஆகும். கரிம கரைப்பான்களில் பொட்டாசியம் டெட்ராபீனைல்போரேட்டு கரைகிறது. இச்சேர்மத்தின் தண்ணீரில் கரையாத பண்பைப் பயன்படுத்தி பொட்டாசியம் அயனிகளின் அடர்த்தியை வீழ்படிவாக்கல், எடைவிகிதப் பகுப்பாய்வு மூலம் உறுதிபடுத்த முடிகிறது\n\nபீனைல் வளையங்கள் மற்றும் பொட்டாசியம் இவற்றுக்கிடையிலான பிணைப்புகளுடன் பலபடிசார் கட்டமைப்பை இச்சேர்மம் ஏற்கிறது. இக்காரணத்தினால் கரிம பொட்டாசியம் சேர்மங்கள் என்ற பகுப்பின் கீழ் வகைப்படுத்தப்படுகிறது\n\n"}
{"id": "322041", "url": "https://ta.wikipedia.org/wiki?curid=322041", "title": "2,2-டைமெத்தாக்சிபுரோப்பேன்", "text": "2,2-டைமெத்தாக்சிபுரோப்பேன்\n\n2,2-டைமெத்தாக்சிபுரோப்பேன் \"(2,2-Dimethoxypropane)\" என்பது CHO என்ற வேதி வாய்ப்பாடும் (CH3)2C(OCH3)2 என்ற மூலக்கூற்று வாய்ப்பாடும் கொண்ட ஒரு கரிம வேதியியல் சேர்மமாகும். அசிட்டோன் டைமெத்தில் அசிட்டால் என்ற பெயராலும் இச்சேர்மம் அழைக்கப்படுகிறது. அசிட்டோன் மற்றும் மெத்தனால் இரண்டும் சேர்ந்து அசிட்டைலேற்ற வினைக்கு உட்படுவதால் 2,2-டைமெத்தாக்சிபுரோப்பேன் உருவாகிறது. 2-மெத்தாக்சிபுரோப்பேன் தயாரிக்கும் பொழுது இடைநிலை விளைபொருளா்கவும் இது உருவாகிறது. திசுவியல் துறையில் விலங்குத் தசைகளில் நீரிழப்பு குறைபாடு நீக்குதலில் எத்தனாலை விட 2,2-டைமெத்தாக்சிபுரோப்பேன் திறன் மிக்கதாகக் கருதப்படுகிறது. \nநீரெதிர்ப்பு வேதியியல் வினைகளில் 2,2-டைமெத்தாக்சிபுரோப்பேன் நீர் மாசு அகற்றியாகப் பயன்படுத்தப்படுகிறது. வினையில் தண்ணீர் எந்த வடிவத்தில் இருந்தாலும் இச்சேர்மத்துடன் வினைபுரிந்து அசிட்டோன் மற்றும் மெத்தனாலாக மாறுகிறது.\n\n"}
{"id": "322043", "url": "https://ta.wikipedia.org/wiki?curid=322043", "title": "தயோகார்பமேட்டுகள்", "text": "தயோகார்பமேட்டுகள்\n\nதயோகார்பமேட்டுகள் \"(Thiocarbamates)\" என்பவை கரிம கந்தகச் சேர்மங்கள் குடும்பத்தைச் சேர்ந்த வேதிச் சேர்மங்கள் ஆகும். இரண்டு வகையான தயோகார்பமேட்டு எசுத்தர் மாற்றியன்கள் காணப்படுகின்றன. ஆக்சிச – கார்பமேட்டுகள் அல்லது ஆ-கார்பமேட்டுகள், ROC(=S)NR2 மற்றும் கந்தக-கார்பமேட்டுகள் அல்லது க- கார்பமேட்டுகள், RSC(=O)NR2, என்பன அவ்விரண்டு மாற்றியன்களாகும். ஆ-கார்பமேட்டுகள், க- கார்பமேட்டுகளாக மாற்றமடையை இயலும். உதாரணமாக நியுமான்–குவார்ட் மறுசீராக்கல் வினையைக் குறிப்பிடலாம்.\n\nSection::::தொகுப்பு வினை.\nதயோசயனேட்டுகளை நீராற்பகுப்பு வினைக்கு உட்படுத்தி தயோகார்பமேட்டுகளைத் தொகுப்பு முறையில் தயாரிக்க முடியும்:\n\nஇங்கு R என்பது அரைல் ஆகும், இரீமச்நெய்டர் தயோகார்பமெட்டு தொகுப்புவினை என்ற பெயரால் இவ்வினை அழைக்கப்படுகிறது.\n"}
{"id": "322045", "url": "https://ta.wikipedia.org/wiki?curid=322045", "title": "பிசுமாபென்சீன்", "text": "பிசுமாபென்சீன்\n\nபிசுமாபென்சீன் \"(Bismabenzene)\" என்பது CHBi என்ற மூலக்கூற்று வாய்ப்பாடு கொண்ட கரிம பிசுமத் சேர்மமாகும். இவ்வகைச் சேர்மங்களின் மூத்த உறுப்பினராக பிசுமாபென்சீன் கருதப்படுகிறது. பென்சீனுடன் தொடர்புடைய இச்சேர்மத்தில் உள்ள ஒரு கார்பன் அணுவானது பிசுமத் அணுவால் இடப்பெயர்ச்சி செய்யப்பட்டுள்ளது. தொகுப்பு முறையில் பிசுமாபென்சீனைத் தயாரிக்க இயலும் ஆனால், இதை தனித்துப் பிரித்தெடுக்க இயலவில்லை . \n\n1982 ஆம் ஆண்டில் 4-ஆல்க்கைல் பதிலீடுகள் கொண்ட ஓரு நிலைப்புத்தன்மையற்ற வழிப்பொருள் கண்டறியப்பட்டது. இதனுடைய நிலைப்புத்தன்மை வடிவம் 2016 ஆம் ஆண்டில் கண்டறியப்பட்டது . இவ்வழிப்பொருளில் இரண்டு டிரை(ஐசோபுரோப்பைல்)சிலைல் பதிலீடுகள் ஆர்த்தோ நிலையில் இடம்பெற்றிருந்தன. இச்சேர்மம், அலுமினாசைக்ளோயெக்சாடையீன், பிசுமத் முக்குளோரைடு மற்றும் டையசாபைசைக்ளோ அன்டெக்கேன் ஆகியவற்றிலிருந்து தொகுக்கப்படுகிறது.\n"}
{"id": "322046", "url": "https://ta.wikipedia.org/wiki?curid=322046", "title": "திருப்பதிசாரம் (நெல்)", "text": "திருப்பதிசாரம் (நெல்)\n\nதிருப்பதிசாரம் பாரம்பரிய நெல் வகைகளில் ஒன்றான இது, டெல்டா பாசனப் பகுதிகளிலும் திருச்சி போன்ற சில பகுதி களிலும் காணப்படும் மிதமான உவர் நிலத்திலும் சாகுபடி செய்ய ஏற்ற நெல் இரகமாகும். திருச்சி மாவட்டத்தில் பரவலாகச் சாகுபடி செய்யப் பட்டுவந்த இந்த இரகத்தை, தமிழகத்தின் பல மாவட்டங்களிலும் தற்போது விவசாயிகள் சாகுபடி செய்ய ஆரம்பித்திருக்கிறார்கள். சுமார் நான்கடி உயரம்வரை வளரும் தன்மை கொண்ட இந்த நெல் இரகம், 140 நாட்களில் அறுவடை செய்யக்கூடியவையாகும். ஒரு ஏக்கருக்கு குறைந்து 22 மூட்டைவரை மகசூல் கிடைக்ககூடிய இது, நிலத்தின் வளத்துக்கு ஏற்ப மகசூல் தருவதாக கருதப்படுகிறது.\n\nSection::::அரிசியின் தன்மை.\nஇயல்பான மஞ்சள் நிற நெல்லும், வெள்ளை அரிசியும் கொண்ட இது, நடுத்தர இரகமாக இருப்பதால் இல்லத்தரசிகள் விரும்பும் வண்ணம் சீக்கிரம் வேகக்கூடியது. இதன் சோறு வெண்மையாக இருப்பதோடு, உணவுக்கு ஏற்ற இரகமாகவும் உள்ளது. முற்காலத்தில் நமது முன்னோர்கள் வெளியூர் பயணம் மேற்கொள்ளும்போது கட்டுச்சோறு எடுத்துச் செல்வது இருந்துள்ளது. அவ்வேளையில் ஏழை, பணக்காரர் என்ற பாகுபாடின்றி அவரவர் வீட்டில் இந்நேல்லின் அரிசிச் சோற்றை சமைத்து எடுத்துச் செல்வார்கள். அந்த வகையில், திருப்பதி சாரம் அரிசியில் புளி சாதம் தயாரித்து வாழை இலையில் கட்டிவைத்துவிட்டால், வாரக் கணக்கில் சாதம் கெடாமல் இருக்குமென்று கூறப்படுகிறது.\n\n"}
{"id": "322050", "url": "https://ta.wikipedia.org/wiki?curid=322050", "title": "தஞ்சாவூர் சகாநாயக்கர் தெரு ஆஞ்சநேயர் கோயில்", "text": "தஞ்சாவூர் சகாநாயக்கர் தெரு ஆஞ்சநேயர் கோயில்\n\nதஞ்சாவூர் சகாநாயக்கர் தெரு ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் சகாநாயக்கர் தெருவில் அமைந்துள்ளது. \n\nSection::::அமைவிடம்.\nசகாநாயக்கர் தெரு, மேற்கு ராஜ வீதியியில் கொங்கனேஸ்வரர் கோயில் எதிரில் காசுக்கடைத் தெருவைச் சந்திக்கும் இடத்தில் அமைந்துள்ளது. இத்தெருவின் வலப்புறத்தில் வடக்கு பார்த்த நிலையில், பூலோககிருஷ்ணன் கோயிலுக்கு எதிரே இக்கோயில் அமைந்துள்ளது. \n\nSection::::மூலவர்.\nவடக்கு நோக்கி அமைக்கப்பட்டுள்ள சன்னதி விமானத்துடன் காணப்படுகிறது. மூலவராக உள்ள ஆஞ்சநேயர் மராட்டியர் கால லை வடிவத்தில் புடைப்புச் சிற்பமாக உள்ளார். முன்னோக்கி உந்திச் செல்வது போன்ற நிலையில் இந்த ஆஞ்சநேயர் உள்ளார். இவரை ஆனந்தத் தாண்டவ ஆஞ்சநேயர் என்றும் கூறுகின்றனர். கோயில் மண்டபத்தில் இடப்புறம் ஆனந்த விநாயகர் உள்ளார்.\n\nSection::::சிறப்பு.\nஇத்தெருவில் பல பஜனைகள் நடைபெற்றதாகவும் அதனை ஆதரித்தவர் பலர் இருந்ததாகவும், ஆதலால் இந்த ஆஞ்சநேயர் என்றும் ஆனந்தமாக இருப்பதாகக் கூறப்படுகிறது. சில காலம் வரை சிதிலம் அடைந்திருந்த கோயில் அண்மையில் சீரமைக்கப்பட்டுள்ளது. \n"}
{"id": "322054", "url": "https://ta.wikipedia.org/wiki?curid=322054", "title": "தஞ்சாவூர் ஓபல்நாயக் பங்க் ஆஞ்சநேயர் கோயில்", "text": "தஞ்சாவூர் ஓபல்நாயக் பங்க் ஆஞ்சநேயர் கோயில்\n\nதஞ்சாவூர் ஓபல்நாயக் பங்க் ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் சகாநாயக்கர் தெருவில் அமைந்துள்ளது. \n\nSection::::அமைவிடம்.\nதஞ்சாவூர் அரண்மனையின் வடக்கு வாயிலில் இக்கோயில் உள்ளது. செவ்வப்ப நாயக்கர் மற்றும் ரகுநாத நாயக்கர் காலங்களில் இந்த வாயில் சிறப்போடு இருந்தது. ஓபல் நாயக், நாயக்கர் காலத்தில் வடக்கு வாயிலுக்கு அருகே தங்கியிருக்கலாம். அதனால் இப்பகுதிக்கு ஓபல் நாயக் பங்க் என்று பெயர் அழைக்கப்பட்டிருக்கலாம். 1997இல் குடமுழுக்கு நடைபெற்றதற்கான கல்வெட்டு உள்ளது.\n\nSection::::மூலவர்.\nஇங்குள்ள மூலவர் ஓபல்நாயக் பங்க் ஆஞ்சநேயர் என்றும் ஓப்பல் நாயக்கர் பஃக் ஆஞ்சநேயர் என்றும் அழைக்கப்படுகிறார். சன்னதிக்கு முன்பாக வலப்புறம் கிருஷ்ணன், நாகம், அனுமார் உள்ளனர். இடப்புறத்தில் கிருஷ்ணன் உள்ளார். அதற்கு முன்பாக வலப்புறம் விநாயகர் உள்ளார்.\n\nSection::::மூலவர் அமைப்பு.\nகோயிலிலுள்ள மூலவர் ஐந்தடி உயரத்தில் நின்ற நிலையில் அஞ்சலி முத்திரையுடன் உள்ளார். இடது கால் சற்றே முன்புறமாக வளைந்து குதிகால் உயர்ந்துள்ளது. சற்றே சாய்ந்த நிலையில் ஒய்யாரமாக அவர் காணப்படுகிறார். \n"}
{"id": "322058", "url": "https://ta.wikipedia.org/wiki?curid=322058", "title": "ஈயம் டெட்ராகுளோரைடு", "text": "ஈயம் டெட்ராகுளோரைடு\n\nஈயம் டெட்ராகுளோரைடு \"(Lead tetrachloride)\" என்பது PbCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஈயம்(IV) குளோரைடு என்ற பெயராலும் இச்சேர்மம் அழைக்கப்படுகிறது. எண்ணெய்த் தன்மையுடன் மஞ்சள் நிற நீர்மமாகக் காணப்படும் ஈய டெட்ராகுளோரைடு 0 °செல்சியசு வெப்பநிலைக்கு கீழ் நிலைப்புத்தன்மையுடனும், 50 ° செல்சியசு வெப்பநிலையில் சிதைவும் அடைகிறது. ஈயம் மைய அணுவாக உள்ள நான்முகி வடிவத்தில் இது படிகமாகிறது. Pb–Cl சகப்பிணைப்புகள் 247 பைக்கோமீட்டர் நீளமும், 243 கிலோயூல்.மோல் -1 பிணைப்பு ஆற்றலும் கொண்டுள்ளன\n\nSection::::தொகுப்புமுறை தயாரிப்பு.\nஈயம்(II) குளோரைடுடன் (PbCl ) ஐதரோகுளோரிக் அமிலம் (HCl) சேர்த்து குளோரின் வாயு முன்னிலையில் (Cl2) வினைபுரியச் செய்தால் குளோரோபிளம்பிக் அமிலம் (H2PbCl6) கிடைக்கிறது. \nபின்னர் இதனுடன் அமோனியம் குளோரைடு (NH4Cl) சேர்த்து ஈயத்தின் அமோனியம் உப்புக் கரைசல் ((NH4)2PbCl6) தயாரிக்கப்படுகிறது. இருதியாக இக்கரைசலுடன் அடர் கந்தக அமிலத்தைச் (H2SO4) சேர்த்து சூடுபடுத்தப்பட்டு ஈயம் டெட்ராகுளோரைடு பிரித்தெடுக்கப்படுகிறது. தொடர்ச்சியான இவ்வினைகள் யாவும் 0° செல்சியசு வெப்பநிலையில் நடைபெறுகின்றன. இவ்வினைகளுக்கான சமன்பாடுகள் இங்கு தரப்பட்டுள்ளன. \n\nSection::::தண்ணீருடன் வினை.\nகார்பன் டெட்ரா குளொரைடு போல அல்லாமல் மற்றொரு நான்காம் தொகுதி குளோரைடான ஈயம் டெட்ராகுளோரைடு தண்ணீருடன் வினைபுரிகிறது. ஏனெனில் மைய அணுவான ஈயம் கார்பன் அணுவை விட பெரியது என்பதால் குழறுதல் குறைவாகி இவ்வினை நிகழ்கிறது. Pb அணுவின் மேலுள்ள d சுற்றுப்பாதை காலியாக இருப்பதாலும் Pb–Cl பிணைப்பு உடைவதற்குள் குறைவான ஆற்றல் தேவையுடன் ஆக்சிசன் அணுவால் இணைய முடிகிறது. இதற்கான ஒட்டுமொத்த வினையின் சமன்பாடு இங்கு தரப்பட்டுள்ளது. \n\nSection::::நிலைப்புத்தன்மை.\nஈயம் டெட்ராகுளோரைடு மேலும் சிதைவடைந்து ஈயம்(II) குளோரைடும், குளோரின் வாயுவும் உருவாகின்றன. \n\nPbCl → PbCl + Cl(வாயு)\n\nதனிம வரிசை அட்டவணையின் மேலிருந்து கீழாகச் செல்லும் போது +4 ஆக்சிசனேற்ற நிலை குறைகிறது. எனவே +4 ஆக்சிசனேற்ற நிலையில் இருக்கும் ஈயம் டெட்ராகுளோரைடு, +2 ஆக்சிசனேற்ற நிலையிலான ஈயம்(II) குளோரைடுக்கு மாறுகிறது. ஈயம் அணு வெளிக்கூட்டில் உள்ள அனைத்து p எலக்ட்ரான்களையும் இழந்து நிலைப்புத்தன்மையை அடைகிறது.\n\nSection::::நச்சுத்தன்மை.\nஈயம் ஒரு திரள்விளைவான நச்சுத்தன்மை கொண்டதாகும். ஈயத்தின் புற்றுநோய் அபாயங்கள் தொடர்பான குரைவான ஆதாரங்களே கிடைத்துள்ளன. ஆனால் ஈயம் டெட்ராகுளோரைடு உள்ளிட்ட பிற ஈயம் சேர்மங்கள் மனிதர்களிடம் புற்றுநோய் ஊக்கிக்களாக இருக்கலாம் என்று நம்பப்படுகிறது. ஈயம் சேர்மங்கள் பல்வேறு வழிகளில் மனித உடலுக்குள் ஈர்க்கப்படுகின்றன. ஈயத்தின் சேர்மங்கள் கரு ஊனமாக்கிகள் என்றும் கருதப்படுகிறது\n"}
{"id": "322059", "url": "https://ta.wikipedia.org/wiki?curid=322059", "title": "தஞ்சாவூர் நாலுகால் மண்டப ஆஞ்சநேயர் கோயில்", "text": "தஞ்சாவூர் நாலுகால் மண்டப ஆஞ்சநேயர் கோயில்\n\nதஞ்சாவூர் நாலுகால் மண்டப ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் நாலுகால் மண்டபம் அருகே அமைந்துள்ளது. \n\nSection::::அமைவிடம்.\nஅய்யன்கடைத்தெருவின் சற்று மேடான பகுதியில் பிரசன்ன வெங்கடேசப்பெருமாள் கோயில் உள்ளது. அக்கோயிலுக்கு எதிரில் நாலு கால் மண்டபம் உள்ளது. பெருமாள் கோயிலின் தேர்முட்டி கோயிலின் முன்பு இடப்புறம் இக்கோயில் அமைந்துள்ளது. \n\nSection::::மூலவர்.\nஇங்குள்ள மூலவர் இரண்டு அல்லது இரண்டரை அடி உயரத்தில் நின்ற நிலையில் உள்ளார். \n\nSection::::மூலவர் அமைப்பு.\nதஞ்சாவூரில் வாழ்ந்த சதாசிவ பிரஹ்மேந்திராள் என்பவரால் பெருமாள் கோயிலின் தேர்முட்டியில் இந்த ஆஞ்சநேயர் சிறிய அறையில் அமைக்கப்பட்டுள்ளார். கட்டிட அமைப்பை வைத்து கோயில் என்று கூற முடியாது. உள்ளூரில் உள்ளோர் இக்கோயிலை நன்கு அறிவர். \n"}
{"id": "322064", "url": "https://ta.wikipedia.org/wiki?curid=322064", "title": "சங்கீத இரத்தினாகாரம்", "text": "சங்கீத இரத்தினாகாரம்\n\nசங்கீத இரத்தினாகாரம் என்பது, 13ம் நூற்றாண்டில் எழுதப்பட்ட ஒரு இசை நூல். இது சமசுக்கிருத மொழியில் எழுதப்பட்டது. ஐந்தாம் நூற்றாண்டில் பரதர் எழுதிய நாட்டிய சாத்திரம் என்னும் நூலுக்குப் பிறகு நமது இசையியல் செய்திகளை அறிந்துகொள்ளும் வகையில் கிடைக்கும் பழைமையான நூல் இதுவாகும். இவற்றுக்கு இடையில் 800 ஆண்டுகளுக்கு மேற்பட்ட கால வேறுபாடு இருப்பது குறிப்பிடத்தக்கது. சாரங்கதேவர் என்பவர் இதை எழுதினார். இவர் இந்தியாவின் பல பகுதிகளிலும் பயணம் செய்து தகவல்களைத் திரட்டி இந்நூலை எழுதியதாகத் தெரிகிறது. இந்நூலில் குறிப்பிடப்பட்டுள்ள பல பல இலட்சணங்கள் தற்காலத்துக்குப் பொருந்தாவிட்டாலும், இதன் காலத்தில் சங்கீத அம்சங்கள் பல வளர்ச்சியடைவதற்கு இந்நூல் ஆதாரமாக அமைந்தது.\n\nSection::::உள்ளடக்கம்.\nஏழு அத்தியாயங்களாகப் பிரிக்கப்பட்டுள்ள இந்நூலில் நாதம், சுரம், இராகம், தாளம், இசைக்கருவி, பாடகருக்கு இருக்கவேண்டிய குணங்கள், தவிர்க்கவேண்டியவை போன்ற பல தகவல்கள் உள்ளடங்கியுள்ளன. இந்நூலில் இருந்து 264 இராகங்களைப் பற்றிய தகவல்களை அறியக்கூடியதாக உள்ளது. சில இராகங்களுக்கு சாரங்கதேவர் பாஷா இராகங்கள் என்று பெயர் சூட்டியிருப்பதாகவும் இந்தச் சொல் தமிழ் மொழியையே குறிப்பதாகவும், அதேவேளை சில இராகங்களுக்கு இந்நூலில், தட்சிணம், தேவாரவர்த்தனி போன்ற பின்னொட்டுக்கள் தரப்பட்டுள்ளதாகவும், இவை தென்னாட்டு இராகம், தேவாரப் பண்ணிலிருந்து பெறப்பட்டது போன்ற பொருள் தருவதாகவும் நா. மம்மது கருதுகிறார். \n\nSection::::விமரிசனங்கள்.\nஇந்நூலைக் குறித்துச் சில இசை ஆய்வாளர்கள், குறிப்பாகத் தமிழிசை ஆய்வாளர்கள் விமரிசனங்களை முன்வைத்துள்ளனர். தமிழிசைக்குத் தமிழகப் பண்பாடு சார்ந்த அடையாளம் இல்லாமல் போனதற்கு இந்த நூல் முக்கிய காரணமாக அமைந்ததாக அவர்கள் கருத்து வெளியிட்டுள்ளனர். தமிழ்ப் பண்களுக்கு வடமொழிப் பெயர்களை வழங்கியதன் மூலமும், வடமொழிச் சொற்களைப் பயன்படுத்தி இலக்கணம் அமைத்ததன் மூலமும் தமிழிசை தனது அடையாளத்தை இழந்ததாக அவர்கள் கூறுகின்றனர். \n"}
{"id": "322066", "url": "https://ta.wikipedia.org/wiki?curid=322066", "title": "கண்ணாடித் தவளை", "text": "கண்ணாடித் தவளை\n\nகண்ணாடித் தவளை (Glass frog) என்பது ஓர் ஈருடகவாழித் தவளை இனம் ஆகும். இத்தவளைகள் பொதுவாக தேசிக்காய் நிறத்தில் காணப்படுகின்றன. மேலும் இவற்றின் கீழ்வயிற்றுத் தோல் ஊடுகாட்டக்கூடியதாக இருக்கிறது. ஆகையாலேயே, இவை கண்ணாடித் தவளை என அழைக்கப்படுகின்றன. அத்துடன் இச்சிறப்பியல்பு ஊடாக இவற்றின் இதயம் போன்ற உடலின் உள்ளுறுப்புக்களைக் காணக்கூடியதாக உள்ளது. சாதாரண மரத்தவளைகளது உடல், பச்சைத் தவளைகளிலிருந்து இருந்து இவை வேறுவபடுவதன் காரணம் இதுவே ஆகும். இவை சிறியவையாக உள்ளதுடன் எனும் அளவில் இருந்து காணப்படுகிறன. இத்தவளையில் தற்போது இரண்டு குடும்பங்களும் 12 இனங்களும் காணப்படுகின்றன.\n"}
{"id": "322068", "url": "https://ta.wikipedia.org/wiki?curid=322068", "title": "லிகூரியன் கடல்", "text": "லிகூரியன் கடல்\n\nலிகூரியன் கடல் (Ligurian Sea) என்பது மத்தியதரைக்கடலில் அமைந்துள்ள ஒரு கடல் ஆகும். இக்கடல் இத்தாலியன் ரிவேரியாவிற்கும் கோர்சிகா தீவிற்கும் இடையில் அமைந்துள்ளது. இந்தோ ஐரோப்பிய இனத்தவர்களான லிகூர்ஸ் எனப்படும் மக்கள் குழுவில் இருந்தே இக்கடலுக்கான பெயர் இடப்பட்டது. இக்கடலின் எல்லைகளாக இத்தாலி, பிரான்சு, மற்றும் பிரான்சின் 18 பிராந்தியங்களில் ஒன்றான கோர்சிகாதீவு ஆகியவை விளங்குகின்றன. அத்துடன் இக்கடலின் கிழக்கு எல்லையில் திர்ரேனியக் கடல் அமைந்துள்ளது. இக்கடலின் வடமேற்குக் க்ரை இயற்கை அழகும், தகுந்த காலநிலையையும் கொண்டுள்ளது. ஆர்னோ எனும் ஆறு இக்கடலில் கலக்கும் ஆறுகளில் முக்கியத்துவம் வாய்ந்தது ஆகும்.\n"}
{"id": "322070", "url": "https://ta.wikipedia.org/wiki?curid=322070", "title": "தசுக்கன் தீவுக்கூட்டம்", "text": "தசுக்கன் தீவுக்கூட்டம்\n\nதசுக்கன் தீவுக்கூட்டம் என்பது லிகூரியன் கடல் மற்றும் திர்ரேனியக் கடல் ஆகிய இரு கடல்களுக்கும் இடையில் அமைந்துள்ள ஒரு தீவுக்கூட்டம் ஆகும். இது இத்தாலியின் தசுக்கானி பிரதேசத்தில் அமைந்துள்ளது. இங்குள்ள அழகிய தீவுகளால் சுற்றுலாப் பயணிகள் இத்தீவுக்கூட்டத்தை நாடிவருகின்றனர். அத்துடன் இங்குள்ள எல்பா, மொன்டேகிறிஸ்டோ ஆகிய தீவுகளில் மக்கள் அதிகமாக வாழ்ந்ததாக வரலாறுகள் கூறுகின்றன. எல்பா, பியனசோ, கைபையோ, மொன்டேகிறிஸ்டோ, கிஜ்லியோ தீவு, கோர்கோனா, கியனுட்டிரி ஆகிய எட்டுத்தீவுகளும் தசுக்கன் தீவுக்கூட்டத்தில் முக்கிய இடம் வகிக்கின்றன. அத்துடன் அரிய பறவையான அவுடோனியனின் நீள் சிறகுக் கடற்பறவை இத்தீவுகளில் பொதுவாகக் காணப்படுகின்றது. இத்தீவுகூட்டத்தில் காணப்படும் பாறைக் கடற்தீவுகளில் (Skerry) மெலோரியா எனும் பாறைக் கடற்தீவு முக்கிய இடம் விக்கின்றது.\n"}
{"id": "322073", "url": "https://ta.wikipedia.org/wiki?curid=322073", "title": "தடப்பந்து", "text": "தடப்பந்து\n\nதடப்பந்து(Trackball) என்பது, கணித்திரையில் சுட்டிக்காட்ட உதவும் பந்து பொதித்துள்ள கருவி ஆகும். இந்த கருவியிலுள்ள பந்தை சுழற்றுவதன் மூலம், நமது கை அசைவுகள் நகரும் திசைக்கு ஏற்ப, கருவியினுள் உரிய மின்னணு அதிர்வுகள் தோன்றி, கணினித்திரையின் சுட்டுக்குறிக்குக் கொடுத்து அனுப்பப் படுகின்றன. இந்த பந்தானாது, சுட்டிக்கருவியின் மேற்பகுதியில் அமைந்துள்ளது.\n\nSection::::தோற்றம்.\nஇரால்.’ப் பென்சமின் (Ralph Benjamin) என்ற பிரித்தானிய மின்னணுஆய்வாளர், பிரித்தானியக் கடற்படைக்காக, அறிவியல் பணிகளைச் செய்தபோது, இரண்டாம் உலகப்போரின் பிறபகுதியில், ரேடார் சதி அமைப்புச் (Rador Plotting System) செயலாக்கத்தின் போது, இக்கருவியைக் கண்டறிந்தார்.\n\nஇக்கருவியைப் பயன்படுத்தும், பயனாளி இயக்கப்பிடியின் மூலம், உள்ளீடுகளை இடலாம். அந்த உள்ளீடுகள், ஆகாய விமானங்களின் குறியை, ஒரு பகுதியில் செலுத்த, ஒரு தொடர்முறை கணினியைப் பயன்படுத்தினார். அப்போது அவருக்கு ஒரு புதிய உள்ளிட்டு கருவி தேவைப்பட்டது. அச்சூழ்நிலையை ஆராய்ந்து, இந்த சுட்டிக்கருவியை, 1946ஆம் ஆண்டு கண்டறிந்தார். பின்னர், இதற்கு 1947 ஆம் ஆண்டு காப்புரிமை வாங்கினார்.\n\nSection::::செயல்திறன்.\n ஒரு பயனரின் கட்டைவிரல், மற்ற விரல்கள், விரல் நகங்கள், உள்ளங்கை ஆகியவற்றின் ஒருங்கிணைந்த அசைவால், இந்த கருவி இயக்கப் படுகிறது. இதனால் சுட்டியால் ஏற்படும் உடல் பக்க விளைவுகள், ஒப்பிட்டு அளவில் குறைவாகவே ஏற்படுவதாகக் கருதப்படுகிறது. இந்த கருவியை, கணினித்திரைச் சுட்டியை நகர்த்துவது போல, நகர்த்த வேண்டியதில்லை. அதற்குமாறாக, ஒரு உட்குழிந்தப் பொருத்தியில், பாதிக்குமேல் பந்து அமிழ்ந்து கொண்டு, அச்சுழலும் பந்தே நகரும் இயல்பைப் பெற்று இருக்கிறது. அப்பந்தானாது நகரும் போது, அதே திசையில் கணித்திரையின் சுட்டிக்குறியும் நகரும் திறன் கொண்டதாக இருக்கும். ஆனால், சுட்டிக் கருவியை மறுநிலைக்கு எடுத்து வைத்தப் பிறகே, சுட்டும் இயல்பு உடையதாகத் திகழ்கிறது.\nமூத்தகுடிமக்கள் எனப்படும் வயதானவர் சுட்டியை இருமறை சொடுக்குவதில் இடர்களைச் சந்திக்கின்றனர். அத்தகையவர்களுக்கு, இத்தடப்பந்து கருவி சிறந்த மாற்று உள்ளீட்டு கருவியாக அமைகிறது. தட்டச்சு அதிகம் செய்யாமல், இணையத்தில் உலாவி படிப்பவர்களுக்கு, இக்கருவியால், அதிக ஓய்வு அவர்தம் கைகளுக்குக் கிடைக்கிறது. வலப்பெருவிரலால் நகர்த்தவும், இடப்பெருவிரலால் சொடுக்கவும் செய்வதால் இந்த விரல்கள் ஓய்வு அதிகம் கிடைக்கிறது. \n\nSection::::வகைகள்.\nபெரிய அளவு தடப்பந்து, கணினி உதவு வடிவமைப்பும் வரைதலும் (CAD) துறையில் அதிக அளவில் பயன்படுத்தப் படுகிறது. தொடுபட்டை (touch pad) கண்டறிவதற்கு முன், இந்த தடப்பந்து கருவி அதிக அளவில் மடிக்கணினியில் பயன்படுத்தப் பட்டது. சிறிய அளவிலான தடப்பந்துகளை, விசைப்பலகையுடன் இணைத்தே உருவாக்கப்படுகின்றன. மேலும், சுட்டியுடனும், விளையாட்டுக்கருவிகளுக்கான உள்ளீட்டு கருவிகளுடன் இணைத்தேயும் உருவாக்கப்பட்டு, நடைமுறையில் அதிகம் பயன்படுத்ததப் படுகிறது. உடலியல் அசைவுகளுக்கு ஏற்ப உடல் ஊனமுற்றவர்களுக்காகவும்,பணிச்சூழலின் பணியடர்வு உடலியல் இடர்களைத் தவிர்க்கவும் (ergonomics), பயனரின் தொகுதிகளுக்கு ஏற்ற வகையில், இத்தடப்பந்து கருவிகள் உருவாக்கப்படுகின்றன.\n\nSection::::அலைபேசிகளில் பயன்பாடு.\nசில பிளாக்பெர்ரி செல்லிடப்பேசி வகைகளில், மிகச்சிறிய அளவிலான தடப்பந்துகள் பொருத்தப்பட்டு, பயனர்கள் பயன் பெறுகின்றனர். முன்னர் வெளிவந்த எச்டீசி (HTC) கைபேசிகளில், இந்த தடப்பந்து உள்ளடங்கி வந்தது.\n\n"}
{"id": "322077", "url": "https://ta.wikipedia.org/wiki?curid=322077", "title": "ஐதராக்சி கீட்டோன்", "text": "ஐதராக்சி கீட்டோன்\n\nஐதராக்சி கீட்டோன் \"(Hydroxy ketone)\" என்பது ஒரு வகையான கரிம வேதியியல் வேதி வினைக்குழுவாகும். கீட்டோன் மூலக்கூறின் விலாப்பக்கத்தில் ஒரு ஐதராக்சில் தொகுதி இணைந்திருக்கும் அமைப்பு ஐதராக்சி கீட்டோன் ஆகும். இரண்டு பிரதான வகைப்பாடுகளில் ஐதராக்சில் தொகுதியை வைக்கமுடியும். ஐதராக்சில் தொகுதி ஆல்பா நிலையில் வைக்கப்பட்டால் அது ஆல்பா ஐதராக்சி கீட்டோன் RCR′(OH)(CO)R) என்றும், பீட்டா நிலையில் வைக்கப்பட்டால் அது பீட்டா ஐதராக்சி கீட்டோன் RCR′(OH)CR2(CO)R) என்றும் பெயர் பெறுகிறது.\nஓர் α- ஐதராக்சி கீட்டோன் ஒரு முதனிலை ஆல்ககால் (எ.கா:ஐதராக்சி அசிட்டோன்) அல்லது ஒரு இரண்டாம்நிலை ஆல்ககாலை கொண்டிருக்கும். பெரும்பாலும் இரண்டாம் நிலை ஆல்ககால்கள் அசைலோயின்கள் என்று மேலும் விரிவாக வகைப்படுத்தப்படுகின்றன .\n\nமுக்கியமான β- ஐதராக்சி கீட்டோன்கள் ஆல்டால் கூட்டு விளைபொருள்கள் எனப்படுகின்றன.\n"}
{"id": "322080", "url": "https://ta.wikipedia.org/wiki?curid=322080", "title": "சேலம் கருப்பு ஆடு", "text": "சேலம் கருப்பு ஆடு\n\nசேலம் கருப்பு ஆடு என்பது தமிழ்நாட்டின் சேலம் மாவட்டம், மேச்சேரி, ஓமலூர் ஆகிய பகுதிகளில் காணப்படக்கூடிய ஒரு ஆட்டு இனமாகும். மேலும் இவை தர்மபுரி, ஈரோடு நாமக்கல் மாவட்டங்களின் சில பகுதிகளிலும் காணப்படுகிறன. இவை பெயருக்கேற்றபடி முற்றிலும் கருமை நிறம் கொண்டவை. உயரமானவை மற்றும் மெலிந்த உடலமைப்பு கொண்டதாகவும், அதன் கொம்புகள் பின்பக்கமாக நன்கு வளைந்தும் இருக்கும். பெரும்பாலும் ஒற்றைக் குட்டியை மட்டும்மே ஈனும். இவை பெரும்பாலும் இறைச்சித் தேவைக்காக வளர்க்கப்படுகின்றன\n"}
{"id": "322081", "url": "https://ta.wikipedia.org/wiki?curid=322081", "title": "சூரியச் சுழற்சி 22", "text": "சூரியச் சுழற்சி 22\n\nசூரியச் சுழற்சி 22 \"(Solar cycle 22)\" என்பது 1755 ஆம் ஆண்டிற்குப் பின்னர் சூரியனின் மேற்பரப்பில் உள்ள சூரியப் புள்ளிகளின் செயற்பாட்டை விரிவாகப் பதிவு செய்யத் தொடங்கியபிறகு வகைப்படுத்தப்பட்ட இருபத்தி இரண்டாவது சூரியச் சுழற்சியாகும். இச்சுழற்சி 1986 ஆம் ஆண்டு செப்டம்பர் மாதம் தொடங்கி 1996 ஆம் ஆண்டு மே மாதம் வரையில் 9.7 ஆண்டுகளுக்கு நீடித்ததது. பனிரெண்டு மாதங்களின் சராசரி அடிப்படையில், சூரியச் சுழற்சி 22 இன் சூரியப் புள்ளிகளின் மாதாந்திர எண்ணிக்கை அதிகப்பட்சமாக 158.5 எண்ணிக்கையும் (சூலை 1989) குறைந்த பட்சமாக 8.0 என்ற எண்ணிக்கையுமாக கணக்கிடப்பட்டது. மேலும், இச்சுழற்சிக் கலத்தில் தோராயமாக 309 நாட்கள் சூரியப்புள்ளிகள் எதுவும் காணப்படாமல் இருந்ததாக கணக்கிடப்பட்டது. \n"}
{"id": "322083", "url": "https://ta.wikipedia.org/wiki?curid=322083", "title": "யாழ்ப்பாணத்து ஆடையணிகள்", "text": "யாழ்ப்பாணத்து ஆடையணிகள்\n\nயாழ்ப்பாணத்து ஆடையணிகள் என்பன, யாழ்ப்பாணக் குடாநாட்டையும் அதை அண்டியுள்ள பகுதிகளையும் சேர்ந்த மக்கள் வரலாற்று ரீதியில் பயன்படுத்திய ஆடைகளையும், அணிகளையும் குறிக்கும். உலகின் பிற பகுதி மக்களைப் போலவே யாழ்ப்பாண மக்களின் உடைகளும், காலப் பகுதிகளூடாக மாற்றமடைந்து வந்திருப்பதுடன், ஒவ்வொரு காலகட்டத்திலும், அவ்வக் காலங்களில் வாழ்ந்த பல்வேறு யாழ்ப்பாணத்துச் சமூகப் பிரிவினர் பயன்படுத்திய ஆடையணிகளும், அவற்றை அணியும் முறைகளும் வேறுபாடுகளைக் கொண்டிருந்தன. யாழ்ப்பாணப் பகுதிக்கு உள்ளே ஆடையணிப் பழக்க வழக்கங்களின் பரம்பல், பொருளாதார அடிப்படையில் மட்டுமல்லாது. படிநிலை அமைப்புக்கொண்ட யாழ்ப்பாணத்தின் சாதிக் கட்டமைப்பினாலும் தீர்மானிக்கப்பட்டது.வரலாற்றுக் காலம் முழுவதும், பல்வேறு வெளிப் பண்பாடுகளின் தொடர்பினால், யாழ்ப்பாணத்தாரின் ஆடையணிப் பழக்கங்களில் மாற்றங்கள் ஏற்பட்டு வந்துள்ளன. குறிப்பாக 16ம் நூற்றாண்டுக்குப் பிற்பட்ட ஐரோப்பியர் தொடர்பு யாழ்ப்பாணத்து ஆடையணிப் பண்பாட்டை மேனாட்டுமயமாக்குவதில் பெரும் பங்காற்றியது.\n\nதற்காலத்திலும் கணிசமான யாழ்ப்பாணத்து மக்கள் மரபு வழி உடைகளை அணிந்து வருகின்றனர். அதே வேளை, கோயில் திருவிழாக்கள், திருமணம் முதலிய பண்பாட்டு நிகழ்வுகளின் போதும் மரபுவழி ஆடையணிகள் முக்கியத்துவம் பெறுகின்றன. ஆனாலும், பொதுப் பயன்பாட்டில் கணிசமான அளவு யாழ்ப்பாணத்து மக்களுக்கு மேனாட்டு உடைகளே வழமையானவையாக மாறியுள்ளன.\n\nSection::::சாதியமைப்பும் ஆடையணிகளும்.\nயாழ்ப்பாணச் சமூகம் வரலாற்று ரீதியில் இறுக்கமான சாதிப் படிநிலை அமைப்புக் கொண்டிருந்தது. படிநிலையில் மேலுள்ளவர்கள் உயர்ந்தவர்களாகவும், கீழுள்ளோர் தாழ்ந்தவர்களாகவும் கருதப்பட்டது. வெவ்வேறு படிநிலைகளைச் சார்ந்தோர் என்னென்ன வகை ஆடையணிகளை எந்தவிதத்தில் அணியவேண்டும் என்ற கட்டுப்பாடுகள் இருந்தன. உள்ளூர் மன்னர்களின் ஆட்சிக் காலத்தில் மட்டுமல்லாது ஐரோப்பியர்களான போர்த்துக்கேயர், ஒல்லாந்தர் ஆட்சிக் காலங்களிலும், பிரித்தானியர் ஆட்சிக்காலத்தின் முற்பகுதியிலும் இந்த வேறுபாடுகளைக் கடைப்பிடிப்பதற்கு அனுமதி அளிக்கப்பட்டது. \n\nSection::::மரபுவழி ஆடையணிகள்.\nயாழ்ப்பாணத்து மரபுவழி ஆடையணிகளைப் பொறுத்தவரை அவற்றை ஆண்களுக்கான ஆடையணிகள், பெண்களுக்கான ஆடையணிகள் என இரு பிரிவுகளாகப் பிரித்துப் பார்க்க முடியும். இப்பிரிவுகளுக்குள்ளும், வயது வேறுபாடுகளுக்கு அமைய ஆடையணிகளில் மாற்றங்கள் காணப்படுகின்றன.\n\nSection::::ஆண்களுக்கான ஆடையணிகள்.\nமரபுவழியாக யாழ்ப்பாணத்து ஆண்கள் அணியும் உடைகளுள், வேட்டி, மேற்சட்டை, சால்வை, தலைப்பாகை, செருப்பு என்பன அடங்குகின்றன. உள்ளாடையாகக் கோவணம் அணிவர். அணிகலன் என்ற வகையில் ஆண்கள் காதில் கடுக்கன் அணியும் வழக்கம் இருந்தது. தலைமுடியை வளர்த்துக் குடுமியாகக் கட்டியிருந்தனர். யாழ்ப்பாணத்தின் சமூக ஆதிக்கம் கொண்ட சாதிகள் மட்டுமே மேற் குறித்த எல்லா ஆடையணிகளையும் அணியும் உரிமை பெற்றிருந்தனர். அவர்களிலும் கூடப் பெரும்பாலானோருக்குப் பொருளாதாரம் கருதியும், வசதி கருதியும் இடையில் ஒரு வேட்டி அல்லது துண்டும், தேவையான போது தலையில் கட்டிக்கொள்ளக் கூடிய வகையில் தோளில் ஒரு துண்டுமே உடையாக இருந்தது. ஏனையோர் தமது சாதிப் படிநிலைக்குத் தக்கபடி இவற்றில் சிலவற்றையே அணிய முடியும். படிநிலையில் அடிமட்டத்தைச் சார்ந்தோர் சமூகக் கட்டுப்பாட்டின்படி மேற்சட்டையோ, சால்வையோ, தலைப்பாகையோ, செருப்போ அணிய முடியாது. வெயில் போன்ற தேவைகளுக்காகத் தோளிலோ தலையிலோ துண்டு போட்டிருப்பவர்களும், செருப்பு அணிந்திருப்பவர்களும் உயர் சாதியினரைக் கண்டால் அவற்றை எடுத்துவிட்டு ஒதுங்கி நிற்கவேண்டியிருந்தது.\n\nஆண்களின் கீழாடையான வேட்டியைப் பொறுத்தவரை இரண்டு வகை வேட்டிகள் யாழ்ப்பாணத்தில் பயன்பாட்டில் இருந்தன ஒன்று நான்கு முழம் நீளம் கொண்டது, மற்றது எட்டு முழ நீளமானது, நான்குமுழ வேட்டு இடுப்பை ஒரு சுற்றுச் சுற்றிக் கட்டுவது, எட்டு முழ வேட்டியை இரு சுற்றுச் சுற்றிக் கட்ட வேண்டும். இவ்வேட்டிகள் பெரும்பாலும் வெள்ளை நிறமானவை. சிலவற்றுக்குக் கரை வேறு நிறத்தில் இருக்கும் சில கரையில்லாத வேட்டிகள். பல்டேயஸ், வெள்ளாளர்கள் வேட்டி முனையை கல்களுக்கு இடையால் எடுத்து நீளக் காற்சட்டை போல் அமையும்படி வேட்டி கட்டினர் என்கிறார். அத்துடன் அவர்கள் தமது ஆடையின் ஒரு பகுதியை வயிற்றுப் பக்கம் இழுத்து ஒரு பையைப்போல் இருக்கும் படி மடி வைத்துக் கட்டுவர் என்றும் அதற்குள் வெற்றிலை, பாக்கு போன்ற பொருள்களை வைத்துக்கொள்வர் என்றும் குறிப்பிட்டுள்ளார். யாழ்ப்பாணத்தவருடைய மேற்சட்டைகளும் பெரும்பாலும் வெண்ணிறமானவை. மணிக்கட்டு வரை நீண்ட கைகளும், திறந்த கழுத்தும் கொண்ட இவற்றின் கீழ்ப்பக்கம் ஏறத்தாழ முழங்கால் வரை நீண்டிருக்கும். கீழ்ப்பகுதி அகன்றிருக்கும். இதன்மேல் தோழில் சால்வை அணிவர். சால்வையும் வேட்டிக்குப் பொருத்தமான நிறத்தில் வேட்டியின் கரைக்கு ஒத்த கரையுடன் காணப்படும். சால்வையைத் தோளின்மேல் இரண்டு முனைகளும் முன்புறம் தொங்கும் வகையில் அல்லது கழுத்தைச் சுற்றி ஒரு முனை முன்புறமும், மறுமுனை பின்புறமும் தொங்கும்படி அணிவர். சில சமயங்களில் இடுப்பில் கட்டிக்கொள்வதும் உண்டு. சால்வையை விசிறி வடிவில் மடித்து முன்புறம் கரை தெரியும்படி அழுத்தி அணிவது உண்டு. இதை மடிப்புச் சால்வை என்பர். அல்லது சால்வையை வெறுமனே சுருக்கி அணிவர். யாழ்ப்பாணத்தில் பருத்தி வேட்டிகளும், சரிகைக் கரைகளுடன் கூடிய பட்டு வேட்டிகளும் பயன்பாட்டில் இருந்தன. மிகக் குறைவானவர்களே வழமையாகப் பட்டு வேட்டி உடுத்தினர். பெரும்பாலோர் விழாக்களுக்கு மட்டுமே பட்டு வேட்டிகளைப் பயன்படுத்தினர்.\n\nSection::::பெண்களுக்கான ஆடையணிகள்.\nபெண்களுக்கான ஆடையணிகளுள், சேலை, மேற்சட்டை, பலவிதமான அணிகலன்கள் என்பவை அடங்கியிருந்தன. சிறுமிகள் முழுப்பாவாடை, தாவணி போன்றவற்றையும் அணிந்தனர். யாழ்ப்பாணத்தில் பலவிதமான சேலை கட்டும் முறைகள் இருந்தன. சிலர் மேற்சட்டை போட்டு சீலை கட்டினர். வேறு சிலர் மேற்சட்டை போடாமல் இடுப்பில் சேலையைச் சுற்றிக்கட்டி மறு முனையை மார்புக்கு மேலால் எடுத்துப் பின்புறம் எடுத்து இடுப்பில் செருகிக் கட்டினர். சில பெண்கள் மேற்சட்டை போடாமல், இரண்டு தோள்களும் திறந்திருக்கும்படி மார்புக்கு மேல் குறுக்காகச் சேலையைச் சுற்றிக் கட்டினர். இது குறுக்குக் கட்டுதல் எனப்படும். ஒல்லாந்தர் காலத்தில் பல ஆண்டுகள் யாழ்ப்பாணத்தில் வாழ்ந்த பல்டேயசு பாதிரியாருடைய நூலில் காணும் படமொன்றில் பெண்கள் இடுப்பில் மட்டும் சேலையுடன் திறந்த மார்புடன் இருப்பதாகக் காட்டப்பட்டுள்ளது. இப்படத்தை எவ்வளவு தூரம் உண்மையாக எடுத்துக்கொள்ள முடியும் என்று தெரியவில்லை. பெண்களின் உடைகளிலும், யார் எவ்வாறு உடைகளை அணியலாம் என்பதில் சாதி சார்ந்த கட்டுப்பாடுகளின் பங்கு உண்டு. சாதியமைப்பின் தாழ்ந்த படிநிலையில் உள்ளோரே அண்மைக்காலம் வரை குறுக்குக் கட்டாகச் சேலை கட்டுவது வழக்கமாக இருந்தது.\n\nபெண்கள் தமது, தலை, காது, மூக்கு, கழுத்து, கை, இடை, கால் போன்ற உறுப்புக்களில் நகைகளை அணிந்தார்கள். இவற்றுட் சில வழமையாக அணிபவை. சில விழாக்களிலும், சிறப்புத் தேவைகளுக்கும் மட்டும் அணியப்படுபவை.\n\nSection::::ஐரோப்பியர் காலம்.\nபோர்த்துக்கேயர், ஒல்லாந்தர் கலத்தில் யாழ்ப்பாண மக்கள் பெருமளவில் தமது ஆடையணிப் பழக்க வழக்கங்களை மாற்றிக்கொள்ளவில்லை. அரசாங்க உத்தியோகங்களில் இருந்த மிகச் சிலர் மட்டும் சில பழக்கங்களை மாற்றியிருக்கக்கூடும். மத மாற்றமும் ஆடையணிகளில் பெரிய அளவில் மாற்றத்தைக் கொண்டுவரவில்லை. பிரித்தானியர் ஆட்சிக்காலமான 19ம் நூற்றாண்டில்கூட கிறித்தவத்தைத் தழுவிக்கொண்ட பலர் மரபுவழி உடையணியும் பழக்கங்களை மாற்றிக்கொள்ளவில்லை. 19ம் நூற்றாண்டின் பிற்பகுதியைச் சேர்ந்த படம் ஒன்று அமெரிக்க மிசனைச் சேர்ந்த மருத்துவர் கிறீனின் மருத்துவ வகுப்பில் படித்த மாணவர்களைக் காட்டுகிறது. அவர்கள் அனைவரும் கிறித்தவர்களாக இருந்தபோதும், எல்லோருமே மரபுவழி ஆடைகளை அணிந்திருப்பதுடன், குடுமி வைத்துள்ளார்கள் அல்லது தலைப்பாகை அணிந்துள்ளனர். 20 ஆம் நூற்றாண்டில் பிரித்தானியர் காலத்திலும் அதற்குப் பின்னருமே யாழ்ப்பாணத்தவரின் ஆடையணிகளில் பெரிய அளவில் ஐரோப்பியமயமாக்கம் ஏற்பட்டது எனக் கூறமுடியும்.\n\nயாழ்ப்பாணத்தவர் குறிப்பாகச் சாதிப் படிநிலையில் உயர்ந்த நிலைகளில் உள்ள பெண்கள், பொன் நகைகளை அணிவதில் விருப்பம் உள்ளவர்கள். ஒல்லாந்தர் காலத்தில் நகைகள் அணிபவர்களுக்கு ஆபரண வரி என்னும் ஒரு வரி விதிக்கப்பட்டது. அக்காலத்தில் பல பெண்கள் சிலவகை நகைகள் அணிவதைக் கைவிட்டதாகத் தெரிகிறது. பல பெண்கள் பொன் நகைகளுக்குப் பதிலாக வெள்ளியாலான நகைகளை அணிந்ததாகவும்; காதுகளைக் குத்தித் துவாரம் செய்துவிட்டுத் தோடு அணியாமல் இருந்ததாகவும்; கொப்பு, முருகு, கன்னப்பூ, மூக்குத்தி, நத்து போன்ற அணிகளுக்கான துவாரங்களைக் குத்தாது விட்டதாகவும் முத்துத்தம்பிப்பிள்ளை குறிப்பிட்டுள்ளார்.\n"}
{"id": "322086", "url": "https://ta.wikipedia.org/wiki?curid=322086", "title": "பனித்தூபி", "text": "பனித்தூபி\n\nபனித்தூபி என்பது, பனிமலை வளர்க்கும் தொழில்நுட்பம் மூலம் செயற்கைப் பனிமலைகளை உருவாக்கும் முறை ஆகும். இவ்வாறு உருவாக்கப்படும் பனித்தூபியானது, கோடைகாலத்தில் நீர், பற்றாக்குறையாகக் காணப்படும் போது, பயிர்களுக்குத் தேவையான நீரை வழங்குகின்றது. லடாக் எனும் இடத்தில் வாழ்ந்துவந்த சோனம் வாங்சுக் எனும் பொறியியலாளரால் அறிமுகப்படுத்தப்பட்ட இப்பொறிமுறையினைத் தற்போது, அரசு சாராத அமைப்பான மாணவர்களின் கல்வி மற்றும் கலாச்சார இயக்கம், லடாக் நடாத்தி வருகின்றது. பனித்தூபி எனும் இத்திட்டம் 2013 ஒக்டோபரில் நிறுவப்பட்டு சனவரி 2014 இல் ஆரம்பமானது. நவம்பர் 15 ம் தேதி 2016, அன்று  சோனம் வாங்சுக் ரோலக்ஸ் விருதுகள் நிறுவனத்தால் இப்பொறிமுறையை அறிமுகம் செய்ததற்காக விருது வழங்கிக் கௌரவிக்கப்பட்டார். .\n\nSection::::பின்னணி.\nலடாக் ஓர் குளிர்ப் பாலைவனம் ஆகும். இங்கு பயிர்கள் பயிரிடப்பட்டாலும், கோடைகாலங்களில் போதியளவு பயிருக்குத்தே வையான நீர் கிடைக்காமை, பயிர் செய்யும் மக்களுக்க்கு பிரதிகூலமாக அமைந்தது. எனவே இப்பிரச்சினையைப் போகும் பொருட்டு பல பொருளியலாளர்கள், பல முயற்சிகளையும், பல ஆராய்ச்சிகளையும் மேற்கொண்டனர். இவ்வாறு ஒரு முறை பாதை வழியே நடந்து கொண்டிருந்தபோது சோனம் வாங்சுக் அவர்கள் பாலம் ஒன்றின் கீழ் பனி உருகாது அவ்வாறே இருப்பதை அவதானித்தார். பனித்தூபிப் பொறிமுறை அறிமுகமானதன் முதலாவது படி இதுவே ஆகும். பின்னர் தான் அவதானித்த பனி உருகாமைக்கான காரணத்தை ஆராய்ந்து கண்டறிந்த சோனம் வாங்சுக், கூம்பு வடிவில் ஓர் குவியல் இருக்குமானால் அக்குவியல் இலகுவில் உருகாமலும் இருக்கும் என்பதையும் கண்டறிந்தார். இவ்வாறாக பனி உருகும் முறையின் பின்னணியை வைத்தே பனித்தூபி முறை கண்டறியப்பட்டது. \n"}
{"id": "322088", "url": "https://ta.wikipedia.org/wiki?curid=322088", "title": "ஜெகன்நாதர்", "text": "ஜெகன்நாதர்\n\nஜெகன்நாத் (Jagannath) எனும் சமசுகிருத சொல்லிற்கு அனைத்துப் பிரபஞ்சங்களின் தலைவர் எனப் பொருளாகும். ஜெகன்நாதர், இந்து சமயத்தின் திருமூர்த்திகளில் ஒருவரான விஷ்ணுவின் அவதாரங்களில் எட்டாவதான கிருட்டிணரின் பெயர்களில் ஒன்றாகும். \nஒடிசா மாநிலத்தின் புரி நகரத்தில் அமைந்துள்ள புரி ஜெகன்நாதர் கோயில் ஜெகன்நாதருக்கு அர்ப்பணிக்கப்பட்ட கோயில்களில் ஒன்றாகும். ஏழு நாட்களுக்கு மேலாக நடைபெறும் ஜெகன்நாதரின் புரி தேர்த் திருவிழா உலகப் புகழ் பெற்றதாகும் \n\nஜெகன்நாதர் வழிபாடு கிழக்கு இந்தியாவில் ஒடிசா, மேற்கு வங்காளம், சத்தீஸ்கர், ஜார்கண்ட், குஜராத் மாநிலங்களில் பிரபலமானதாகும். \n\nSection::::புரி ஜெகன்நாதர் கோயில்.\nபுரி நகரத்தில் அமைந்திருக்கும் வைணக் கோயிலான புரி ஜெகன்நாதர் கோயிலில் கிருஷ்ணர் ஜெகன்நாதராகவும், பலராமன் பாலபத்திரராகவும், சுபத்திரை சுபத்திராவாகவும் மரச்சிற்பங்களில் காட்சி தருகின்றனர். \n\nSection::::ரத யாத்திரை.\nபுரி ஜெகன்நாதர் கோயிலிருந்து ஜெகன்நாதர், பாலபத்திரர் மற்றும் சுபத்திரை தனித் தனி தேர்களில் அமர்ந்து நகரை வலம் வரும் ரத யாத்திரை விழாவில் பெருந்திரளான பக்தர்கள் கூடுவர்.\nமேலும் அகமதாபாத் நகரத்திலும் ஜெகன்நாதரின் தேரோட்டம் ஆண்டு தோறும் சிறப்பாக கொண்டாடப்படுகிறது. \n\n\n"}
{"id": "322090", "url": "https://ta.wikipedia.org/wiki?curid=322090", "title": "திரோகெயார்", "text": "திரோகெயார்\n\nதிரோகெயார் டெக்னோலொஜீஸ் லிமிடெட் (Thyrocare) என்பது நவி மும்பை, எனும் வர்த்தக நகரியத்தின் ஓர் பகுதி நிறுவனம் ஆகும். சங்கிலி பகுப்பாய்வு மற்றும் தடுப்பு பராமரிப்புக்கான ஆய்வகங்கள் என்பன இங்கு உள்ளதுடன், இரத்த மாதிரிகளும் இங்கு சேர்க்கப்பட்டு பரிசோதிக்கப்படுகின்றன.  இந்தியா மற்றும்  நேபால், வங்காளம், மத்திய கிழக்கு நாடுகள் என பல பிரதேசங்களிலும் இந்நிறுவனத்தின் 1,122 இரத்த மாதிரிச் சேகரிப்பு நியைலங்கள் காணப்படுகின்றன..\n\nSection::::வரலாறு.\nமத்தியில் அணு ஆராய்ச்சி மைய முன்னாள் விஞ்ஞானியான எ.வேலுமணியினால் திரோகெயார் ஆரம்பக்கப்பட்டது. இது ப்1996 ஆம் ஆண்டில் மும்பாயில் உள்ள பைசுல்லா எனும் இடதிலேயே ஆரம்பிக்கப்படது.. எனினும் இந்நிறுவனத்தின் முதல் நோக்கம் தைரோய்ட்டுப் பரிசோதனையே ஆகும்.   இந்நோக்கத்துடன் ஆரம்பமாகிப் பின்னர் நவி மும்பையில் தனது தலைமையகத்தை நிறுவி, இந்தியா முழுதும் இரத்த மாதிரிச் சேகரிப்பை பாரிய அளவில் முன்னெடுக்க்கும் வகையில் இந்நிறுவனம் வளர்ச்சி கண்டது. இந்நிறுவனத்தால் சேர்க்கப்படும் இரத்த மாதிரிகள் மும்பையில் அமைந்துள்ள ஓர் பாரிய ஆராய்ச்சி கூடத்திற்குக் கொண்டு செல்லப்பட்டு பரிசோதிக்கப்படுகின்றன..\n\nஆரோக்க்கியம் எனும் தனது நிறுவன சுலோகம் மூலமாக தைரோயிட்டுப் பரிசோதனையை இந்நிறுவனம் 200 வகைகளிலும் செய்துவந்தது .\n"}
{"id": "322095", "url": "https://ta.wikipedia.org/wiki?curid=322095", "title": "பத்திரகாளி சமேத வீரபத்திரர் கோவில்", "text": "பத்திரகாளி சமேத வீரபத்திரர் கோவில்\n\nயாழ் நகரில்  இருந்து எட்டுமைல் தொலைவிலுள்ள கிராமம் வட்டுக்கோட்டை. இதன் அயற்கிராமமாகக் காணப்படும் சங்கரத்தை, மிக அழகிய கிராமமாகும். இங்குள்ள பிட்டியம்பதி என்னும் இடம், பச்சைப் பசேலென்ற சோலைகளும், நெல் வயல்களும் சூழ இயற்கை எழில் கொஞ்சுமிடமாகக் காணப்படுகின்றது. பிட்டியம்பதியிலுள்ள பத்திரகாளி அம்மன் கோவில், மிகப்பிரபல்யம் பெற்ற கோவிலாக விளங்குகின்றது. இக்கோவில் மூர்த்தி, தலம், தீர்த்தம், ஆகிய முச்சிறப்புகளையும் தன்னகத்தே கொண்டது. மருத மரங்களுக்கும், அரச மரங்களுக்கும் மத்தியில் இயற்கைச் சூழலில் அமைந்திருப்பது இக்கோவிலின் தனிச்சிறப்பாகக் காணப்படுகின்றது.\n\nSection::::வரலாறு.\nசங்கரத்தை பிட்டியம்பதியில் பத்திரகாளி அம்மன் கோவில் அமைந்துள்ள நிலப்பரப்பு, பெருந்தனவந்தராக விளங்கிய பெருமையினார் என்பவரின் குமாரர் முதன்மையினார் என்பவருக்கு உரியதாகக் காணப்பட்டது. ஆதியில், இவ்விடத்திலே பரந்த விருட்சமாகப் புளியமரமொன்று காணப்பட்டுள்ளது. புளிய மரத்திலே வாசம் செய்த கிளிகள் அயலிலுள்ள நெல் வயல்களைச் சேதப்படுத்தி அழித்தன. இதனைக் கண்ணுற்ற முதன்மையினார் அப்புளியமரத்தைத் தறிக்க எண்ணினார்.\n\nகி. பி. 1678 ஆம் ஆண்டு, வட்டுக்கோட்டையிலே கிறிஸ்தவ தேவாலயம் ஓன்று அமைக்கப்பட்டுக் கொண்டிருந்தது. தேவாலய அமைப்பு வேலையில் ஈடுபட்டிருந்த ஆசாரி ஒருவரை அழைத்து வந்து, பட்சிகள் வாசம் செய்யும் புளிய மரத்தை தறிக்குமாறு கேட்டுக் கொண்டார். புளிய மரத்தை தறிப்பதற்கு ஆசாரி மறுப்பு தெரிவித்தார். எனவே, தானே அம்மரத்தைத் தறிக்க முயன்றார். அப்போது அப்புளியமரத்தினடியில் காணப்பட்ட புற்றிலிருந்து வெளிப்பட்ட நாகசர்ப்பமொன்று முதன்மையினாரைத் துரத்தியது. முதன்மையினார் சற்றுத் தூரம் ஓடிய பின் களைப்படைந்து, அருகிலிருந்த பனைமர நிழலில் நின்று பார்த்தபோது, துரத்திய நாகம் படமெடுத்து ஆடுவதைக் கண்டார். இனந்தெரியாத குற்ற உணர்வு வாட்ட, சோர்வுடன் இல்லம் சென்றார். \nஅன்றிரவு முதன்மையினார் கனவிலே தோன்றிய அம்பிகை, அவர் தறிக்க எண்ணிய புளியமரத்தடியில் தனக்கு ஒரு நிழல் அமைக்கும்படி கூறியுள்ளார். அன்னையின் ஆணைக்கிணங்க முதன்மையினார், புளியமரத்தடியில் அம்பிகைக்கு, நிழல் மடம் அமைத்து வழிபடத் தொடங்கினார். இவ்வாறு அமைக்கப்பட்ட புளியமரத்தடியை நிழல் மடம் என அழைத்து ஊர் மக்களும், அயலூரவரும் வணங்கி வழிபாடு செய்ய ஆரம்பித்தனர். இவ்வாறு நிழல் மடமாகக் காணப்பட்ட இடம் நாளடைவில் மாற்றம் பெற்று, இன்று புகழ்பெற்ற பத்திரகாளி அம்பாள் ஆலயமாக மாறியுள்ளது.\n\nதற்காலத்திலும், பத்திரகாளி அம்பாள் ஆலய தலவிருட்சமாகப் புளியமரமே காணப்படுகின்றது. ஆதியிலுருந்த புளியம் விருட்ஷம்  அழிந்து விட்டது. தற்போது காணப்படும் தலவிருட்ஷம், ஆதியிலுருந்த தலவிருட்ஷத்தின் வேரிலிருந்து உற்பத்தியாகியுள்ளது. புளிய மரமானது வேரிலிருந்தோ அன்றி விருட்ஷத்தின் எந்த பக்கத்திலிருந்தோ உருவாகக் கூடிய மரமல்ல. இவ்வாறு வேரிலிருந்து உருவாகி வளர்ச்சி பெற்றுக் காணப்படும் இவ்விந்தை, தாவரவியல் வல்லுனர்களின் ஆராய்ச்சிக்கு அப்பாற்பட்டுக் காணப்பட்டதை அவர்களே வியந்துள்ளனர்.\n\nSection::::அற்புதங்கள்.\nஇவ்வாலயத்திலே நடைபெறும் அற்புதங்கள் பல. இப்புளிய மரத்தில் இப்பொழுதும் ஒரு நாக பாம்பு காணப்படுவதாகக் கூறுவர். ஆன்றவிந்தடங்கிய சான்றோராகிய சித்தர்களே பாம்புருவில் வழிபாட்டு தலங்களில் உறைவதாக ஓர் ஐதீகமுண்டு. இச்சித்தர்கள் ஆலயங்களிலே காணப்படும் திருவுருவங்களில் எழுந்தருளி, பக்தர்கள் வேண்டியதை அருளுவர். இந்தியா, இலங்கை போன்ற நாடுகளில் சித்தர்கள் வாழ்ந்த தலங்கள் சக்திமிக்க தலங்களாக காணப்படுகின்றன.\n\nசங்கரத்தை பத்திரகாளி அம்மன் ஆலய புளிய மரத்தடியில் உறையும் நாகம், திருவிழாக் காலங்களில் உள் மண்டபத்தில், விக்கிரகங்களுக்குப் பக்கத்தில் வந்து, பூசகர் வைக்கும் பாலைக் குடித்துவிட்டுப் போவதைப் பக்தர்கள் கண்டு வியந்து வணங்கி வழிபடுவது வழக்கம். திருவிழாக் காலங்களிலே புளியமரத்தின் கீழ் மேளக்கச்சேரி இடம் பெறுவது வழக்கம். அப்போது மகுடி இசைத்தால், அவ்வேளையில் அம்மரத்தில் உறையும் நாக பாம்பு புளியமரத்தில் காட்சி கொடுப்பதையும், இசைகேற்ப ஆடுவதையும் திருவிழாக் காண வருவோர் கண்டு வியந்துள்ளனர்.\n\nஇவ்வாலயத்தின் அயலில் அமைந்துள்ள திருக்கேணியில் காணப்பட்ட நீர் ஒரு சில தினங்கள், பால் போல் வெண்ணிறமாகி, நறுமணம் வீசியது. இவ்வாறான அற்புதத்தைக் காண நாடெங்கிலுமிருந்து பல்லாயிரக்கணக்கான பக்தர்கள் வந்து தரித்துச் சென்றுள்ளனர்.\n\n2001 ஆம் ஆண்டு பங்குனி உத்தரத் தேர்த் திருவிழா மிகச் சிறப்பாகக் கொண்டாட ஆயத்தங்கள் செய்யபட்டது. ஆயிரக்கணக்கான மக்கள் ஆலயத்தில் திரண்டிருந்தனர். திடீரெனப் பெருமழை ஏற்பட்டு, தேரோடும் வீதி சேறும், சகதியுமாகக் காணப்பட்டது . வாகனங்கள் பல சகதியுள் புதையுண்ட நிலையில் தேரோட்டம் நடைபெறுமா? எனப் பக்தர்கள் அன்னையின் முன் இறைஞ்சி நின்றனர். இந்நிலையில் தேரை இழுங்கள் என்ற அருள்வாக்கினைக் கேட்ட பக்தர்கள் வெள்ளம், சகதி இவற்றையும் பொருட்படுத்தாது தேரை இழுத்த போது, எவ்வித இடருமின்றித் தேர் இருப்பிடத்துக்கு வந்தது. அவ்வேளையில் சுவாமியின் பீடத்தின் அடியிலிருந்து, ஒரு சிறிய பாம்பு ஊர்ந்து சென்ற காட்சியைக் கண்டு, பக்தர்கள் அன்னையின் அருளை ஏற்றிப் போற்றினர்.\n\nகருணையே வடிவானவள் அன்னை. தனது பக்தர்கள் துன்புறும் வேளையில் அவர்கள் துயர் நீக்கி அருளிய சம்பவங்களை இவ்வூர் மக்கள் தமது அனுபவ வாயிலாக அறிந்துள்ளனர். சங்கரத்தை பத்திரகாளி அம்பாள் அருளிய அற்புதங்களோ சொல்லில் அடங்காதவை. 1976 ஆம் ஆண்டு நடைபெற்ற அற்புத நிகழ்வொன்றை அனுபவித்த அடியவர் ஒருவர் கொழும்புத்துறையில் வாழ்ந்து வந்தார். இவர், கொழும்புத்துறை விநாயகர் கோவிலில் அமைந்துள்ள ஸ்ரீஇராஜ இராஜேஸ்வரி அம்பாளில் மிகவும் பக்தி கொண்டவர். தனது துன்பங்களைத் தீர்த்து வைக்க வேண்டி, அம்பாளை வழிபட்டு, வறுமையிற் செம்மையாகத் தனது கணவருடனும் ஏழு குழந்தைகளுடனும் இந்த அடியவர் வாழ்ந்து வந்தார்.\n\n1976 ஆம் ஆண்டு மாசி மாதம் 9ஆந் திகதி மாலை ஆறு மணியளவில், ஒரு வயோதிபப் பெண்மணி, அடியவர் வீட்டுக்கதவைத் தட்டியுள்ளார். வீட்டிலுள்ளோர் கதவைத் திறந்து பார்த்த பொழுது, கருமையான நிறங்கொண்ட வயோதிபப் பெண்மணியொருவர், வெண்ணிற ஆடையணிந்து கையிலே பிரம்புடன் நின்று கொண்டிருந்தார். கதவைத் திறந்த அடியவரைப் பார்த்து, \"உனக்கு மருந்து கொண்டு வந்துள்ளேன், என்னைத் தெரியவில்லையா?\" என அன்போடு கூறியுள்ளார். \n\nஅப்பொழுது அடியவர் \"ஆச்சி, உங்களை எனக்கு தெரியவில்லை, எங்கிருந்து வருகிறீர்கள்?\" என்று வினவ, \"நான் சங்கரத்தை பத்திரகாளி அம்மன் கோவிலிலிருந்து வருகின்றேன்\" எனக் கூறியுள்ளார். அதனைக் கேட்ட அடியவர், \"ஆச்சி நீங்கள் தூரத்திலிருந்து வந்திருக்கிறீர்கள், போகும்போது பஸ்ஸிலே போகலாம்\" என்று கூற, \"நான் பஸ் ஏறுவதில்லை, நடந்தே போய் விடுவேன்\" எனக் கூறியவாறு சிறிது தூரம் நடந்து சென்று திடீரென மறைந்து விட்டார்.\n\nஇச்சம்பவத்தினால் மனங்கலங்கியிருந்த வேளை, அடியவரின் கணவர் அன்றிரவு தான் ஓர் கனவு கண்டதாக மனைவியிடம் விவரித்துள்ளார். அக்கனவிலே ஒரு பழைய கட்டிடத்தைக் கண்டதாகவும், அதனைச் சூழவுள்ள வயலில் பெண்கள் அறுவடை செய்து கொண்டிருந்ததாகவும், அக்கட்டிடத்தின் முன் ஒரு கேணி இருந்ததாகவும் கூறினார். தான் கனவிலே கண்ட கட்டிடத்தினுள் ஒரு அழகிய பெண், ஆடை ஆபரணச் சிறப்புடன் ஊஞ்சல் ஆடுவதைக் கண்டதாகவும் விபரித்தார். தமது வீட்டிற்கு வருகை தந்த வயோதிபப் பெண்மணிக்கும், தான் இரவு கண்ட கனவிற்கும் ஏதோ தொடர்பிருக்க வேண்டும் என எண்ணி, சங்கரத்தை இருக்குமிடந் தேடித் தம்பதிகள் சென்றனர்.\n\nஅடியவர், தான் கனவிலே கண்ட அதே காட்சிகளைப் பிட்டியம்பதியிலே கண்டார். ஆனால் ஊஞ்சல் பலகையிலே பெண்ணிற்குப் பதிலாகப் பூசகர் இராமநாதன் என்பவர் அமர்ந்திருந்தார். அவரிடம், தமது வீடு தேடிவந்த ஆச்சியின் தோற்றத்தை விவரித்து, கோவிலுக்கு அருகாமையில் யாராவது ஆச்சி வசிக்கிறார்களா? என வினவினார். அதற்குப் பூசகர் இராமநாதன், அப்படி யாரும் அவ்விடத்தில் வசிப்பதில்லை என்று கூறி, \"ஏன் ஆச்சியின் தரிசனம் கண்டா வந்தீர்கள்? ஆச்சி எங்கெல்லாமோ போய் வருகின்றா\" எனக் கூறியதோடு \"பத்திரகாளி ஆச்சி நேரில் உங்களிடம் வந்து தனது அற்புதத்தைக் காட்டியுள்ளார். நீங்கள் பெறற்கரிய பேறு பெற்றவர்கள்\" எனப் பூசகர் இராமநாதன் கூறினார்.\n\nஇவ்வேளையில், பூசகர் இராமநாதன் அவர்கள் தனது  தந்தையார் கோவிலில், வெள்ளிக்கிழமைகளில் தயிர்ச்சாத நைவேத்தியம் வைத்துப் பூசை செய்வது வழக்கம். அவ்வாறு செய்யும்பொழுது அவருக்கு நாகசர்ப்பம் காட்சி கொடுப்பதும் வழக்கமாகக் காணப்பட்டுள்ளது. தனது தந்தையாருக்குக் கிடைக்கும் அற்புதக் காட்சி தனக்கும் கிடைக்க வேண்டும் என மனமுருகி வேண்டி வந்துள்ளார். ஒருநாள் பூசகர் இராமநாதன் பூசை செய்யும் பொழுது அன்னையின் முன் மனமுருகித் தனக்கு காட்சியளிக்குமாறு வேண்டியபொழுது, நாகசர்ப்பம் காட்சியளித்துள்ளது. அப்பொழுது, \"நான் உன்னை நம்பினேன், தாயே நம்பினேன் \" எனக் கூறியவாறு தீபம் காட்ட, நாகசர்ப்பம் சோமுகை வழியாகச் சென்று, அருகேயுள்ள புளியமரத்தில் குடிகொண்டது எனக் கூறினார்.\n\nஇவ்வாறான அன்னையின் அற்புதங்கள் இன்று நேற்றல்ல, காலங்காலமாக நம்பிய அடியவர்க்கு நடந்துள்ளதை அபிராமிபட்டரின் வாழ்க்கை வரலாறு சுட்டிக் காட்டுகின்றது. ஸ்ரீ இராமகிருஷ்ண பரமஹம்சர் காளி மீது கொண்ட தீராத பக்தியால் அவர் பெற்ற அற்புதங்கள் சொல்லில் அடங்காதவை.\n\nஆதிகாலத்தில் அம்பிகை ஆலயங்களில் பலியிடும் வழமை காணப்பட்டது . இவ்வாலயத்திலும் அம்மரபு காணப்பட்டுள்ளது. காலப்போக்கில் பலியிடும் வழக்கம் நிறுத்தப்பட்டது . ஆலயந்தோன்றிய காலந்தொட்டு வீரபத்திரர் மண்டபத்தடியில் பொங்கிப் படைத்தல், உயிர்ப்பலி கொடுத்தல் போன்ற நிகழ்வுகள் நடைபெற்று வந்துள்ளது.\n\nSection::::திருப்பணி செய்தவர்கள்.\nசங்கரத்தை பிட்டியம்பதி பத்திரகாளி அம்மன் கோவில் திருப்பணிக்கும், வளர்ச்சிக்கும் பலர் முன்னின்று உழைத்துள்ளனர். இவர்களுள் தவத்திரு சிவயோக சுவாமிகளின் நம்பிக்கைக்குப் பாத்திரமானவரும், சங்கரத்தை வாசியும் சிவநெறிச் செல்வருமான அமரர் திரு அம்பலவாணர் தில்லையம்பலம் அவர்கள் குறிப்பிடத்தக்கவர். இவர் தலைமையில் 1947ஆம் ஆண்டு, இந்து வாலிபர் சங்க உறுப்பினர்களின் ஆதரவுடன் ஆலயத்தில் நடைபெறும் உயிர்ப்பலியை நிறுத்த பிரச்சாரம் செய்யப்பட்டது. இதன் விளைவாக உயிர்பலி நிறுத்தப்பட்டது. \nSection::::ஆலய அமைப்பு.\n \nசங்கரத்தை பத்திரகாளி அம்மன் ஆலயத்தில் முதன்மையினார் பரம்பரையைச் சேர்ந்த வேளாள சமூகத்தினரே பூசகர்களாய் கடைமையாற்றுகின்றனர். நிழல் மடமாயிருந்த இவ்வாலயம் காலத்திற்கு  காலம் புனருத்தாரணம் செய்யப்பட்டுள்ளது. ஆரம்பத்தில் புளியமரத்தடியில் நாற்காலி ஒன்றினை வைத்து, அதனை வீரபத்திரக் கடவுளுக்குரிய பீடமாக மனதிருத்தி வழிபட்டுள்ளனர். ஆனால் தற்போது வீரபத்திரரின் பாதமும், இடபமும் பொறிக்கப்பட்ட பீடம் அமைக்கப்பட்டு அதற்கு மண்டபம் அமைத்து வழிபாடு நடைபெற்று வருகின்றது. ஆலய மூலஸ்தானத்தில் வெள்ளியால் செய்யப்படட நாகாசனத்தில், ஐம்பொன்னாலான விக்கிரகங்களாக பத்திரகாளி அம்பாள் சமேத வீரபத்திரர் திருவுருவம் காணப்படுகின்றது.\n\nபுளியமரத்தடியில் ஆரம்பமான சங்கரத்தை பிட்டியம்பதி பத்திரகாளி அம்மன் வழிபாடு, அடியார்களின் பரோபகார சிந்தனையால், இன்று வளர்ச்சி பெற்ற ஆலயமாகக் காணப்படுகின்றது. இவ்வாலயத்திலே பரிவார மூர்த்தங்களாக விநாயகர், நவக்கிரகம், பைரவர், சண்டிகேஸ்வரி ஆகியனவும் நிறுவப்பட்டுள்ளன. ஆலயத்தின் முன்வாசலில்  பெரிய தீர்த்தக் கேணி காணப்படுகின்றது. தீர்த்தக் கேணிக்கு அண்மையில் அழகான பூந்தோட்டம் காணப்படுகின்றது. 1955 ஆம் ஆண்டு ஆலயம் புனரமைக்கப்பட்டு ஆலயத்திற்கு உள்வீதியும் அமைக்கப்பட்டது.\n\nSection::::உற்சவ தினங்கள்.\nஈழத்திருநாட்டில் வருடத்தில் இரு முறைகள் உற்சவம் நடைபெறும் ஆலயங்கள் சிலவாகவே காணப்படுகின்றன. சங்கரத்தை, பிட்டியம்பதி பத்திரகாளி அம்மன் ஆலயம் வருடத்தில் இரு திருவிழாக்களைக் கொண்டாடும் சிறப்புப் பெற்றது. பங்குனி உத்தரம், ஆனி உத்தரம் ஆகிய இரு நட்சத்திரங்களை மையமாகக் கொண்டு திருவிழா நடைபெறும். பங்குனி உத்தரத் திருவிழா பத்திரகாளி அம்பாளுக்கும், ஆனி உத்தரத் திருவிழா வீரபத்திர சுவாமிக்கும் சிறப்பாக நடைபெறும். பங்குனி உத்தரத் திருவிழாவிலே ரதோற்சவம், தீர்த்தோற்சவம் என்பன நடைபெறும். உற்சவ காலங்களிலே மடைபோடல், மகாபேரிகை (பறை அடித்தல்) போன்றவை தற்காலத்திலும் இடம் பெறுகின்றன.\nஈழத் தமிழருக்கெதிராகக் கடந்த நான்கு தசாப்தங்களுக்கு மேலாக இடம் பெற்ற யுத்தம் ஓய்ந்து, அமைதியான சூழ்நிலை ஏற்பட்டுள்ள வேளையில் பல ஆலயங்கள் புனருத்தாரணப் பணியிலே ஈடுபட்டுள்ளன. சங்கரத்தை பத்திரகாளி அம்மன் ஆலயத்திலும் 2003 ஆம் ஆண்டு ஆலயத்திருப்பணிகள் மேற்கொள்ளப்பட்டன. தெற்கு வாசலிலே கோபுரம் அமைக்கப்பட்டு, ஆலயம் பிரம்மாண்டமானதொரு தோற்றத்துடன் விளங்குகின்றது. 2003 ஆம் ஆண்டு மார்ச் மாதம் ஆலயத்தின் முன்வாசலில் ஐந்தடுக்குக் கொண்ட கோபுரம் அமைப்பதற்கு அடிக்கல் நாட்டு வைபவம் நடைபெற்றது. \nஇவ்வாலயத்திற்கு குடா நாட்டின் பல பகுதிகளிலிருந்து பக்தர்கள் வருவதோடு, தமது மனக்குறை தீர அம்பாளின் அருளை வேண்டி நேர்த்திகள் செய்வதும், பொங்கலிட்டு வணங்குவதும் வழக்கமாகக் காணப்படுகின்றது. உலகம் முழுமையாக இயங்க ஆதாரமாக உள்ளவள் பராசக்தி அன்னையே. அன்னையை எந்த வடிவில் வணங்கினாலும், தாய்மைக்கே உரிய கருணையோடு அருள் புரிவாள் என்பதற்குச் சங்கரத்தை பத்திரகாளி அம்மன் சமேத வீரபத்திரர் ஆலயம் சான்றாகக் காணப்படுகின்றது.\n"}
{"id": "322098", "url": "https://ta.wikipedia.org/wiki?curid=322098", "title": "மகாகவி பாரதி நினைவு நூலகம்", "text": "மகாகவி பாரதி நினைவு நூலகம்\n\nமகாகவி பாரதி நினைவு நூலகம்  என்பது தமிழ்நாட்டின் ஈரோடு நகரின்  கருங்கல்பாளையத்தில் அமைந்துள்ள ஒரு பொது நூலகம் ஆகும். தமிழ்நாட்டுப் புரட்சிக் கவிஞர் பாரதியாரின் நினைவாக இந்நூலகத்திற்குப் பெயர் சூட்டப்பட்டது. கருங்கல்பாளையம் நூலகம் எனவும்  இது பொதுவாக அறியப்படுகிறது.\n\nSection::::வரலாறு.\nமுன்னதாக, ஓர் அறையாகக் காணப்பட்ட இந்நூலகத்தை உள்ளூர் மக்கள் \"கருங்கல்பாளையம் வாசிப்பு அறை\" என அழைத்தனர். பின்னர், சுப்பிரமணிய பாரதி  1921 ஆம் ஆண்டு இவ்வாசிப்பு அறைக்கு வருகை தரவே \"மகாகவி பாரதி நூலகம்\" என இது பெயர் மாற்றம் பெற்றது. பின்னர் பாரதி இறந்ததினால் பாரதி நினைவு நூலகமாக மாற்றம் கண்டு வளர்ச்சி அடைந்து வந்தது.\n\nSection::::பாரதியாரின் வருகை.\n1921 ஜூலை 31 அன்று மனிதன் அழியான் எனும் தலைப்பில் உரை ஒன்றை ஆற்றுவதற்காக கருங்கல்பாளையம் வாசிப்பு அறைக்கு பாரதியார் வருகை தந்தார். ஒரு சில வாரங்கள் கழித்து அவர் நோய்வாய்ப்பட்டு இறந்தார். கருங்கல்பாளையத்தில் ஆற்றிய உரையே அவரது கடைசி பொது உரையாக இருந்தது.\n\nSection::::சேமிப்புகள்.\nபின்னர், ஈரோடு நிர்வாகம் இந்நூலகத்தைப் புதுப்பித்து, பாரதியாரின் ஒவ்வொரு ஆக்கங்களையும் சேகரித்தது. பாரதியார் எழுதிய கட்டுரைகள், கவிதைகள், மற்றும் அவர் பொதுக்கூட்டங்களில் தேசிய விடுதலை, பெண் சுதந்திரம் பற்றி ஆற்றிய உரைகள், அவரது ஓவியங்கள் \nபோன்றவற்றை இந்நூலகம் தன்னகத்தே வைத்திருக்கின்றது. மேலும், பாரதியார் \" \"சுதேசமித்திரன் \" \" எனும் தினப்பத்திரிகைக்கு எழுதிய ஆக்கங்கள் அனைத்தையும் இந்நூலகத்தில் காணலாம்\n\nSection::::அருங்காட்சியகம்.\nநுலகக் கட்டிடத்திற்கு அப்பால் பாரதியாரின் வாழ்க்கை வரலாறு பற்றிய ஓர் அருங்காட்சியகத்தையும் இந்நூலகம் கொண்டுள்ளது. இங்கு பாரதியார் பிறப்பிலிருந்து இறப்பு வரையிலான அனைத்து விடயங்களையும் காணலாம்.\n"}
{"id": "322099", "url": "https://ta.wikipedia.org/wiki?curid=322099", "title": "படித்துறை", "text": "படித்துறை\n\nபடித்துறை அல்லது காட் (ghat) என்ற வட மொழிச் சொல்லிற்கு நீர் நிலைகளில் இறங்கி குளிப்பதற்கு அமைக்கப்பட்டிருக்கும் வரிசையாக பரந்த படிகள் கொண்ட கட்டிட அமைப்பு எனப் பொருளாகும். இராமேஷ்வரத்தில் உள்ள அக்னி தீர்த்தம் போன்ற புனிதக் கடல் பகுதி, கங்கை ஆறு, சிப்ரா ஆறு, காவேரி ஆறு போன்ற புனித ஆறுகள், பிரம்மசரோவர், புஷ்கர் போன்ற புனித குளங்களில் இறங்கி புனித நீராடுவதற்காக வரிசையான படிக்கட்டுகள் கொண்ட அமைப்பாகும்.\n\nSection::::படித்துறைகளில் வழிபாடு, சடங்குகள் மற்றும் கும்பமேளா.\nபுனித கங்கை ஆறு, காவேரி ஆறு, சிப்ரா ஆறு, நர்மதை ஆறு, துங்கபத்திரை ஆறு, கிருஷ்ணா ஆறு மற்றும் நர்மதை ஆறுகளில் மக்கள் இறங்கி குளிப்பதற்கு பல படித்துறைகள் அமைக்கப்பட்டுள்ளது. புனித ஆறு, குளங்களின் படித்துறைகளில் நீத்தார் வழிபாடு போன்ற சமயச் சடங்குகள் செய்யப்படுகிறது. மேலும் சூரிய கிரகணம் மற்றும் சந்திர கிரகணம் முடிந்தவுடன் இதுபோன்ற நீர்நிலைகளில் குளிப்பது இந்துக்களின் மரபாகும்.\n\nமேலும் கங்கை பாயும் வாராணசியின் மணிகர்னிகா படித்துறை மற்றும் அரிச்சந்திரன் படித்துறை, மற்றும் நேபாளத்தின் பசுபதிநாத் கோவில் அருகே பாயும் பாக்மதி ஆற்றின் படித்துறைகளில் இறந்தவர்களின் சடலங்களில் எரிப்பதால், இறந்தவர் வீடுபேறு அடைவர் என்பது இந்துக்களின் நம்பிக்கையாகும்.\n\n12 ஆண்டுகளுக்கு ஒரு முறை நடக்கும் கும்பமேளா எனும் திருவிழா இந்தியாவின் கங்கை ஆறு பாயும் அரித்துவார், வாராணசி, பிரயாகை மற்றும் சிப்ரா ஆறு பாயும் உஜ்ஜைன் நகரங்களில் நடைபெறுகிறது.\n\nSection::::சடலங்களை எரியூட்டும் படித்துறைகள்.\nஇந்தியாவின் வாரணாசியில் உள்ள மணிகர்னிகா படித்துறை மற்றும் அரிச்சந்திரன் படித்துறையிலும், நேபாள நாட்டின், பசுபதிநாத் கோவில் அருகே பாயும் பாக்மதி ஆற்றின் படித்துறைகளில் இறந்த இந்துக்களின் சடலங்களை எரிப்பதால் வீடுபேறு கிட்டும் என நம்பிக்கை இந்துக்களிடம் உள்ளது.\n\n\n"}
{"id": "322104", "url": "https://ta.wikipedia.org/wiki?curid=322104", "title": "சூரியச் சுழற்சி 23", "text": "சூரியச் சுழற்சி 23\n\nசூரியச் சுழற்சி 23 \"(Solar cycle 23)\" என்பது 1755 ஆம் ஆண்டிற்குப் பின்னர் சூரியனின் மேற்பரப்பில் உள்ள சூரியப் புள்ளிகளின் செயற்பாட்டை விரிவாகப் பதிவு செய்யத் தொடங்கியபிறகு வகைப்படுத்தப்பட்ட இருபத்து மூன்றாவது சூரியச் சுழற்சியாகும். இச்சுழற்சி 1996 ஆம் ஆண்டு மே மாதம் தொடங்கி 2008 ஆம் ஆண்டு சனவரி மாதம் வரையில் 11.7 ஆண்டுகளுக்கு நீடித்ததது. பனிரெண்டு மாதங்களின் சராசரி அடிப்படையில், சூரியச் சுழற்சி 23 இன் சூரியப் புள்ளிகளின் மாதாந்திர எண்ணிக்கை அதிகப்பட்சமாக 120.8 எண்ணிக்கையும் (மார்ச் 200) குறைந்த பட்சமாக 1.7 என்ற எண்ணிக்கையுமாக கணக்கிடப்பட்டது. மேலும், இச்சுழற்சிக் கலத்தில் தோராயமாக 821 நாட்கள் சூரியப்புள்ளிகள் எதுவும் காணப்படாமல் இருந்ததாக கணக்கிடப்பட்டது. \n"}
{"id": "322108", "url": "https://ta.wikipedia.org/wiki?curid=322108", "title": "பெரும்பள்ளம் கால்வாய்", "text": "பெரும்பள்ளம் கால்வாய்\n\nபெரும்பள்ளம் கால்வாய் ஒரு நீர்ப்பாசனக் கால்வாய் ஆகும். தமிழ்நாட்டில் உள்ள ஈரோடு நகரில் இது அமைந்துள்ளது. மேற்கில் இருந்து கிழக்காக முழுவதும் இக்கால்வாய் குறுக்கறுத்துப் பாய்கின்றது. காவேரி ஆற்றில் சென்று இக்கால்வாய் கலக்கின்றது . அது இயங்கும் ஒரு நீளம் சுமார்  ஆகும்.\n\nகீழ் பவானி திட்ட கால்வாய்க்கு அருகில் ஓடும் இது, மேலதிக மழைநீரை நதிக்குக் கொண்டு செல்கின்றது. ஈரோட்டில் அமைந்துள்ள நஞ்சனாபுரம், \nபழையபாளையம், சூரம்பட்டி, திண்டல், செங்கோடம்பாளையம், கற்பாலம், மரப்பள்ளம் ஆகியவற்றூடாக இக்கால்வாய் செல்கின்றது\n\nSection::::அணைக்கட்டு.\nபெரும்பள்ளம் அணைக்கட்டு எனும் பெயரில் ஓர் அணைக்கட்டு 1966 ஆம் ஆண்டில் இங்கு கட்டப்பட்டது.\n"}
{"id": "322114", "url": "https://ta.wikipedia.org/wiki?curid=322114", "title": "க. பாஸ்கரன்", "text": "க. பாஸ்கரன்\n\nக.பாஸ்கரன் (பிறப்பு 5 ஜனவரி 1951) தமிழ்நாட்டில் மயிலாடுதுறையில் பிறந்தவர். இவரது பெற்றோர் ஆர்.கணபதி, க.விருதாம்பாள். சைவ சித்தாந்தத்திலும், பண்பாட்டு ஆய்வுகளிலும் மிகுந்த ஈடுபாடு உடையவர். பல ஆய்வியல் நிறைஞர்களையும், முனைவர் பட்ட ஆய்வாளர்களையும் உருவாக்கியுள்ளார். தமிழ்ப்பல்கலைக்கழகத்தில் 6 ஆகஸ்டு 2015 முதல் 5 ஆகஸ்டு 2018 வரை துணைவேந்தராகப் பணியாற்றியுள்ளார்.\n\n\n\n\nSection::::வெளியிட்டுள்ள நூல்கள்.\nகீழ்க்கண்டவை உள்ளிட்ட சுமார் 20 நூல்களை எழுதியுள்ளார். இவற்றுள் 12ஆங்கில நூல்களும் அடங்கும்.\n\nSection::::தொலைக்காட்சி, வானொலி.\nபிபிசி, சன், ஏஎன்எம், உள்ளிட்ட பல தொலைக்காட்சிகளிலும், சமணம், சித்தர்கள், புத்தர், நாயன்மாகள், மேற்கத்திய தத்துவம் உள்ளிட்ட பல தலைப்புகளில் வானொலியிலும் உரையாற்றியுள்ளார்.\n\nSection::::வெளிநாட்டுப் பயணங்கள்.\nதென் ஆப்பிரிக்கா, கனடா, ஜெர்மனி, இங்கிலாந்து, ஸ்வீடன், சுவிட்ஸர்லாந்து, மலேசியா,இலங்கை உள்ளிட்ட பல நாடுகளுக்குச் சென்று வந்துள்ளார்.\n\n"}
{"id": "322125", "url": "https://ta.wikipedia.org/wiki?curid=322125", "title": "பக்கிரிசாமி சந்திரசேகரன்", "text": "பக்கிரிசாமி சந்திரசேகரன்\n\nபக்கிரிசாமி சந்திரசேகரன் (15 எப்பிரல் 1934) இந்தியாவைச் சேர்ந்த தடயவியல் துறை நிபுணர் ஆவார் \nஇராசிவ் காந்தி கொல்லப் பட்டபோது பெல்ட் பாம் கொண்டு அவர் கொல்லபட்டார் என்பதைக் கண்டறிந்து அறிவித்தார்.\n\nSection::::வாழ்க்கைக்குறிப்பு.\nதமிழ்நாடு நாகப்பட்டினத்தில் பிறந்த சந்திரசேகரன் அண்ணாமலைப் பல்கலைக்கழகத்தில் இளம் அறிவியல் மற்றும் முதுஅறிவியல் பட்டம் பெற்றார்.\nதமிழ் நாட்டில் காவல்துறையின் கட்டுப்பாட்டில் இருந்த தடயவியல் துறையைப் பிரித்து தனித் துறையாக ஆனபிறகு அதன் தலைவராக அமர்த்தப்பட்டார். பன்னாட்டுத் தடயவியல் நிறுவனத் தலைவராக இருந்தார். தடயவியல் துறை தொடர்பான பல கட்டுரைகளை எழுதினார். இவர் எழுதிய  'உலகின் முதல் மனித வெடிகுண்டு' என்னும் நூல் பல நாடுகளில் காவல் துறையில் பாடப் புத்தகங்களாக உள்ளது.\n\nஜெய்ப்பூர் பல்கலைக்கழக துணைவேந்தராகவும் பணியாற்றியவர். 2000 ஆம் ஆண்டில் இந்திய நடுவணரசு இவருக்குப் பத்மபூசண் விருது வழங்கி கௌரவித்தது.\n"}
{"id": "322129", "url": "https://ta.wikipedia.org/wiki?curid=322129", "title": "புஷ்பவல்லி", "text": "புஷ்பவல்லி\n\nபெந்தபாடு புஷ்பவல்லி அல்லது பொதுவாக புஷ்பவல்லி (சனவரி 3, 1925 - 1991) பழம்பெரும் தென்னிந்தியத் திரைப்பட நடிகை ஆவார். தெலுங்கு, தமிழ் திரைப்படங்களில் நடித்தவர். இவர் ஜெமினி கணேசனின் இரண்டாவது மனைவி ஆவார். ஜெமினி கணேசனுடன் பல திரைப்படங்களில் நடித்துள்ளார். \"மிஸ் மாலினி\" (1947), \"சத்தியபாமா\" (தெலுங்கு) ஆகியவை இவருக்குப் புகழ் தேடித் தந்தன.\n\nSection::::வாழ்க்கைக் குறிப்பு.\nஆந்திராவில் உள்ள கோதாவரி மாவட்டத்தில் பெந்தபாடு என்ற ஊரில் தொண்டாபுரம் ஜமீன் குடும்பத்தில், ஆந்திர வைணவ மரபில் பிறந்தவர் புஷ்பவல்லி. சென்னையைச் சேர்ந்த வழக்கறிஞர் ஐ. வி. ரங்காச்சாரி என்பவரைத் திருமணம் புரிந்தார்.\n\nபிற்காலத்தில் இவர் ஜெமினி கணேசனைத் திருமணம் புரிந்தார். நடிகை ரேகா இவர்களின் மகள் ஆவார்.\n\nSection::::திரைப்படங்களில் நடிப்பு.\n1936 ஆம் ஆண்டில் துர்கா சினிடோனின் சம்பூர்ண இராமாயணம் என்ற தெலுங்குப் படத்தில் ஒரு சிறு பாத்திரத்தில் நடித்ததன் மூலம் திரையுலகில் நுழைந்தார். இவரது திறமையைக் கண்ட இயக்குநர் சி. புல்லையா தனது \"சல் மோகனரங்கா\" திரைப்படத்தில் நல்ல சந்தர்ப்பமளித்தார். தொடர்ந்து மோகினி பஸ்மாசுரா, வரவிக்ரயம் ஆகிய படங்களில் நடித்து நல்ல இடத்தைப் பிடித்துக் கொண்டார். தசாவதாரம், மாலதி மாதவம், தாராசசாங்கம் சூடாமணி, சத்தியபாமா போன்ற தெலுங்குப் படங்களில் நடித்துப் புகழ் பெற்ற பின்னர் தமிழ்த்திரையுலகில் நுழைந்தார். இவர் நடித்த முதல் தமிழ்த் திரைப்படம் தாசி அபரஞ்சி (1944) இவருக்கு நல்ல பெயரைத் தந்தது. தொடர்ந்து, பாதுகா, விந்திய ராணி, மிஸ் மாலினி, சக்ரதாரி, சம்சாரம் போன்ற படங்களில் நடித்துப் புகழ் பெற்றார்.\n\n"}
{"id": "322141", "url": "https://ta.wikipedia.org/wiki?curid=322141", "title": "கிளை விளக்கு", "text": "கிளை விளக்கு\n\nகிளை விளக்கு பல கிளைகளுடன் கூடிய குத்து விளக்கின் வடிவம் கொண்டது. இவ்வகை விளக்குகளைக் கோயில்களிலும், வீடுகளில் சிறப்புத் தேவைகளுக்கும் பயன்படுத்தலாம். பெரிய அளவிலான இவ்வகை விளக்குகள் பல்வேறு இடங்களில் காணப்படுகின்றன.\n\nSection::::அமைப்பு.\nஇவ்விளக்குகளில் நடுவில் ஒரு உயரமான தண்டும், அதிலிருந்து பல அடுக்குகளில் கிளைத்துச் செல்லும் பல விளக்குகளும் அமைந்திருக்கும். கீழுள்ள கிளைகள் அகன்றும் அடுக்குகளில் மேல்நோக்கிச் செல்லும்போது மேல் அடுக்குகள் பெரும்பாலும் ஒடுங்கிச் செல்லும். இவ்விளக்குகள் பித்தளை முதலிய உலோகங்களால் செய்யப்படுகின்றன. இவ்விளக்குகள் கூடிய ஒளியைப் பெறுவதற்காகவும் அலங்காரத்துக்காகவும் உருவாக்கப்படுகின்றன. பல்வேறு உயரங்களில் உருவாக்கப்படும் இவ்விளக்குகளிற் பெரியவை ஆறடி வரை உயரம் கொண்டவையாக இருக்கலாம். நடுத்தண்டின் உச்சியில் குத்து விளக்குகளில் இருப்பதைப் போலவே அன்னப் பறவை அல்லது வேறு உருவங்கள் இருக்கும். இவ்வகை விளக்குகளில் இந்த உருவங்கள் சிக்கலான உருவங்களைக் கொண்டவையாகவும், நுணுக்கமான வேலைப்பாட்டுடன் கூடியவையாகவும் அமைந்திருக்கும். \n\nSection::::கிளை விளக்குகள் சில.\nஅ. இராகவன் தனது நூலில் தமிழ்நாட்டில் காணப்படும் பின்வரும் கிளை விளக்குகளைப் பட்டியல் இட்டு அவற்றை விளக்கியுள்ளார். \n"}
{"id": "322143", "url": "https://ta.wikipedia.org/wiki?curid=322143", "title": "உலகுசார் சபை", "text": "உலகுசார் சபை\n\nஉலகுசார் சபை என்பது கத்தோலிக்க திருச்சபையில் அர்ப்பணவாழ்வு சபை அமைப்பு முறைகளில் ஒன்றாகும். இதில் இருப்போர் உலகில் வாழ்ந்து கொண்டே நற்செய்தி அறிவுரைகளை கடைபிடிக்க முயற்சி செய்கிறனர். உலகின் புனிதப்படுத்துதலுக்கு சிறப்பாக அதன் உள்ளிருந்தவாறே உழைக்கின்றனர். துறவற சபையினரைப் போல இவர்கள் சமூகமாக கூடி வாழ்வதில்லை.\n\nஇவ்வகை அர்ப்பணவாழ்வு சபைகள் முதன்முதலில் பன்னிரண்டாம் பயஸினால் 1947இல் அனுமதிக்கப்பட்டன. உலகுசார் சபைகளை அமைக்க இப்போதய வழக்குப்படி திருத்தந்தையோ அல்லது மறைமாவட்ட ஆயரோ அனுமதி வழங்களாம். ஏறத்தாழ 60,000 நபர்கள் 200க்கும் மேற்பட்ட உலகுசார் சபைகளில் உறுப்பினராக உள்ளனர்.\n\nஉலகுசார் சபையின் ஓர் உறுப்பினரது அர்ப்பணம் அவர் பொதுநிலையினராயினும் அல்லது திருப்பணியாளராயினும் இறைமக்களது நடுவில் அவருக்குரிய திருச்சபைச் சட்டமுறையான நிலையை மாற்றுவது இல்லை. ஆகவே நற்செய்தி அறிவுரைகளை கடைபிடிக்க விழையும் மறைமாவட்ட திருப்பணியாளர்கள் அர்ப்பண வாழ்வு சபைகளில் சேறுவர்.\n\nகப்புச்சின் சபையின் பிரிவாக Institute of the Maids of the Poor என்பதே இந்தியாவில் தொடங்கப்பட்ட முதல் உலகுசார் சபையாகும்.\n\n"}
{"id": "322145", "url": "https://ta.wikipedia.org/wiki?curid=322145", "title": "மெத்தில் பீனைலசிட்டேட்டு", "text": "மெத்தில் பீனைலசிட்டேட்டு\n\nமெத்தில் பீனைலசிட்டேட்டு \"(Methyl phenylacetate)\" என்பது CHO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். மெத்தனால் மற்றும் பீனைல் அசிட்டிக் அமிலம் சேர்ந்து உருவாகும் இந்த எசுத்தரின் அமைப்பு வாய்ப்பாடு C6H5CH2COOCH3 என்று எழுதப்படுகிறது. தெளிவான நிரமற்ற நீர்மமாகக் காணப்படும் மெத்தில் பீனைலசிட்டேட்டு நீரில் சிறிதளவு கரைகிறது. ஆனால் பெரும்பாலான கரிமக் கரைப்பான்களில் நன்றாக கரைகிறது.\n\nமெத்தில் பீனைலசிட்டேட்டு தேனைப் போன்ற வீரிய மணமுடையதாக உள்ளது. மிகவும் வீரியமாக இருப்பதால் 10% அல்லது அதைவிடக் குறைவான , மெத்தில்பீனைல் அசிட்டேட்டை மட்டுமே முகர்ந்து பார்க்க பரிந்துரைக்கப்படுகிறது. மதுவகைகள், குடைமிளகாய், தேன், மிளகு, காப்பி போன்றவற்றில் இயற்கையாக இச்சேர்மம் காணப்படுகிறது. வாசனைப்பொருட்கள் தொழிற்சாலைகளில் பயன்படுத்தப்படுகிறது.\n\n"}
{"id": "322147", "url": "https://ta.wikipedia.org/wiki?curid=322147", "title": "பெங்கித் சுட்டிராங்மன்", "text": "பெங்கித் சுட்டிராங்மன்\n\nபெங்கித் ஜார்ஜ் டேனியல் சுட்டிராம்கிரன் (Bengt Georg Daniel Strömgren) (21 ஜனவரி 1908 – 4 ஜூலை 1987) ஒரு டேனிழ்சிய வானியலாளரும் வானியற்பியலாளரும் ஆவார்.\n\nபெங்கித் சுட்டிராம்கிரன் கோத்தென்பர்கில் பிறந்தார். இவரது பெற்றோர் எட்விக் சுட்டிராம்கிரனும் எலிசு சுட்டிராம்கிரனும் ஆவர். எலிசு சுட்டிராம்கிரன் கோப்பெனேகன் பல்கலைக்கழகத்தில் பேராசிரியராக இருந்தார். இவர் கோப்பெனேகன் பலகலைக்கழக வான்காணக இயக்குநராகவும் விளங்கினார். பெங்கித் அறிவியலாளர்களும் நோக்கீட்டாளர்களும் அவர்களது விருந்தினர்களும் புடைசூழ இருந்த பேராசிரியர் மாளிகையில் அறிவியல் சூழலில் வளர்ந்தார். இவர் தன் 14 ஆம் அகவையிலேயே ஓர் ஆய்வுக் கட்டுரையை எழுதி வெளியிட்டார். இவர் 1925 இல் தன் உயர்நிலைப் பள்ளிக் கல்வியை முடித்து கோப்பெனேகன் பல்கலைக்கழகத்தில் சேர்ந்தார். இரண்டாண்டுகளிலேயே இவர் வானியலிலும் வானியற்பியலிலும் பட்டம் பெற்றார். அடுத்த இரண்டாண்டுகளில் முனைவர் பட்டமும் பெற்றார். இவரது ஆய்வு 1929 இல் மிகச் சிறந்த மதிப்பெண்களைப் பெற்றது.\nஅப்போது இவரது அகவை 21.\n\nSection::::தகைமைகள்.\nவிருதுகள்\n\nஇவரது பெயரால் வழங்குபவை\n\n\n\n"}
{"id": "322148", "url": "https://ta.wikipedia.org/wiki?curid=322148", "title": "முஹயத்தீன் ஆண்டவர் பள்ளிவாசல்", "text": "முஹயத்தீன் ஆண்டவர் பள்ளிவாசல்\n\nமுஹயத்தீன் ஆண்டவர் பள்ளிவாசல் ( Arabic: مسجد سيد محي الدين , English: Saint Muhyuddin Mosque) என்பது இந்தியாவின் தமிழ்நாடு மாநில தஞ்சாவூர் மாவட்டத்தில் உள்ள திருப்பனந்தாள் நகரில் உள்ளது. \n\nSection::::வரலாறு.\n1980 ஆம் ஆண்டு முற்பகுதியில், பழைய மசூதி இடித்துத் தள்ளப்பட்டது. தற்போதைய வடிவத்தில் மீண்டும் கட்டப்பட்டது. புதிய மசூதி திறப்பு விழா வெள்ளிக்கிழமை, 1989 பிப்ரவரி, 3 ம் தேதி நடைபெற்றது.\nSection::::அமைப்பு.\nமசூதி இரண்டு வாயிற்களைக் கொண்டு உள்ளது.குவிமாடம் இல்லை.இரண்டு மினார்கள் உள்ளன.பள்ளிவாசலின் உள்ளே உளு செய்ய ஹவுஸ் உள்ளது.\n\nமசூதி இரண்டு மாடிகளில் உள்ளது. தரை தளத்தில் பிரார்த்தனை செய்யப்படுகிறது . \n\nSection::::அடக்கத்தலம்.\nமசூதி வளாகத்தின் நுழைவாயிலில் மஸ்தான் சாஹிப் வலியுல்லா என்ற ஷேக் அப்துர் ரகுமான் பக்சின் அடக்கத்தலம் உள்ளது. (Arabic: عبد الرحمن بكش - \"Abdu-r Raḥmān Baksh\"). \nSection::::உருஸ் சந்தனக்கூடு விழா.\nஒவ்வொரு ஆண்டும் இஸ்லாமிய நாட்காட்டியின் மூன்றாவது மாதமான ரபியுல் அவ்வல் 22 அன்று இங்கு உருஸ் எனப்படும் சந்தனக்கூடு விழா நடைபெறும்\n\n"}
{"id": "322155", "url": "https://ta.wikipedia.org/wiki?curid=322155", "title": "வசுக்கள்", "text": "வசுக்கள்\n\nவசுக்கள் என்பவர்கள் மனுவின் மைந்தனான பிரஜாபதியின் எட்டு மகன்கள் ஆவர். அவர்களின் பெயர்கள் தரா, துருவா, சோமா, அஹா, அனிலா, அனலா, பிரதியுஷா மற்றும் பிரபாசா ஆகும்.\n\nவசு எனும் சொல்லுக்கு \"வெளி\" (Space) என்று பொருள். இவர்கள் இயற்கையையும் இயற்கைக் கோட்பாடுகளையும் உருவகிப்பவர்கள். இந்த அட்ட வசுக்களில் \"தரா\" எனும் வசு புவியையும், \"அனலன்\" எனும் வசு நெருப்பையும், \"ஆப\" எனும் வசு நீரையும், \"அனிலன்\" எனும் வசு காற்றையும், \"துருவன்\" எனும் வசு துருவ நட்சத்திரத்தையும், \"சோமன்\" எனும் வசு சந்திரனையும், \"பிரபாசன்\" எனும் வசு வைகறையையும், \"பிரத்யூசன்\" எனும் வசு ஒளியையும் குறிப்பவர்கள்.\n"}
{"id": "322161", "url": "https://ta.wikipedia.org/wiki?curid=322161", "title": "அதுல் குமார்", "text": "அதுல் குமார்\n\nபேராசிரியர் அதுல் குமார் \"(Prof. Atul Kumar)\" ஒரு செயற்கை கரிம வேதியியல் பேராசிரியர் ஆவார். இந்திய அறிவியல் மற்றும் புதுமையியல் ஆராய்ச்சிக கழகம் (AcSIR), மத்திய மருந்து ஆராய்ச்சி நிறுவனம் (CSIR-CDRI) ஆகியவற்றில் பேராசிரியராகவும் முதன்மை விஞ்ஞானியாகவும் பணியாற்றினார். இந்திய அரசு 2007 ஆம் ஆண்டு இவருக்கு பத்ம சிறீ விருதை வழங்கி சிறப்பு செய்தது . \nமருத்துவ வேதியியலில் முனைவர் பட்டம் பெற்ற பேராசிரியர் அதுல் குமார், அதற்கு பிந்தைய ஆராய்ச்சிக் கல்வியை அமெரிக்காவில் உள்ள பஃப்பலோ கல்லூரியில் பெற்றார்.\n\nSection::::வாழ்க்கைப் பயணம்.\nமருத்துவ வேதியியல் துறையிலும் மருந்து வடிவமைப்பிலும் பேராசிரியர் அதுல் குமார் 24 ஆண்டுகள் அனுபவத்தைக் கொண்டிருந்தார் .\n\nSection::::கல்விப்பணி.\nபாலி ஐதரோகுயினோன் வழிப்பொருட்கள் தயாரிக்கும் தொகுப்பு முறையில் இவர் நிபுணத்துவம் பெற்றவராக இருந்தார்.சமச்சீரற்ற ஆன்ட்செச் வினைகள் வழியாக தொகுப்புமுறையில் பாலி ஐதரோகுயினோன் தயாரித்தல் and தொடர்பான இவரது ஆய்வுக் கட்டுரைகள் முறையே 195, 94 முறைகள் மேற்கோளாகப் பயன்படுத்தப்பட்டுள்ளது.\nஇந்திய மருந்துப்பொருள் உற்பத்தியாளர்கள் நிறுவனத்தின் விஞ்ஞானி விருதை இவர் வென்றுள்ளார். அமெரிக்க வேதியியல் கழகத்தின் உலகாய ஆலோசனைக் குழுவின் உறுப்பினராகவும் இருந்துள்ளார்.90 ஆய்வுக் கட்டுரைகளின் ஆசிரியராகவும் 45 காப்புரிமைகளுக்குச் சொந்தமானவராகவும் சிறந்து விளங்கியுள்ளார் \n\n"}
{"id": "322163", "url": "https://ta.wikipedia.org/wiki?curid=322163", "title": "திருச்சிராப்பள்ளி அரசு அருங்காட்சியகம்", "text": "திருச்சிராப்பள்ளி அரசு அருங்காட்சியகம்\n\nதிருச்சிராப்பள்ளி அரசு அருங்காட்சியகம் (Government Museum, Tiruchirappalli) தமிழ்நாடு மாநிலம் திருச்சிராப்பள்ளியில் உள்ள \nசிங்காரதோப்பு பகுதியில் அமைந்துள்ளது . அருங்காட்சியகம் அமைந்துள்ள இராணி மங்கம்மாள் மஹால் மதுரையை ஆண்ட \nசொக்கநாத நாயக்கரால் கட்டப்பட்டது.\n1616 இருந்து 1634 வரை பின்னர் 1665 ல் 1731 வரை, இது மதுரை நாயக்கர்களின் தர்பார் ஹாலாக இருந்தது.\n\nஅருங்காட்சியகத்தில் நிலவியல், விலங்கியல், ஓவியங்கள், மானுடவியல், கல்வெட்டியல் மற்றும் வரலாறு தொடர்பான காட்சிகள் வரிசை படுத்தப்பட்டுள்ளன.\n\nSection::::பின்புலம்.\nஇந்த அருங்காட்சியகம் 1983 ஆம் ஆண்டு நிறுவப்பட்டது. இதற்கு முன்பு சேலம் மற்றும் மதுரை அருங்காட்சியகங்கள் தமிழ்நாடு அரசால் ஏற்படுத்தப்பட்டன. முதலில் திருச்சிராப்பள்ளி கண்டோன்மெண்ட் பகுதியில் அரசு அருங்காட்சியகம் ஆரம்பிக்கப்பட்டது. பின்பு 1997 இல் இராணி மங்கம்மாள் மஹாலுக்கு மாற்றப்பட்டது. அருங்காட்சியகம் பொதுப்பணித் துறை மூலம் பராமரிக்கப்பட்டு வருகிறது.\n\nSection::::காட்சிப் பொருட்கள்.\nஅருங்காட்சியகத்தில் 2000 பொரு‌ட்க‌ள் உட்புற மற்றும் வெளிப்புற காட்சிகளாக கொண்டுள்ளது. உட்புற காட்சிகளில் சில பெருங்கற்கள் சிற்பங்கள், சிற்பங்கள், கற்கால கல்வெட்டுகள், இசைக்கருவிகள் வாசித்தல், கருவிகள், நாணயங்கள் மற்றும் சோழ சகாப்த நாணயங்கள், ஓவியங்கள் போன்ற வரலாற்றுகால தொல்பொருள்கள் ஆகியவை வைக்கப்பட்டுள்ளன.\n\nSection::::புகைப்படங்கள்.\nஅரிய ஆவணங்கள், பனை ஓலைச் சுவடிகள், படிமங்கள்,ஹைதர் அலி பயன்படுத்தப்படுத்திய ஆயுதம் மற்றும் பீரங்கி குண்டுகள், ஆரம்ப நாட்களில் பி.எச்.இ.எல் நிறுவனம், ஸ்ரீரங்கம் மாதிரி, மலைக்கோட்டை மாதிரி மற்றும் தபால்தலை சேகரிப்பு பொருட்கள் ஆகிய புகைப்படங்கள் காட்சிப்படுத்தப் பட்டுள்ளன.\nSection::::வெளிப்புற காட்சிகள்.\nவெளிப்புற பூங்காவில் கற்களாலான விக்கிரகங்கள், சிற்பங்கள் ஆகியவை உள்ளன.\nவெளிப்புற பூங்கா 17 ஏப்ரல் 2012 அன்று திறக்கப்பட்டது. பலிகொடுக்கும் பலிபீடம், கல் நந்தி மற்றும் லிங்கங்கள் உட்பட 18 ஆம் நூற்றாண்டு மற்றும் 13 ஆம் நூற்றாண்டுகளை சார்ந்த சுமார் 45 இந்து மதம் தொடர்பான சிற்பங்கள் உள்ளன.\n\nSection::::சூழலியல் பிரிவு.\nஅருங்காட்சியகத்தில் அரிய பூச்சிகள், பறவைகள் மற்றும் பாலூட்டிகள் ஆகியவற்றின் தொகுப்பு இடமாக சூழலியல் பிரிவு உள்ளது.\n\nஇந்து மத கடவுள்களான கிருஷ்ணா, துர்க்கை, திருமால் மற்றும் நடராஜரின் காட்சிகளை காண்பிக்கும் அரிய தஞ்சாவூர் ஓவியங்கள் இங்கு காணப்படுகிறன.\n\n\n"}
{"id": "322169", "url": "https://ta.wikipedia.org/wiki?curid=322169", "title": "அமுக்கப்பட்ட ஐதரசன்", "text": "அமுக்கப்பட்ட ஐதரசன்\n\nஅமுக்கப்பட்ட ஐதரசன் \"(Compressed hydrogen)\" (CH, CGH அல்லது CGH) அழுத்தத்தின் கீழ் சேகரித்து வைக்கப்பட்டுள்ள தனிம ஐதரசனின் வளிமநிலை ஐதரசன் வடிவமாகும். 350 பார் (1பார் என்பது 1,00,000 பாசுகல்கள் அழுத்தம்) மற்றும் 700 பார் அழுத்த அளவுகளில் ஐதரசன் தொட்டிகளில் சேமிக்கப்பட்டுள்ள அமுக்கப்பட்ட ஐதரசன் வாயுவானது, ஐதரசன் வாகனங்களின் நகரும் ஐதரசன் தொட்டிகளில் பயன்படுத்தப்படுகிறது. அமுக்கப்பட்ட ஐதரசன் வாயு எரிபொருளாகப் பயன்படுத்தப்படுகிறது.\nஐதரசன் குழாய்வழிப் போக்குவரத்து மற்றும் அமுக்கப்பட்ட ஐதரசன் குழாய் இழுவைவண்டிப் போக்குவரத்து ஆகியவற்றில் வளிம எரிபொருளாகப் பயன்படுத்தப்படுகிறது.\n\n"}
{"id": "322173", "url": "https://ta.wikipedia.org/wiki?curid=322173", "title": "தஞ்சாவூர் லெட்சத்தோப்பு ஜெயவீர ஆஞ்சநேயர் கோயில்", "text": "தஞ்சாவூர் லெட்சத்தோப்பு ஜெயவீர ஆஞ்சநேயர் கோயில்\n\nதஞ்சாவூர் லெட்சத்தோப்பு ஜெயவீர ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள ஆஞ்சநேயர் கோயில்களில் ஒன்றாகும். \n\nSection::::அமைவிடம்.\nஇக்கோயில் தஞ்சாவூர் மருத்துவக்கல்லூரி சாலையில் மருத்துவக்கல்லூரிக்கு அருகில் அமைந்துள்ளது. \n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::மூலவர்.\nசுமார் நான்கு அடி உயரமுள்ள மூலவரான ஜெயவீர ஆஞ்சநேயர் கம்பீரமாக வடக்கு நோக்கி செல்பவர் போல அமைக்கப்பட்டுள்ளார். அவரின் இரு திருப்பாதங்களில் பாதஜலகாவும், தண்டையும் காணப்படுகின்றன. வரது ஓரத்தில் அழகிய கத்தி உறையுடன் காணப்படுகிறது. இடது கரம் தாமரைத் தண்டை பிடித்த நிலையில் உள்ளது. பரந்த மார்பில் மணி மாலையும் முப்புரி நூலும் காணப்படுகின்றன. காதில் குண்டலம் காணப்படுகிறது. \nமூலவர் சன்னதிக்கு வலப்புறம் துளசி மாடம் உள்ளது.\n\nSection::::குடமுழுக்கு.\n25 நவம்பர் 1968இலும், அடுத்து 26 சூன் 2013இலும் குடமுழுக்கு நடைபெற்றுள்ளது. \n"}
{"id": "322177", "url": "https://ta.wikipedia.org/wiki?curid=322177", "title": "வில்லியம் ஆல்பிரெட் பவுலர்", "text": "வில்லியம் ஆல்பிரெட் பவுலர்\n\nவில்லியம் ஆல்பிரெட் வில்லீ பவுலர் (William Alfred \"Willie\" Fowler) (; ஆகத்து 9, 1911- மார்ச்சு 14, 1995) ஓர் அமெரிக்க அணுக்கரு இயற்பியலாலரும் வானியற்பியலாளரும் ஆவார். இவரும் சுப்பிரமணியன் சந்திரசேகரும் 1983 ஆம் ஆண்டின் இயற்பியலுக்கான நோபல் பரிசைப் பெற்றனர்.\n\nSection::::வாழ்க்கை.\nபவுலர் பென்சில்வேனியாவில் உள்ள பிட்சுபர்கில் பிறந்தார். இவரது இரண்டாம் அகவையில் குடும்பத்தோடு ஓகியாவில் உள்ள இலிமாவுக்குச் சென்றார். இது ஒரு நீராவித் தொடர்வண்டி நகரம் ஆகும்.இவர் ஓகியோ பல்கலைக்கழகத்தில் பட்டம் பெற்றார். அப்போது இவர் டௌ கப்பா எப்சிலான் அமைப்பில் உறுப்பினராக இருந்தார். இவர் கலிபோர்னியா தொழில்நுட்ப நிறுவனத்தில் அணுக்கரு இயற்பியலில் முனைவர் பட்டம் பெற்றார்.\n\nஇவர் நீராவிப் பொறி இயங்கிகளில் தொடர்ந்து ஆர்வம் கொண்டிருந்தார். பல நீராவிப் பொறி இயங்கிகளை பல அளவுகளில் தன்னிடம் வைத்திருந்தார். அவற்றில் ஒன்று இங்கே காட்டப்பட்டுள்ளது. இவர் கலிபோர்னியாவில் உள்ள பசதேனாவில் இறந்தார்.\n\n\n\n"}
{"id": "322180", "url": "https://ta.wikipedia.org/wiki?curid=322180", "title": "வெற்றிட உலர் பெட்டி", "text": "வெற்றிட உலர் பெட்டி\n\nவெற்றிட உலர் பெட்டி \"( Vacuum Dry Box )\" என்பது கூருணர்வு கொண்ட பொருட்களை கையாள்வதற்கு உதவும் ஒரு பாதுகாப்புக் கருவியாகும். இக்கருவி அவற்றின் கூருணர்வை மட்டுப்படுத்தவும் அல்லது கட்டுப்படுத்தப்பட்ட சூழலை உருவாக்கி அப்பொருள்களை பாதுகாப்புடன் பயன்படுத்தவும் உதவுகிறது . இத்தகைய பாதுகாப்பு சாதனங்கள் பொதுவாக வேதியியல் ஆய்வகங்களின் ஆவி வாங்கியில் காணப்படுகின்றன . கொடிய நோய்க்கிருமிகளைக் கையாளும் நாசா போன்ற அறிவியல் ஆய்வு நிறுவனங்கள் , நிலவுப் பாறைகளை ஆய்வுசெய்யும் வசதிகள் கொண்ட ஆய்வகங்கள் மற்றும் தொழிற்சாலைப் பயன்பாடுகளில் இப்பெட்டி பயன்படுத்தப்படுகிறது, மட்டுப்படுத்தப்பட்ட சூழல் கையுறைப் பெட்டியும் வண்ணமடித்தல், மணல் வீச்சு போன்ற செயல்களுக்காகப் பயன்படுத்தப்படுகிறது \n"}
{"id": "322182", "url": "https://ta.wikipedia.org/wiki?curid=322182", "title": "கிரிராஜா", "text": "கிரிராஜா\n\nகிரிராஜா (Giriraja) என்பது கர்நாடக கால்நடைத் துறையின், பெங்களூர் வேளாண் அறிவியல் பல்கலைக்கழகத்தால் உருவாக்கப்பட்ட ஒரு கோழி இனமாகும்.\n\nகிரிராஜா கோழிகள் இடும் முட்டைகள் ஒவ்வொன்றும் 52-55 கிராம் எடை கொண்டவையாக இருக்கின்றன.இவை ஆண்டுக்கு  130-150 என்ற பெரிய எண்ணிக்கையில் இடுகின்றன. முட்டைகள் எல்லாம் நல்ல தரமானவையாகவும் (80-85 விழுக்காடு), மற்றும் விவசாயிகள் தங்கள் சொந்த பயன்பாட்டுக்கு இருப்புவைக்க உகந்தவையாகவும் உள்ளன. இந்த முட்டை ஓடுகள் பழுப்பு நிறமானவையாகவும்,  பிற வர்த்தக முட்டைகள் விட தடிமனாக இருப்பதால், எளிதில் உடையாதவையாக இருக்கும். இந்தக் கோழிகள் பிற உள்ளூர் வகைகளை ஒப்பிடும்போது நல்ல வளர்ச்சியடையக் கூடியனவாகவும், கலப்பு மற்றும் கொல்லைப்புற பண்ணைகளுக்கு மிகவும் பொருத்தமானதாக உள்ளன.\n\nகொல்லைப்புற வளர்ப்புக்கு, ஐந்து கோழிகளுக்கு  ஒரு சேவல் என்ற எண்ணிக்கையில் வளர்க்க வேண்டியது அவசியம். இவற்றை வளர்க்க சிறப்பு கவணம் தேவையில்லை. இவை ஆங்காங்கே சுற்றி திறந்த வெளியில் கிடைக்கும் உணவை உண்ணக்கூடியன. மேலும் இவை நல்ல தோட்டி விலங்குகளாக இருந்து,  பூச்சிகள் மற்றும் பச்சை இலைகள் போன்றவற்றை  உண்கின்றன. இவற்றால்  பண்ணை மற்றும் சமையலறை கழிவுகளை உண்ண முடியும். இந்த பறவைகள் நல்ல நோய் எதிர்பு ஆற்றலைக் கொண்டவை என்றாலும் இவை ராணிகேட் நோயால் தாக்கப்படுகின்றன. இதன் ஒரு நாள் வயது குஞ்சு 42-45 கிராம் எடையுடையது. \n"}
{"id": "322184", "url": "https://ta.wikipedia.org/wiki?curid=322184", "title": "பழனி அரசு அருங்காட்சியகம்", "text": "பழனி அரசு அருங்காட்சியகம்\n\nபழனி அரசு அருங்காட்சியகம் (Government Museum,palani) தமிழ்நாடு மாநிலம் திண்டுக்கல் மாவட்டத்தில் உள்ள பழனியில் அமைந்துள்ளது.\n\nகாகித நோட்டுக்கள் மட்டுமன்றி பிளாஸ்டிக் நோட்டுக்கள், பல்வேறு வடிவிலான நாணயங்கள், இரும்பு, மரக்கட்டை, ஈயம், செம்பு, பித்தளை, தங்கம், மற்றும் வெள்ளி நாணயங்கள் இங்கு காட்சி படுத்தப்பட்டுள்ளது.\n\nபழங்கால மூங்கில், தோல்களால் ஆன நாணயங்களும்,கொண்டை ஊசி, கத்தி, சிப்பி, வட்டம், சதுரம், அறுகோணம் போன்ற வடிவங்களிலும், மன்னர் கால தங்க நாணயங்களும் இங்கு காட்சி படுத்தப்பட்டுள்ளது.\n\nஇந்தியாவில் சுதந்திரத்திற்கு முன்பும், சுதந்திரத்திற்கு பின்பும் வெளியான பல்வேறு வகையான நோட்டுகள், நாணயங்களும்\nஇங்கு காணப்படுகின்றன.\n"}
{"id": "322187", "url": "https://ta.wikipedia.org/wiki?curid=322187", "title": "தொங்கு விளக்கு", "text": "தொங்கு விளக்கு\n\nதொங்கு விளக்கு அல்லது தூக்கு விளக்கு என்பது மேலிருந்து தொங்கவிட்டுப் பயன்படுத்தப்படும் எண்ணெய் விளக்கு ஆகும். பல்வேறு வகையான விளக்குகள் இந்த வகைக்குள் அடங்குகின்றன. இவ்வகை விளக்குகள் பெரும்பாலும் பித்தளை போன்ற உலோகங்களால் செய்யப்படுகின்றன. தொங்கு விளக்குகள், வைப்பதற்கான இடத்தேவையை இல்லாமல் ஆக்குவதால், இடவசதி குறைவான இடங்களில் பயனுள்ளவையாக அமைகின்றன. அத்துடன் அலங்கார அமைப்புக்களிலும் தொங்கு விளக்குகளைப் பயன்படுத்த முடியும். \n\nSection::::வகைகள்.\nசர விளக்கு, நந்தா விளக்கு, சங்குத் தூக்கு விளக்கு, ஏழு தட்டுத் தூக்கு விளக்கு, சாதாரண தூக்கு விளக்கு, சங்கிலி வால் விளக்கு, தொம்பைத் தூக்கு விளக்கு போன்ற விளக்குகள் தொங்கு விளக்கு வகைக்குள் அடங்குகின்றன. சர விளக்குகள் பெரும்பாலும் கோயில்களில் கருவறை வாயிலைச் சுற்றி அலங்கரத்துக்காக அமைக்கப்படுகின்றன. நந்தா விளக்கு அல்லது தூண்டாமணி விளக்கு என அழைக்கப்படும் ஒரு வகைத் தொங்கு விளக்கு, விளக்கு எரிவதற்காகக் கூடிய அளவு எண்ணெயைக் கொண்டிருக்கக்கூடிய கலம் ஒன்றைக் கொண்டதாக வடிவமைக்கப்பட்டுள்ளது. இதனால், அடிக்கடி எண்ணெய் விடவேண்டிய தேவையில்லாமல் நீண்ட நேரம் எரியக்கூடியது. சாதாரணத் தூக்கு விளக்கு என்பது வடிவமைப்பில் உயரம் குறைவான குத்து விளக்கைப் போன்றது. இது அதன் உச்சியில் பொருத்தப்படும் வளையம் ஒன்றின் மூலம் தொங்கவிடப்படுகிறது.\n"}
{"id": "322188", "url": "https://ta.wikipedia.org/wiki?curid=322188", "title": "பிரம்மகுப்தர் அணி", "text": "பிரம்மகுப்தர் அணி\n\nகணிதத்தில் இந்தியக் கணிதவியலாளர் பிரம்மகுப்தரால் காணப்பட்ட அணியானது அவரது பெயரால் பிரம்மகுப்தர் அணி (Brahmagupta matrix) என அழைக்கப்படுகிறது\n\nபிரம்மகுப்தர் அணி:\n\nஇவ்வணி கீழ்வரும் முடிவை நிறைவு செய்கிறது: \n\nபிரம்மகுப்தர் அணியின் அடுக்குகளின் வரையறை: \n\nformula_4 formula_5 இரண்டும் பிரம்மகுப்தர் பல்லுறுப்புக்கோவைகளென அழைக்கப்படுகின்றன.\n\nபிரம்மகுப்தர் அணிகளை எதிர்ம முழு எண்களுக்கும் நீட்டிக்கலாம்:\n\n"}
{"id": "322189", "url": "https://ta.wikipedia.org/wiki?curid=322189", "title": "துறவற சபை", "text": "துறவற சபை\n\nதுறவற சபை என்பது கத்தோலிக்க திருச்சபையில் அர்ப்பணவாழ்வுச் சபைகளில் ஒருவகை ஆகும். இவ்வகை சபையின் உறுப்பினர்கள், தங்கள் சபையின் தனிச் சட்டத்திற்கேற்ப, பகிரங்க வார்த்தைப்பாடுகள் எடுக்கின்றனர்; மற்றும் சகோதரக் கூட்டுவாழ்வு நடத்துகின்றனர்;. இவ்வகை அர்ப்பணவாழ்வு தனியாகவோ அல்லது ஒரு சபையோடு சேர்ந்தோ வாழலாம் என்பது குறிக்கத்தக்கது. கத்தோலிக்க திருச்சபையில் அர்ப்பணவாழ்வுச் சபைகளின் மற்றுமொரு வகை உலகுசார் சபைகள் என்பது குறிக்கத்தக்கது. மறைத்தூதுப்பணி வாழ்வுச் சமூகங்கள் துறவற சபைகளை ஒத்திருந்தாலும் அவற்றின் உறுப்பினர்கள் துறவற வார்த்தைப்பாடுகள் அளிப்பதில்லை.\n"}
{"id": "322192", "url": "https://ta.wikipedia.org/wiki?curid=322192", "title": "நற்செய்தி அறிவுரைகள்", "text": "நற்செய்தி அறிவுரைகள்\n\nமூன்று நற்செய்தி அறிவுரைகள் என்பன கிறித்தவத்தில் கற்போடும், ஏழ்மையாகவும், கீழ்ப்படிதலோடும் வாழ நற்செய்திகளில் விடுக்கப்படும் அழைப்பாகும். இயேசுவே இவற்றை நற்செய்திகளில் எடுத்தியம்பி உள்ளார். நிறைவுள்ளவராய் வாழ விறுப்புவோருக்கான வழியாக இது பார்க்கப்படுகின்றது. ஆயினும் கத்தோலிக்க திருச்சபை விண்ணகம் அடைய இவ்வகை வாழ்வு கட்டாயமானது அல்ல எனப் படிப்பிக்கின்றது.\n"}
{"id": "322193", "url": "https://ta.wikipedia.org/wiki?curid=322193", "title": "நைட்ரோஃபென்", "text": "நைட்ரோஃபென்\n\nநைட்ரோஃபென் \"(Nitrofen)\" என்பது CHCNO என்ற மூலக்கூற்று வாய்ப்பாடு கொண்ட ஒரு வேதிச்சேர்மம் ஆகும். களைக்கொல்லியான இச்சேர்மம் ஒரு டைபீனைல் ஈதர் வகையாக பகுக்கப்பட்டுள்ளது. புற்றுநோயூக்கி தொடர்பான கவலைகள் காரணமாக 1996 ஆம் ஆண்டு முதல் ஐரோப்பிய ஒன்றியம் , அமெரிக்கா போன்ற நாடுகளில் நைட்ரோஃபென் பயன்பாடு தடை செய்யப்பட்டுள்ளது . கரிம வேளாண் உணவுகள், முட்டைகள், கரிம கோழிப்பண்னை சார் பொருட்களில் நைட்ரோஃபென்னின் இருப்பு செருமனியில் கண்டறியப்பட்டதால் 2002 ஆம் ஆண்டு முதல் ஐரோப்பாவில் கரிம இறைச்சி விற்பனையிலும் உடனடியாக சரிவு ஏற்பட்டது . அனைத்துலக புற்றுநோய் ஆய்வு நிறுவனம் நைட்ரோஃபென்னை 2பி வகை புற்றுநோய் காரணி என வகைப்படுத்தியுள்ளது. நைட்ரோஃபென் சேர்மத்தால் மனிதர்களுக்கு புற்றுநோய் உண்டாகும் வாய்ப்பு உண்டு என்பது இதன் பொருளாகும் \n"}
{"id": "322194", "url": "https://ta.wikipedia.org/wiki?curid=322194", "title": "தனுஷா மாவட்டம்", "text": "தனுஷா மாவட்டம்\n\nதனுஷா மாவட்டம் (Dhanusa District), ( , மத்திய நேபாளத்த்தின், மாநில எண் 2-இல் அமைந்துள்ள எட்டு மாவட்டங்களில் ஒன்றாகும். இம்மாவட்டத் தலைமையிடம் ஜனக்பூர் நகரம் ஆகும்.\n\n1180 சதுர கிலோ மீட்டர் பரப்பளவு கொண்ட தனுஷா மாவட்டத்தின் மக்கள் தொகை 7,54,777 ஆக உள்ளது. இம்மாவட்டத்தில் பொதுவாக 85% மக்கள் மைதிலி மொழி மற்றும் 4.4% விழுக்காடு மக்கள் நேபாள மொழி பேசுகின்றனர்.\n\nSection::::வரலாறு.\nஇராமாயண காவியத்தின் நாயகி சீதை பிறந்த ஊர், இம்மாவட்டத்தின் முக்கிய நகரான ஜனக்பூர் ஆகும். ஜானகி கோயில் மற்றும் இராமன் – சீதையின் திருமண அரங்கம் ஜனக்பூரில் உள்ளது.\n\nSection::::பிற தகவல்கள்.\nஇம்மாவட்டம் ஏழு நாடாளுமன்ற தொகுதிகளைக் கொண்டுள்ளது. நேபாளத்தின் முதல் அதிபர் ராம் பரன் யாதவ், இம்மாவட்டத்தின் நாடாளுமன்றத் தொகுதி எண் 5-இலிருந்து ஏப்ரல் 2008-இல் போட்டியிட்டு வென்றவர்.\nதனுஷா மாவட்டத்தின் தொடருந்து நிலையம், இந்தியாவின் ஜெயா நகருடன் இணைக்கிறது. \n\nSection::::நகராட்சிகள் மற்றும் கிராம வளர்ச்சி மன்றங்கள்.\nதனுஷா மாவட்டம் ஆறு நகராட்சி மன்றங்களையும், 97 கிராம வளர்ச்சி மன்றங்களையும் கொண்டுள்ளது.\n\n"}
{"id": "322197", "url": "https://ta.wikipedia.org/wiki?curid=322197", "title": "பெர்காம்பூர்", "text": "பெர்காம்பூர்\n\nபெர்காம்பூர், கிழக்கு இந்தியாவின் ஒடிசா மாநிலத்தின் கிழக்கு கடற்கரையில் உள்ள கஞ்சாம் மாவட்டத்தில் அமைந்த மாநகராட்சி மற்றும் கஞ்சாம் மாவட்டத்தின் நிர்வாகத் தலைமையிடமும் ஆகும்.\n\nபெர்காம்பூர், மாநிலத் தலைநகரான புவனேஸ்வரத்திலிருந்து 169 கிலோ மீட்டர் தொலைவிலும், விசாகப்பட்டினத்தின் வடக்கே 255 கிலோ மீட்டர் தொலைவிலும் அமைந்துள்ளது. பட்டுச் சேலைகளுக்கு புகழ் பெற்ற பெர்காம்பூர் நகரத்தை பட்டு நகரம் என்றும் அழைப்பர்.\n\nSection::::மக்கள் தொகையியல்.\n2011 மக்கள் தொகை கணக்கெடுப்பின் படி, பெர்காம்பூர் நகரத்தின் தற்காலிக மொத்த மக்கள் தொகை 355,823 ஆக உள்ளது. அதில் ஆண்கள் 185,584, பெண்கள் 170,239 ஆக உள்ளனர். எழுத்தறிவு விகிதம் 90.04% ஆகும். மொத்த மக்கள் தொகையில் ஆறு வயதிற்குட்பட்ட குழந்தைகள் 8.2% ஆக உள்ளனர். பாலின விகிதம் ஆயிரம் ஆண்களுக்கு 898 பெண்கள் வீதம் உள்ளனர்.\n\nSection::::நிர்வாகம்.\nபெர்காம்பூர் நகராட்சி மூலம் 1867 முதல் டிசம்பர் 2008 முடிய பெர்காம்பூர் நகரம் நிர்வகிக்கப்பட்டது. பின்னர் இந்நகராட்சி 30 டிசம்பர் 2008 முதல் மாநகராட்சி தகுதி பெற்றது.\n\nSection::::போக்குவரத்து.\nSection::::சாலை.\nதேசிய நெடுஞ்சாலை எண்கள் 5, 59 மற்றும் 217 பெர்காம்பூர் வழியாக செல்வதால்,புவனேசுவரம் - சென்னை – விஜயவாடா - கொல்கத்தா போன்ற பெரு நகரங்களுடன் சாலை வழி பேருந்து போக்குவரத்து வசதிகள் உள்ளது.\n\nSection::::தொடருந்து சேவைகள்.\nபெர்காம்பூர் தொடருந்து நிலையம், கொல்கத்தா-கட்டாக், புரி, விஜயவாடா-சென்னை, பெங்களூரு, மும்பை, நாக்பூர், தில்லி போன்ற முக்கிய நகரங்களுடன் இணைக்கிறது.\n\nSection::::கடல்.\nபெர்காம்பூர் நகரம், கோபால்பூர் மற்றும் பகுதா என இரண்டு சிறு துறைமுகங்கள் கொண்டுள்ளது.\n\n\n\nSection::::தட்ப வெப்பம்.\nபெர்காம்பூர் நகரத்தின் குறைந்த பட்ச கோடை கால வெப்ப நிலை 4040o C; குளிர்கால குறைந்த பட்ச வெப்ப நிலை 22o C ஆக உள்ளது. ஆண்டு சராசரி மழைப் பொழிவு 1250 மில்லி மீட்டராகும். மழைக்காலம் ஜூலை முதல் அக்டோபர் வரையாகும்.\nSection::::மேற்கோள்கள்.\n \n"}
{"id": "322199", "url": "https://ta.wikipedia.org/wiki?curid=322199", "title": "வினைல் ஆலைடு", "text": "வினைல் ஆலைடு\n\nவினைல் ஆலைடு \"(Vinyl halide)\" என்பது ஆல்க்கீன் ஏதாவதொன்றில் குறைந்தபட்சம் ஒரு ஆலைடு பதிலீடு பிணைப்பு நேரடியாக ஆல்க்கீன் கார்பன் ஒன்றுடன் பிணைக்கப்பட்டிருக்கும் சேர்மத்தைக் குறிக்கிறது. வினைல் குளோரைடு இத்தகையதொரு சேர்மமாகும்.\n\nஎண்ணற்ற வினைகளில் பயன்படுத்தப்படுவதால் வினைல் ஆலைடுகள் மிகவும் பயனுள்ள செயற்கை இடைநிலைகளாக உள்ளன. வினைல் கிரிக்னார்டு வினைப்பொருளாக மாற்றும் வினைகளில் இவை பயன்படுகின்றன. விளைபொருளில் இருந்து இவற்றை நீக்கும்போது தொடர்புடைய ஆல்க்கைனைக் கொடுக்கின்றன. சுசுக்கி மியாவுரா பிணைப்புவினை, சிடில்லெ பிணைப்பு வினை , எக் பிணைப்பு வினை இத்யாதி உள்ளிட்ட குறுக்குப் பினைப்பு வினைகளில் வினைல் ஆலைடுகள் மிகமுக்கியப் பங்கு வகிக்கின்றன.\nஇதன் விளைவாக வினைல் ஆலைடுகளை உருவாக்கும் வினைகள் ஏராளமாக உள்ளன. வினைல் கரிமவுலோக இனங்கள் ஆலசன்களுடன் ஈடுபடும் வினை, டகாய் மற்றும் விட்டிக் ஒலிஃபீனேற்ற வினை உள்ளிட்ட வினைகள் இதற்கு சில உதாரணங்களாகும். ஒலிஃபீன் மெட்டா தெசிசு வினையில் வினைல் ஆலைடு தயாரிக்கும் வினையும் இதற்கு சிறந்த உதாரணமாகும்.\nசில வினைல் ஆலைடுகள் பலபடி, இணைபலபடி போன்றவற்றை தயாரிக்கவும் பெரிதும் உதவுகின்றன. இதாரணம்: பாலி வினைல் குளோரைடு, பாலிவினைல் புளோரைடு. பதிலீடு செய்யப்படாத வினைல் ஆலைடுகள் (R1 = R2 = R3 = H) சில நிபந்தனைகளில் தன்னிச்சையாக பலபடிகளாக மாறுகின்றன. \n"}
{"id": "322200", "url": "https://ta.wikipedia.org/wiki?curid=322200", "title": "துளசி மானச கோயில்", "text": "துளசி மானச கோயில்\n\nதுளசி மானஸ் மந்திர் (இந்தி: तुलसी मानस मंदिर) (a.k.a. Tulsi Manas Mandir) இந்துக் கடவுளான இராமனுக்கு அர்பணிக்கப்பட்ட கோயிலாகும். இக்கோயில் வாரணாசி நகரத்தில் அமைந்துள்ளது.\n\nதுளசிதாசர் (1532–1623 இயற்றிய இராம சரித மானஸ் எனும் இராமாயண காவியத்தை இக்கோயில் தற்போது அமைந்த இடத்தில் 16வது நூற்றாண்டில் இந்தி மொழியின் வட்டார வழக்கான அவதி மொழியில் எழுதினார்.அவதி மொழியில் எழுதப்பட்ட இராமாயணத்திற்கு துளசி சரித மானஸ் பெயரிடப்பட்டது. \n\n1964-இல் பிர்லா குடும்பத்தினர் வாரணாசியில் துளசிதாசர் இராமாயண காவியம் எழுதிய அதே இடத்தில் துளசி சரித மானஸ் கோயிலை எழுப்பினர்.\n\nSection::::அமைவிடம்.\nவாரணாசி நகரத்தில் அமைந்த துளசி மானஸ் கோயில், சங்கட் மோச்சன் சாலையிலிருந்து 250 மீட்டர் தொலைவிலும், துர்கா குண்டிலிருந்து 700 மீட்டர் தொலைவிலும், பனாரஸ் இந்து பல்கலைக்கழகத்திலிருந்து வடக்கே 1.3 கிலோ மீட்டர் தொலைவிலும் அமைந்துள்ளது.\n"}
{"id": "322202", "url": "https://ta.wikipedia.org/wiki?curid=322202", "title": "அன்னமழகி (நெல்)", "text": "அன்னமழகி (நெல்)\n\nஅன்னமழகி (\"Annamazhagi\") பாரம்பரிய நெல் வகைகளில் ஒன்றான இது, புல் வகையைச் சேர்ந்த ஒரு தாவரமாகும். மிகவும் இனிப்பு சுவையுள்ள‌ இந்த நெல் (அரிசி), சகல சுரங்களையும், பித்த வெப்பத்தையும் போக்க கூடியதாகவும், மனித உடலுக்கு சுகத்தை கொடுக்க வல்லதாகவும் உள்ளது. மேலும், இந்த அரிசியைச் சமைத்து மோர் சேர்த்து உண்டால் சிறுநீர் கழிப்பதால் ஏற்படும் எரிச்சல், தண்ணீர் தாகம், வயிற்றுப்போக்கு போன்றவைகளைப் போக்கும் எனக் கூறப்படுகிறது. இரவில் நீரூற்றிய சோற்றைப் பழையது என்பார்கள். இந்தப் பழையதை விடியற்காலையில் சோற்றில் உள்ள நீரோடு சாப்பிட்டால் ஆண்மை அதிகரிக்கும் என்றும், உடலில் ஒளி உண்டாகும் என்றும், மற்றும் வெறிநோய் முற்றிலும் நீங்கும் எனவும் கருதப்படுகிறது. பழைய சோற்றில் மோர் கலந்து சாப்பிட்டால் உடல் எரிச்சல், பித்தம், மனப்பிரமை முதலியவை நீங்குமென்றும், இரவில் நன்றாகத் தூக்கம் வருமென்றும் கூறப்படுகிறது. மிகுதியாக உண்டுவிட்டால், அப்பொழுதே உறக்கம் கண்களைத் தழுவும் என்பது குறிப்பிடத்தக்கது. \n\nSection::::அகத்தியர் குணபாடம்.\nஅன்ன மழகியரி ஆரோக்கிய ங்கொடுக்குந்</br>\nதின்ன வெகுரிசியாஞ் செப்பக்கேள் – இந்நிலத்து</br>\nநோயனைத்துந் தூளாய் நொறுங்கத் தகர்த்துவிடுந்</br>\nதீயனலைப் போக்குந் தெளி.\n\nமேற்கூறிய பாடலின் பொருளானது, மிகுந்த சுவையுள்ள அன்னமழகி அரிசி, எல்லா சுரங்களையும், வெப்பத்தையும் போக்கி, உடற்கு நன்மை கொடுக்கும் என கூறப்படுகிறது.\n\n"}
{"id": "322204", "url": "https://ta.wikipedia.org/wiki?curid=322204", "title": "ஒடிசா முதலமைச்சர்களின் பட்டியல்", "text": "ஒடிசா முதலமைச்சர்களின் பட்டியல்\n\nஒடிசா முதலமைச்சர்கள், இந்தியாவின் ஒடிசா மாநிலமும், சட்டமன்றமும் நிறுவப்பட்டத்திலிருந்து தற்போது வரை 14 முதலமைச்சர்களை கண்டுள்ளது. ஒடிசாவின் முதலாவது முதலமைச்சராக இந்திய தேசிய காங்கிரசு கட்சியின் அரே கிருஷ்ண மகதாப் பதவி வகித்தார். 2000-ஆண்டிலிருந்து பிஜு ஜனதா தளம் கட்சியின் நவீன் பட்நாய்க் தற்போது வரை முதலமைச்சர் பதவியில் உள்ளார்.\n\n"}
{"id": "322205", "url": "https://ta.wikipedia.org/wiki?curid=322205", "title": "நித்தியானந்த சுவாமி (அரசியல்வாதி)", "text": "நித்தியானந்த சுவாமி (அரசியல்வாதி)\n\nநித்தியானந்த சுவாமி (Nityanand Swami) (; (27 டிசம்பர் 1927 - 12 டிசம்பர் 2012) உத்தராகண்ட் மாநிலத்தின் முதலாவது முதலமைச்சராக 9 நவம்பர் முதல் 29 அக்டோபர் 2001 முடிய பதவி வகித்தவர்.\n\nSection::::இளமையும் கல்வியும்.\nநித்தியானந்த சுவாமி அரியானாவில் உள்ள \"நர்னௌலி\" என்ற ஊரில் பிறந்தவர் எனினும், அவரது தந்தை டேராடூனில் வன ஆராய்ச்சித் துறையில் பணியாற்றி வந்ததால், டேராடூனில் கல்வியைத் தொடர்ந்தார். சட்டப் படிப்பு பயின்ற நித்தியானந்த சுவாமி, ராஷ்டிரிய சுயம்சேவாக் சங்கப் பணிகளில் ஈடுபட்டார்.\n\nSection::::அரசியல் வாழ்க்கை.\nநித்தியானந்த சுவாமி பாரதிய ஜனசங்க கட்சியின் உறுப்பினராகச் சேர்ந்து அரசியல் பணி தொடர்ந்தார்.\n\nஉத்தரப் பிரதேசத்திலிருந்து உத்தராஞ்சல் பகுதியை பிரித்து தனி மாநிலமாக உருவாவதற்கு தொடர்ந்து பாடுபட்டவர்.\n\n"}
{"id": "322207", "url": "https://ta.wikipedia.org/wiki?curid=322207", "title": "கார் (நெல்)", "text": "கார் (நெல்)\n\nகார் நெல் (\"Kar\") புல் வகையை சேர்ந்த ஒரு தாவரமான இது, பாரம்பரிய நெல் வகைகளில் ஒன்றாகும். அதிக மழை நீர் தேங்கும் பள்ளமான நிலங்களில் சாகுபடி செய்யக்கூடிய ஒரே இரகமாக உள்ள இந்த கார் நெல், பாரம்பரிய நெல்லில் நடுத்தர இரகமாகவும் மத்திய கால பயிராகவும் விளங்குகிறது. ஒரு ஏக்கருக்கு குறைந்தது இருபத்தி நான்கு மூட்டைவரை மகசூல் கிடைக்கக்கூடிய இந்த நெல் வகை, இரசாயன உரங்களும் பூச்சிக்கொல்லிகளும் இதற்குத் தேவையின்றி, இயற்கையில் கிடைக்கும் சத்துகளைக் கிரகித்துக்கொண்டு செழித்து வளரக்கூடியது. மேலும், 120 நாட்களில் அறுவடைக்கு தயாராகக்கூடிய இந்த இரகம். சிவப்பு நிற நெல்லும், வெள்ளை அரிசியும் உடையது, நடவு செய்ய மட்டுமே ஏற்ற இரகமாக உள்ள இது, பயிர் வளர்ந்து பச்சை பிடித்துவிட்டால் அதன்பிறகு பதினைந்து நாட்களில் நீர் நிரம்பினாலும் கவலைப்பட வேண்டியதில்லை. காரணம் இந்த நெல் இரகம் தண்ணீருக்கு உள்ளேயே பூத்து, பால் பிடித்து, கதிர் முற்றி முழு வளர்ச்சி அடைந்து விளையக்கூடியது. இதன் வைக்கோல் அடர்த்தியாகவும் கம்பீரமாகவும் இருப்பதால் தண்ணீரில் வாரக் கணக்கில் இருந்தாலும் அழுகுவதில்லை.\n\nSection::::அகத்தியர் குணபாடம்.\nகாரரிசி மந்தங் கனப்புடலில் தூலிப்பும்</br>\nபாரறிய வாயுவையும் பண்ணுங்காண் – நேரே</br>\nகரப்பானென் பார்பொருந்திற் காயமது மெத்த</br>\nஉரப்பாகும் என்றே யுரை.\n\nமேற்கூறிய பாடலின் பொருளானது, மந்த குணமுள்ள காரரிசி, உடல் பெருக்கையும், வளிக்குற்றத்தையும் வன்மையையும் தருவதாகவும், இதனால் கரப்பான் நோய்கள் உண்டாகும் என்று கூறப்படுகிறது.\n\n\n"}
{"id": "322210", "url": "https://ta.wikipedia.org/wiki?curid=322210", "title": "ஒகையோ ஆறு", "text": "ஒகையோ ஆறு\n\nஒகையோ ஆறு , மிசிசிப்பி ஆற்று பாதைக்கு மேற்கே பிட்சுபர்க், பென்சில்வேனியா, பகுதியில்  தோன்றி  கெய்ரோ,  இலினொய்  பகுதியில்  மிசிசிப்பி ஆற்றுடன்  கலக்கிறது. அதிக நீர் கொண்டு வருவதில் இதுவே மிசிசிப்பியின் மிகப் பெரிய துணை ஆறு ஆகும். மிசிசிப்பியுடன் கூடும் இடத்தில் இதுவே பெரியதாக தோன்றும்.  (கெய்ரோவில் ஒகையோ  வினாடிக்கு 281,500 கன அட (7,960 மீ); தெப்சில் மிசிசிப்பி வினாடிக்கு: 208,200 கன அடி (5,897 மீ))  அதனால் நீரியல் முறையில் முழு ஆற்றுப் படுகைக்கும் இவ்வாறு சிறப்பு வாய்ந்ததாகும்.\n\nஇதன் நீளம் 081 மைல் (1579 கிமீ) ஆகும். இவ்வாறு ஆறு மாநிலங்களின்,எல்லையில் பாய்ந்து செல்கிறது. இதன் வடிகால் படுகை 15 மாநிலங்களில் உள்ளது. இதன் பெரிய துணை ஆறான டென்னிசி ஆறு அமெரிக்காவின் பல தென் மாநிலங்களை கடக்கிறது. மூன்று மில்லியன் மக்களுக்கு குடிநீர் மூலமாக விளங்குகிறது.\n\nபல அமெரிக்க தொல் குடிகளின் மொழியில் இதற்கு பல பெயர்கள் உண்டு இதற்கு நல்ல ஆறு என்றும் பொருள் உண்டு  அமெரிக்க தொல் குடிகளின்  வரலாற்றில்  இவ்வாறுக்கு  சிறப்பான  இடம்  உண்டு.  அவர்களின்  பல நாகரிகங்கள் இதன் பள்ளத்தாக்கிலேயே உருவாகின. ஆயிரக்கணக்கான ஆண்டுகளாக, அமெரிக்க தொல்குடிகள் போக்குவரத்திற்கும் வணிக வழியாகும் இவ்வாறை பயன்படுத்தினார்கள். அதன் பல சமூகங்கள் இவ்வாற்று வழியே இணைக்கப்பட்டிருந்தன. ஐந்து நூற்றாண்டுகளுக்கு முன் ஐரோப்பிய படையெடுப்புக்கு முன் பல குழுதலைவர்கள் மிசிசிப்பி பண்பாடு நிலத்தை உயர்த்தி கூமாச்சி வடிவ மண்\\கல்\\இலை மேடுகளை  கட்டியிருந்தனர், இவான்சுவில் இந்தியானா  அருகே ஏஞ்சல் மேடு இதுபோன்றதாகும்.  \n\n1669 இல், ,ரானே ராபர்ட் கவாலியர் , செயுர் டே லா சால்லே  தலைமையிலான ஒரு பிரஞ்சு பயணம் குழு ஒகையோ ஆற்றை முதன்முதலாக கண்டறிகிறது. இதுவே ஐரோப்பியர்கள் இதை பார்த்த முதல் நிகழ்வாகும். பிறகு ஐரோப்பிய-அமெரிக்க குடியேற்றங்களுக்கு பிறகு இவ்வாறே தற்போதுள்ள இந்தியானா,  கென்டக்கி மாநிலங்களுக்கு  எல்லையாக  விளங்குகிறது.  அமெரிக்காவை  மேற்கு  பகுதி  விரிவாக்கத்திற்கு  படைகள்  செல்ல  இவ்வாறு வழியாக பயன்பட்டது. தாமசு செவ்வர்சன் எழுதிய குறிப்பான\" நோட்சு ஆன் தி இசுடேட் ஆப் வர்சூனியா \"  1781-82  காலத்தில்  வெளியானது இதில்  அவர்  நீர்  தெளிவாக  உள்ளதாகவும்,  கற்களும்  வேகமான  ஆற்று  ஓட்டதும் நீரின் தெளிவை பாதிக்கவில்லை என்றும் இது உலகிலுள்ள  மிக அழகான  ஆறு  என்றும் குறிப்பிடுகிறார் \n\n19ஆம் நூற்றாண்டில் வடமேற்கு பகுதியின் தென் எல்லையாக ஒகையோ ஆறு இருந்தது. சில முனை இது மேரிலாந்து - பென்சில்வேனியா எல்லையை குறிக்கும் மாசன்-டிக்சன் கோட்டின் நீட்சியாக கருதப்பட்டது. அதனால் இதை அடிமைகள், விடுதலையான  நிலத்திற்கு  வரும்  எல்லைப்பகுதியாகவும்  கொள்ளலாம்.  ஆறு குறுகலாக உள்ள இடத்தை கடந்து  ஆயிரக்கணக்கான  அடிமைகள்  அடிமைத்தனம்  அற்ற  வடமாநிலங்களுக்கு  தப்பித்தனர். \n"}
{"id": "322217", "url": "https://ta.wikipedia.org/wiki?curid=322217", "title": "பூங்கார் (நெல்)", "text": "பூங்கார் (நெல்)\n\nபூங்கார் பாரம்பரிய நெல் வகைகளில் ஒன்றான இது, நெல் வகைகளில் குறுகிய காலப் பயிராகும். ஆண்டின் எல்லாப் பருவங்களுக்கும் பயிர்ச் செய்ய ஏற்றதான இவ்வகை, தமிழகத்தின் அனைத்து மாவட்டங்களிலும் உள்ள மண் வகையிலும், ஆண்டுக்கு மூன்று முறை சாகுபடிச் செய்யக்கூடிய இரகமாகும். பாரம்பரிய நெல் வகைகளில் மாறுபட்ட இரகமான இந்த பூங்கார் நெல், நாற்பது நாட்களுக்கு விதை உறக்கத்தில் இருந்து, அதற்குப் பிறகே முளைக்கக்கூடிய திறன்கொண்டதாகும்.\n\nSection::::நடுத்தரம்.\nநடுத்தரமான இந்த நெல் இரகம், நடவுச் செய்யவும், நேரடி விதைப்புக்கும் ஏற்றதாகும். சிவந்து காணப்படும் இதன் நெற்பயிர் அரிசியும் சிவப்பாகவே உள்ளது. இதன் வயது எழுபது நாட்கள் என்றாலும், தமிழகத்தில் ஒவ்வொரு மாவட்டத்திலும் பயிர் செய்யும்போது எழுபதிலிருந்து தொண்ணூறு நாட்களில் அறுவடைக்குத் தயாராகிறது.\n\nSection::::தாங்கும் திறன்.\nபாரம்பரிய நெல் இரகங்களில் இவ்வகை, மழை, வெள்ளத்தைத் தாங்கி வளரக் கூடியது. விதைப்பு செய்த நாற்றங்கால் வயலில் பத்து நாட்களுக்கு மேலாகத் தண்ணீர் வடிய வழியில்லாமல் இருப்பினும் முளைக்கும் திறனும், முளைத்த விதையும் பாதிக்கப் படுவதில்லை இதன் நெற்கதிர் மூப்படைந்த அறுவடை நேரத்தில் தொடர் மழையாலும், மழை நீர் சூழ்ந்திருக்கும் காலத்தில், நெல் கதிர் தண்ணீருக்குள் இருந்தாலும், அது முளைக்காது என்பது குறிப்பிடத்தக்கது. \n\nஇந்த பூங்கார் நெல் இரகம் பொதுவாக தமிழகத்தின், ராமநாதபுரம் மாவட்டத்திலுள்ள, ரெகுநாதபுரம் வட்டாரங்களில் பிரதானமாக விளையகூடியதாக உள்ளது. மேலும், வரப்புக் குடைஞ்சான், குழியடித்தான் போன்ற பாரம்பரிய நெல் வகைகளைவிட, பெரும் வறட்சியைத் தாங்கும் தன்மைக் கொண்டதாக கருதப்படுகிறது.\n\nSection::::மருத்துவக் குணம்.\nமருத்துவக் குணம் கொண்ட இந்த இரக அரிசியை மகப்பேறு காலங்களில் சாப்பிட்டுவந்தால், ஆரோக்கியமும் நோய் எதிர்ப்பு சக்தியும் கிடைப்பதுடன் மருத்துவச் செலவும் குறையும். தொடர்ந்து சாப்பிடுவதன் மூலம், பிறக்கும் குழந்தையும் ஆரோக்கியமாக இருக்கும். குழந்தைகளுக்குத் தேவையான தாய்ப்பால் நன்கு சுரக்கும். தாய், சேயின் ஆரோக்கியம் நீடிக்கும்.\n\n\n"}
{"id": "322220", "url": "https://ta.wikipedia.org/wiki?curid=322220", "title": "பொய்கை அணை", "text": "பொய்கை அணை\n\nபொய்கை அணை கன்னியாகுமரி மாவட்டத்தில் உள்ள அணைகளில் ஒன்றாகும். ஆரல்வாய்மொழிக்கருகிலுள்ள செண்பகராமன்புதூர் பகுதியில் மலையோரமாக அமைந்துள்ள இவ்வணை பொய்கையாற்றின் குறுக்கே கட்டப்பட்டுள்ளது. 1992-ம் ஆண்டு தொடங்கப்பட்ட இந்த அணையின் கட்டுமானப் பணிகள் 2000-வது ஆண்டில் முடிக்கப்பட்டு மக்களின் பயன்பாட்டுக்கு கொண்டுவரப்பட்டது. இவ்வணையின் முழு கொள்ளளவு 44.65 அடி. குமரி மாவட்டம் கடுக்கரைக்கு மேலமைந்த காட்டுப்பகுதியிலுள்ள இரப்பையாறு மற்றும் சுங்கான் ஓடை இரண்டும் இவ்வணையின் நீராதாரங்களாகும்.\n\nSection::::அமைப்பு.\nஇவ்வணையிலிருந்து நீரைத் திறந்துவிடுவதற்கு ஆற்று மதகும், வாய்க்கால் மதகும் அமைக்கப்பட்டுள்ளது. ஆற்று மதகு மூலம் கரும்பாட்டு குளம், கிருஷ்ணன் குளம், பொய்கை குளம், குட்டி குளம், செண்பகராமன் பெரியகுளம், தோவாளை பெரிய குளம், வைகை குளம், ஆரல்வாய்மொழி பெரிய குளம் ஆகிய 8 குளங்கள் ஆற்று மதகு மூலமும் ஆரல்வாய்மொழி பகுதியைச் சேர்ந்த லெட்சுமி புதுகுளம், அனுவத்தி குளம், அத்தி குளம் மற்றும் இராதாபுரம் வட்டத்துகுட்பட்ட சாலை புதுக்குளம், தெற்கு சிவகங்கை குளம், மேல பாலார் குளம், கீழ பாலார் குளம், பழவூர் பெரிய குளம் ஆகியவை வாய்க்கால் மதகு மூலமும் பாசனவசதி பெறுகின்றன. இக்குளங்களின் மூலமாக 1357 ஏக்கர் நிலங்கள் நீர்ப்பாசன வசதி பெறுமென 1992 இல் கணக்கிடப்பட்டது.\n"}
{"id": "322221", "url": "https://ta.wikipedia.org/wiki?curid=322221", "title": "2,2,2-டிரைகுளோரோயெத்தனால்", "text": "2,2,2-டிரைகுளோரோயெத்தனால்\n\n2,2,2-டிரைகுளோரோயெத்தனால் \"(2,2,2-Trichloroethanol)\" என்பது CHCO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். 2,2,2-முக்குளோரோயெத்தனால் என்ற பெயராலும் இச்சேர்மம் அழைக்கப்படுகிறது. எத்தனாலுடன் தொடர்புடைய இச்சேர்மத்தின் கட்டமைப்பில் எத்தனாலின் 2 ஆம் நிலையில் உள்ள ஐதரசன் அணுக்களுக்குப் பதிலாக குளோரின் அணுக்கள் இடம் பிடித்திருக்கும். குளோரால் ஐதரேட்டு, குளோரோபியூட்டனால் போன்ற முன்னோடி மருந்துகள் ஏற்படுத்தும் விளைவுகளையே இச்சேர்மத்தின் மருந்தியல் சார் விளைவுகள் ஒத்திருக்கின்றன. வரலாற்றில் இச்சேர்மம் அறிதுயில் மயக்க மருந்தாகப் பயன்படுத்தப்பட்டுள்ளது . அறிதுயில் மருந்தான டிரைகுளோஃபோசு (டிரைகுளோரோயெத்தில் பாசுபேட்டு) உட்செலுத்தும்போது 2,2,2-டிரைகுளோரோயெத்தனாலாக வளர்சிதை மாற்றமடைகிறது. மிகையான பயன்பாட்டால் சிறுநீரக மற்றும் கல்லீரல் பாதிப்பு ஏற்படலாம் . \n"}
{"id": "322224", "url": "https://ta.wikipedia.org/wiki?curid=322224", "title": "பென்சோல்", "text": "பென்சோல்\n\nபென்சோல் \"(Benzol)\" பென்சீனையும் தொலுயீனையும் பிரதானமாகக் கொண்டிருக்கக் கூடிய ஒரு கரித்தார் உற்பத்திப் பொருளாகும். ஐக்கிய இராச்சியத்தில் பெட்ரோலியம் எரிபொருளைப் போல ஒரு இயங்குபொறி எரிபொருளாக பென்சோல் பயன்படுத்தப்படுகிறது. மேலும் இங்கு, நேசனல் பென்சோல் மிக்சர் மற்றும் இரியேசண்ட் பென்சோல் மிக்சர் என்ற வணிகப் பெயர்களில் பெட்ரோலியமும் பென்சோலும் கலக்கப்பட்ட இயங்கூர்தி எரிபொருள்கள் பயன்படுத்தப்படுகின்றன. \nசெருமன், அங்கேரியன், உக்ரைனியன், உருசியன் போன்ற பல மொழிகளில் பென்சோல் என்ற சொல்லுக்கு குழப்பமான முறையில் பென்சீன் என்று பொருள் கொள்ளப்படுகிறது. செருமன் போன்ற சில மொழிகளில் பென்சோல் என்ற சொல்லே பெட்ரோலியம் என்ற பொருள் கொண்ட பென்சின் என்ற சொல் உச்சரிக்கப்படுகிறது. \n\n"}
{"id": "322227", "url": "https://ta.wikipedia.org/wiki?curid=322227", "title": "வெசுட்பாலென்-லெட்ரெ மறுசீரமைப்பு", "text": "வெசுட்பாலென்-லெட்ரெ மறுசீரமைப்பு\n\nவெசுட்பாலென்-லெட்ரெ மறுசீரமைப்பு \"( Westphalen–Lettré rearrangement)\" என்பது காலெசுடேன்-3β,5α,6β-டிரையால் டையசிட்டேட்டுடன் அசிட்டிக் நீரிலியும், கந்தக அமிலமும் ஈடுபடுகின்ற மறுசீரமைப்பு வினையாகும். கரிம வேதியியலில் இவ்வினை ஒரு செம்மையான மறுசீரமைப்பு வினையாகக் கருதப்படுகிறது. இவ்வினையில் தண்ணீர் மூலக்கூறு சரிசம அளவில் இழக்கப்படுகிறது. சி-10-சி11 நிலைகளில் ஒர் இரட்டைப் பிணைப்பு தோன்றுகிறது. முக்கியமாக சி-10 நிலையில் இருந்த மெத்தில் தொகுதி சி5 நிலைக்கு இடப்பெயர்ச்சி அடைகிறது\n\nமிகையளவு கந்தக அமிலத்தின் முன்னிலையில் உள்ள சிடீராய்டு சேர்மத்தில் இவ்வினை முதல்வரிசை வினையாக நிகழ்கிறது. சி5 நிலையில் கார்போனியம் அயனி உருவாதலைத் தொடர்ந்து நிகழும் சல்பேட்டு எசுத்தர் உருவாக்கம் இவ்வினையின் வினைவழிமுறையில் முதலாவது படிநிலையாகக் கருதப்படுகிறது. இதன்பின்னரே மறுசீரமைப்பு நடைமுறைகள் நிகழ்கின்றன.\n"}
{"id": "322229", "url": "https://ta.wikipedia.org/wiki?curid=322229", "title": "அப்துல்கனி துணி சந்தை", "text": "அப்துல்கனி துணி சந்தை\n\nஅப்துல்கனி துணி சந்தை \"(Abdul Gani Textile Market)\" இந்தியாவின் தமிழ்நாடு மாநிலம் ஈரோடு நகரில் அமைந்துள்ள துணி விற்பனைச் சந்தையாகும். மொத்த மற்றும் சில்லறை விற்பனையாக இச்சந்தையில் துணிகள் விற்கப்படுகின்றன . \n\nSection::::வர்த்தகர்களும் வர்த்தக மையங்களும்.\nதமிழகத்திலுள்ள மிகப்பெரிய துணி சந்தைகளில் அப்துல் கனி துணி சந்தையும் ஒன்றாகும். இங்கு 300 நிரந்தரக் கடைகள் உள்ளிட்ட 1000 எண்ணிக்கைக்கும் மேற்பட்ட தனியர்களின் கடைகள் உள்ளன. இக்கடைகளில் மொத்த மற்றும் சில்லறை அடிப்படையில் துணி வியாபாரம் நடைபெறுகிறது. வாராந்திரக் கடைகள் திங்கள் மற்றும் செவ்வாய்க் கிழமைகளிலும் மற்ற கடைகள் யாவும் தினசரியும் திறக்கப்படுகின்றன. இவ் வர்த்தக சந்தையில் ஒரேநாளில் ஏராளமான பணப் பரிமாற்றங்கள் நிகழ்கின்றன. பண்டிகைக் காலங்களில் 10,000 முதல் 30,000 நபர்கள் வரையிலான மக்கள் இங்கு வந்து போகின்றனர். \n\nஅருகிலுள்ள கேரளா போன்ற மாநிலங்களிலிருந்தும் , மாவட்டங்களிலிருந்தும் துணி வியாபாரிகள் இங்கு வந்து செல்கின்றனர். பவானி நகரில் தயாரிக்கப்படும் பவானி ஜமக்காளம் வகைப் போர்வைகள் இச்சந்தையில் அதிகமாக விற்பனையாகின்றன .\n"}
{"id": "322235", "url": "https://ta.wikipedia.org/wiki?curid=322235", "title": "குருவிக்கார் (நெல்)", "text": "குருவிக்கார் (நெல்)\n\nகுருவிக்கார் (\"Kuruvikar\") பாரம்பரிய நெல் இரகங்களில் அதிக மகசூல் தரக்கூடிய நெல் இரகமாகும். இது பழுப்பு நிற அரிசியுடனான, மோட்டா (தடித்த) இரகமாகும். ஏனைய பாரம்பரிய நெல் இரகங்களைப் போலவே வெள்ளம், வறட்சி போன்றவற்றைத் தாங்கி வளரக்கூடிய குருவிக்கார் நெல், இயற்கையாகவே மண்ணில் இருக்கும் சத்துகளைக் எடுத்துக்கொண்டு வளரும் தன்மையுடையது. இவ்வகை நெற்பயிரில் சொரசொரப்புடனான கடினத் தன்மை அதிகமாக இருப்பதால், பூச்சி தாக்குதலிலிருந்து காக்கப்படுவதோடு, களைகளும் கட்டுப்படுத்தப்படுகிறது.\n\nSection::::தமிழகம் முழுவதும்.\nஒரு ஏக்கருக்கு இருபத்தைந்து முதல் முப்பது மூட்டைவரையில் மகசூல் கிடைக்கக்கூடிய இந்த நெல் இரகம், நாகை மாவட்டம் வேதாரண்யத்தைச் சுற்றி உள்ள பகுதிகளில் அதிகம் பயிரிடப்படுவதோடு, தற்போது தமிழகம் முழுவதும் பரவலாகப் பயிரிடப்படுகிறது. பழுப்பு நிற அரிசியுடன் கூடிய மோட்டா (தடித்த) இரகமான குருவிக்கார், பெரும்பாலும் இட்லி, தோசை, இடியாப்பம், முறுக்குப் போன்ற பலகாரங்களுக்குப் பயன்படுத்தப்படுகிறது. வீட்டு விசேடங்களில் விருந்துக்கு இந்த இரக அரிசியை சம்பிரதாயமாகப் பயன்படுத்துகிறார்கள். மேலும், இதன் அவல் மிக ருசியாகவும், இதனன் பழைய சாதம் நெடுநேரம் தாங்கக்கூடியதாக இருப்பதோடு, இதைச் சாப்பிட்டால் நீண்ட நேரத்துக்குப் பசியும் எடுக்காது.\n\n"}
{"id": "322237", "url": "https://ta.wikipedia.org/wiki?curid=322237", "title": "தங்க முக்கோணம் (இந்தியா)", "text": "தங்க முக்கோணம் (இந்தியா)\n\nஇந்தியாவின் தங்க முக்கோணம் \"(India's golden triangle)\" என்பது இந்தியாவில் சுற்றுலாவுக்கான ஒரு சுற்றுப்பாதையாகும். நாட்டின் தலைநகரம் தில்லி, ஆக்ரா மற்றும் செய்ப்பூர் ஆகிய நகரங்களை இச்சுற்றுப்பாதை இணைக்கிறது. இந்திய வரைபடத்தில் புதுதில்லி, ஆக்ரா, இராசத்தான் ஆகிய இடங்களின் அமைவிடம் முக்கோண வடிவத்தில் இணைவதால் இப்பாதையை தங்க முக்கோணம் என்ற பெயரால் அழைக்கிறார்கள். தில்லியில் தொடங்கும் இச்சுற்றுப்பாதை தெற்கில் ஆக்ராவிலுள்ள தாச்மகாலை கடந்து பின்னர் மேற்கில் இராசத்தான் பாலைவன நிலப்பரப்புகளை இணைக்கிறது. சுற்றுலா ஏற்பாட்டாளர்கள் பெரும்பாலும் வாடகை வாகனங்கள் அல்லது தனியார் வாகனங்களில் இந்த சுற்றுலாவை அமைத்துக் கொடுக்கின்றனர். \n\nதங்க முக்கோணம் இப்போது நாட்டின் பல்வேறு இயற்கைக் காட்சிகளை வழங்கும் நல்லதொரு பயணப் பாதையாக மாறியுள்ளது. சாலை வழியாக 720 கிலோமீட்டர் தொலைவை இச்சுற்றுப்பாதை கொண்டுள்லது . ஒவ்வொரு சுற்றுலாத்தலத்திற்கும் இடையில் 4 முதல் 6 மணி நேரப் பயணத் தொலைவும் கொண்டதாக உள்ளன. சதாப்தி விரைவு வண்டி தில்லி, ஆக்ரா செய்ப்பூர் ஆகிய மூன்று தலங்களையும் இணைத்துச் செல்கிறது.\n"}
{"id": "322238", "url": "https://ta.wikipedia.org/wiki?curid=322238", "title": "ஜாமியா பள்ளிவாசல், எமக்கலாபுரம்", "text": "ஜாமியா பள்ளிவாசல், எமக்கலாபுரம்\n\nஜாமியா பள்ளிவாசல், எமக்கலாபுரம் தமிழ்நாட்டின் திண்டுக்கல் மாவட்டத்தில் உள்ள எமக்கலாபுரம் எனும் ஊரில் உள்ளது. இப்பள்ளிவாசல் 250 ஆண்டுகள் பழமையானது.\n\nSection::::மதநல்லிணக்கம்.\nஇப்பள்ளிவாசலில் ஆண்டுதோறும் முகரம் பண்டிகையை ஒட்டி, 18 கிராமங்களைச் சேர்ந்த மக்கள் ஜாதி, மத, பேதமின்றி ஒன்றிணைந்து மும்மத வழிபாடு நடத்துவது வழக்கம்.இது அப்பகுதியில் சிறந்த மதநல்லிணக்கத்திற்கு எடுத்துக்காட்டாக விளங்குகிறது.\nSection::::விரதம்.\nமுகரம் பண்டிகையை ஒட்டி நடைபெறும் நிகழ்ச்சியில் எமக்கலாபுரத்தை சுற்றி உள்ள 18 கிராமங்களைச் சேர்ந்த இந்து, முஸ்லீம், கிறிஸ்துவ பொதுமக்கள் தங்களின் நேர்த்திக்கடனுக்காக விரதம் இருப்பது வழக்கம்.\n"}
{"id": "322243", "url": "https://ta.wikipedia.org/wiki?curid=322243", "title": "உலக மெய்யியல் நாள்", "text": "உலக மெய்யியல் நாள்\n\nஉலக மெய்யியல் நாள் (World Philosophy Day) என்பது யுனெஸ்கோ அமைப்பால் பிரகடனம் செய்யப்பட்ட ஒரு சர்வதேச நாள் ஆகும். இந்நாள் ஒவ்வொரு வருடமும் வருகின்ற நவம்பர் மாதத்தின் மூன்றாம் வியாழக்கிழமை அனுட்டிக்கப்படுகின்றது. முதலாம் உலக மெய்யியல் நாள் 2002 ஆம் ஆண்டு நவம்பர் 21 ஆம் திகதி அனுட்டிக்கப்பட்டது. மனித சிந்தனையை, தனி மனித வாழ்விலும், கலாசாரங்களுக்கிடையிலும், மெய்யியலின் ஊடாக வளப்படுத்துவதே உலக மெய்யியல் நாள் அனுட்டிப்பதன் முக்க்கிய காரணம் என யுனெஸ்கோ சுட்டிக்காட்டுகின்றது.\n"}
{"id": "322244", "url": "https://ta.wikipedia.org/wiki?curid=322244", "title": "ஆந்திரே பெசெத்", "text": "ஆந்திரே பெசெத்\n\nஆந்திரே பெசெத் (\"André Bessette\", 9 ஆகத்து 1845 – 6 சனவரி 1937), என்பவர் திருச்சிலுவை சபையின் அருட்சகோதரராவார். பிரெஞ்சு-கனேடிய கத்தோலிக்கரிடையே இவர் மிகவும் புகழ் பெற்றவர். புனித யோசேப்புவின் மீது இவருக்கிருந்த பக்தியும், அவரின் பரிந்துரையால் பல புதுமைகளை இவர் செய்தார் என நம்பப்படுகின்றது.\n\nஇவரை வணக்கத்திற்குரியவர் என 1978இலும் அருளாளர் என 1982இலும் திருத்தந்தை இரண்டாம் யோவான் பவுல் எறிவித்தார். 17 அக்டோபர் 2010இல் திருத்தந்தை பதினாறாம் பெனடிக்ட் இவருக்கு புனிதர் பட்டமளித்தார்.\n"}
{"id": "322247", "url": "https://ta.wikipedia.org/wiki?curid=322247", "title": "கிராம்பிரியா", "text": "கிராம்பிரியா\n\nகிராம்பிரியா (Gramapriya) என்பது ஒரு இந்திய கோழி இனமாகும். இது ஐதராபாத்தை அடிப்படையாகக் கொண்ட கோழிப்பண்ணை இயக்குநரக திட்டத்தால் உருவாக்கப்பட்டது . இந்த கிராம்ப்பிரியா கோழி தன் 175 நாள் வயதில் முட்டையிடத் துவங்குகிறது.  72 வாரங்களில் 200–225 முட்டைகள் வரை இடும்.\n\nகிராமப்பிரியா கோழி இந்திய அரசால் அகில இந்திய ஒருங்கிணைந்த ஆராய்ச்சி திட்டத்தின் கீழ் ஐதராபாத்தைச் சார்ந்த திட்டத்தின் வழியாக உருவாக்கப்பட்ட ஒரு கலப்பின கோழி ஆகும். கிராம்ப்பிரியா கோழிகள் கொல்லைப்புற வளர்ப்புக்காக உருவாக்கப்பட்டவை. இவை இந்திய விவசாயிகள் மத்தியில் உயர்ந்த மதிப்பைக் கொண்டவையாக உள்ளன.\n\nகிராம்ப்பிரியா கோழி இறைச்சி தந்தூரி வகை உணவுகளை தயாரிக்க மிகவும் பொருத்தமானதாக உள்ளது.\n\nகிராமப்பிரியாவில் இரண்டு வகைகள் உள்ளன:\n"}
{"id": "322256", "url": "https://ta.wikipedia.org/wiki?curid=322256", "title": "சிங்கினிகார் (நெல்)", "text": "சிங்கினிகார் (நெல்)\n\nசிங்கினிகார்﻿ சிறு செலவில் பயிராகும் பாரம்பரிய நெல் இரகமான இது, மழை, நீர் தேக்கத்திலும் இயற்கைச் சீற்றங்களைத் தாங்கி வளரும் வல்லமைக் கொண்டது. இயற்கையாகவே நோய் எதிர்ப்புச் சக்தி கொண்ட இந்த நெல் இரகம், நடுத்தர வகையாகவும், சிவப்பு நிற நெல்லையும், சிவப்பு நிற அரிசியையும் உடையது. களைகள் நிறைந்துள்ள நிலத்திலும் சாகுபடி செய்ய ஏற்றதான இந்நெல், இடுபொருள் இல்லாமலேயே சாகுபடி செய்யக்கூடிய நெல் இரகமாகும்.\n\nSection::::மறுசுழற்சி மகத்துவம்.\nஇந்த நெல் வகைச் சாகுபடியில் அறுவடைக்குப் பின் வைக்கோலின் பெரும்பகுதி நிலத்தில் சிதைந்து மக்குவதால், மண்ணின் சத்து கூடுகிறது. இந்தச் சத்தையே உணவாக எடுத்துக்கொண்டு வளரும் தன்மையை இயற்கையாகவே இந்த இரகத்துக்கு உண்டு.\nநிலத்தில் மக்கும் பொருட்களால் மண்ணில் உண்டாகும் நுண்ணுயிர்களைச் சத்துகளாக எடுத்துக்கொண்டு, இடுபொருள் செலவு தேவையின்றி சாகுபடி செய்யக்கூடிய நெல் இரகமான சிங்கினிகார், அந்த வகையில் இது செலவில்லாத நெல் இரகமாக விளங்குகிறது.\n\nSection::::நோய் எதிர்ப்பு.\nசிங்கினிகார்﻿ நெல்லின் அரிசி உணவுக்கும், பலகார வகைகளுக்கும் ஏற்றது. இந்த அரிசியின் சிறப்பு அவல், மற்றும் பொரிக்கு ஏற்ற இரகமாகும். நோய் எதிர்ப்புச் சக்தி மிகுந்த இது. தொடர்ந்து சாப்பிடுவதன் மூலம் ஆரோக்கியமாகவும், நோயாளிகள் இதன் அரிசிக்கஞ்சிக் குடிப்பதன் மூலம், மிகுந்த பலத்தையும், உடல் நலத்தையும் பெறுவார்கள் என்பது குப்பிடதக்க ஒன்று.\n\n"}
{"id": "322259", "url": "https://ta.wikipedia.org/wiki?curid=322259", "title": "செங்கை நாள்", "text": "செங்கை நாள்\n\nசெங்கை நாள் அல்லது சிவப்ப்புக் கை நாள் என்பது வருடாந்தம் பெப்ரவரி 12 ஆம் திகதியில் அனுட்டிக்கப்படும் நாள் ஆகும். இந்நாள் சிறுவர்களை இராணுவத்தில் அல்லது போர்களில் அரசியல் தலைமைகள் தமக்கு சாதகமாகப் பயன்படுத்துவதற்கு எதிரான நாள் ஆகும். போர்வீரச்சிறுவர் பயன்பாட்டிற்கு எதிரான பன்னாட்டு நாள் எனவும் இது அறியப்படுகின்றது. இந்நாளின் முக்க்கிய நோக்கம், போர்ச்சிறுவர்களுக்க்கு ஆதரவு அளித்து, அவர்களை பாதுகாப்பதே ஆகும். அண்மைய வருடங்களில் காங்கோ மக்களாட்சிக் குடியரசு, ருவாண்டா, உகாண்டா, சூடான், கோட் டிவார், மியான்மர், பிலிப்பீன்சு, கொலம்பியா, பலஸ்தீன் ஆகிய நாடுகளில் சிறுவர்கள் போர்வீரர்களாகப் பயன்படுத்தப்பட்டுள்ளனர். இவ்வாறான நடவடிக்கைக்கு எதிராக, 2002 ஆம் ஆண்டு ஐக்கிய நாடுகள் சபைப் பொதுக்கூட்டத்தில் செங்கைநாளை பிரகடனம் செய்வது என முடிவு செய்யப்பட்டது..\n"}
{"id": "322263", "url": "https://ta.wikipedia.org/wiki?curid=322263", "title": "உள்ளங்கை, பாத கசிவுநோய்", "text": "உள்ளங்கை, பாத கசிவுநோய்\n\nஉள்ளங்கை, பாத கசிவுநோய் (Hyperhidrosis) இந்நோயை உடையவர்களுக்கு உள்ளங்கைகள், உள்ளங்கால்கள் அதிக அளவு வியர்க்கும் இயல்புடையதாக அமைகிறது. உலக மக்கள் தொகையில் 5சதவிகித மக்கள், அதாவது ஏறத்தாழ 3.67 கோடி மக்கள் இந்நோயால் பாதிக்கப்பட்டுள்ளனர். மனித உடற்செயல்களில் ஒன்று, உடலின் வெப்ப சீராக்கல் ஆகும். இதில் வியர்வை சுரப்பிகளின் பங்கு குறிப்பிடத்தக்கன ஆகும். சிலருக்கு இயற்கை விதிகளுக்குப் புறம்பாக அதிக அளவில் வியர்க்கும். குறிப்பாக, உள்ளங்கைகளிலும், உள்ளங்கால்களிலும் வியர்வை அதிகமாக, இந்நோயால் வருகிறது. எனவே, உடலின் சீரான வெப்பம் மாற்றத்திற்கு உள்ளாகிறது. இதனால் அவர்கள் மனதளவிலும், உணர்ச்சி வசப்படுதலிலும், அதிகம் பாதிக்கப்படுகின்றனர். சமூகத்தில் சிலர், இத்தகையத் தன்மைகளைப் பெற்றிருப்பவரை, \" அரவமற்ற மாற்றுத்திறனாளி\" என்று அழைப்பர். ஏனெனில், கையால் பிடித்துச் செய்யும் வேலைகளைச் செய்யும் பொழுது, ஏற்படும் அதீத உள்ளங்கை வியர்வையால் அவர்களுக்கு, உள்ளங்கைப் பிடிப்பு போதுமான அளவு ஏற்படாமல் போகிறது. எடுத்துக்காட்டாக, ஒரு எழுத்தருக்கு இத்தகைய நோயிருப்பின், அவர் எழுதுகோலால் பிடித்தெழுதுவதை, எளிமையாகச் செய்ய முடிவதில்லை. மேலும், வியர்வை ஏற்படும், அக்குள் போன்ற, பிற உடற்பகுதிகளில் பாக்டீரியாத் தொற்று ஏற்படுகிறது.\n\nSection::::நோயின் இயல்பு.\nஅளவுக்கு அதிகமான வியர்வைச் சுரப்பு, இந்த நோயினால், ஆண், பெண், பெரியவர், சிறுவர் என வேறுபாடு அற்று மாந்தரில் நிலவுகிறது. இந்த அதீத வியர்வைச் சுரப்பு நோயை, அதன் தோற்றத்தைக் கொண்டு இரு பெரும் பிரிவுகளாகப் பிரிக்கலாம்.\n\nSection::::வகைகள்.\nஇந்நோயாளிகளிடம் இதன் இயல்புகள் வேறுபட்டு காணப்படுகிறது. அந்த இயல்புகளைக கொண்டு பின்வருமாறு, நோயாளிகளை வகைப்படுத்தலாம்.\n\n\nSection::::நோயின் தாக்கம்.\nமுதல்நிலை தாக்க உடைய (Focal sweating) இந்நோயாளிகளின், உள்ளங்கைகள், அக்குள்கள், உள்ளங்கால்களையே அதிக வியர்வைச் சுரப்பு காணப்படும். அந்த வியர்வைச் சுரப்பு, இருபுறமும் பொதுவாக சமமாகவே இருக்கும். வாரமொன்றில், ஏதாவது ஒரு தடவையாவது, இவ்வாறான வியர்வைச்சுரப்பு காணப்படும். பொதுவாக இவ்வாறான நிலைமை 25 வயதிற்கு முன்னதாகவே தொடங்கியிருக்கும். இரவு நேரத்தில் வியர்த்தல், எதிர்பாரா உடல் இழப்பு, இதயபடபடப்பு போன்ற நோய்களின் அறிகுறிகள் இருந்தால், தவறாமல் உடனே மருத்துவரிடம் ஆலோசனை பெற வேண்டும். ஏனெனில், இந்த அறிகுறிகள் நோயின் இரண்டாம் நிலைத் தாக்கத்தினை (Gustatory sweating) குறிப்பதாகவே பெரும்பாலும் இருக்கின்றன. மதுக்குடித்தல், புகைப்பிடித்தல், அதிகமாக காஃபி குடித்தல், அதிக நுறுமண நுகர்தல் போன்றவைகளும் இந்நோய் ஏற்பட காரணிகளாக இருக்கின்றன. சூடான உணவுப் பொருட்களை உண்ணும் போது, உதடுகளைச் சுற்றி அதிகம் வியர்க்கும். சில நேரங்களில் எக்காரணமுமின்றி, இத்தகைய வியர்வைச்சுரப்பு, அவ்விடத்தில் நிகழும். மேலும், உடலின் ஒரு பகுதி வியர்வை அதிகமாக இருக்கும். அதுபோன்றே இருக்கும், உடலின் மறுபக்கத்தில் வியர்வை இருக்காது. இத்தகையவர் நரம்பு அடிப்படையிலான நோய்(neurologic abnormality) தாக்கத்தைப் பெற்றிருப்பர். இந்நோயாளிகளின் மேலுடை நனையும் அளவு வியர்வை சுரப்பு இருக்கும்.\n\nSection::::நோயினால் ஏற்படும் மனஉளச்சல்கள்.\nஇந்த நோய் உடையவர்கள் யாரும் இறப்பதில்லை. ஆனால், அவர்களின் மனதில் ஏற்படும் ஏக்கங்களும், வாழ்வியல் இடர்களும் மனஉளச்சல்களாக மாறி, அன்றாட வாழ்வினை நடத்த இயலாத மனஊனமுற்றவர்களாக (silent handicap)மாற்றி விடுகிறது. எடுத்துக்காட்டாக;-\n\nSection::::நோய்பரவலியல்.\nவடஅமெரிக்காவின் மொத்த மக்கள் தொகையில் ஏறத்தாழ 2.8% நபர்கள் இதனால் பாதிக்கப்படுவதாக ஆய்வுகள் கூறுகின்றன. 25–64 வயதிற்கு இடைப்பட்ட ஆண், பெண் என இருபாலரிடமும் இந்நோய் இருப்பதாக அறியப்பட்டுள்ளது. குழந்தைப்பருவத்திலும் இது காணப்படுவதாக அறியப்பட்டுள்ளது. இவற்றில் 30-50 % பாதிப்படைந்தோர், மரபியல் காரணமாகவே, இந்நோயினைப் பெற்றிருக்கின்றனர். இலங்கையில் இந்நோயின் தாக்கம், ஆண்களை விட பெண்களையே அதிகம் காணப்படுகிறது. குறிப்பாக பதின்ம வயதினரையே அதிகம் காணப்படுகிறது. பொதுகணக்கெடுப்பில், 65% குடும்பத்தாரிடையே, குடும்பத்தில் ஒருவராவது, இந்நோயினால் தாக்கப்பட்டு உள்ளனர்.\n\nSection::::நோய் கண்டறிதல்.\nமுதல்நிலை நோய் தாக்கத்தில், குறிப்பாக உள்ளங்கைகள், உள்ளங்கால்கள் ஆகிய இடங்களில், அதிக அளவு வியர்வைச் சுரப்பு இருக்கும். இரண்டாம் நிலை நோய் தாக்கத்தில், உடலின் ஒரு பக்கத்தில் வியர்வை அதிகம் சுரக்கும். இத்தகைய அறிகுறிகள் கீழ்கண்ட நோய்தாக்குதல்களினாலும், தொடர்ந்து மருந்து எடுத்துக் கொள்வதினாலும் ஏற்பட வாய்ப்புண்டு.\n\nSection::::நோய் காரணிகளியல்.\nநோய் காரணிகளியலின் படி(etiology), இந்நோயுக்குரியக் காரணிகள் பல உள்ளன. அவற்றினைக் கொண்டு, இந்நோய் தாக்கத்தினை, பின்வருமாறு இருவகையாகப் பிரிக்கலாம்.\n\nSection::::மரபணுத்தடம்.\nமரபணு : 2006 ஆம் ஆண்டில், யப்பானிலுள்ள சாகா பல்கலைக்கழகம், முதல்நிலை உள்ளங்கை வியர்த்தல் நோய்க்கு (primary palmar hyperhidrosis), gene locus 14q11.2–q13 என்ற மரபணு காரணமாக இருப்பதாகக் கண்டறிந்து உள்ளது.\nSection::::மருத்துவச் சோதனைகள்.\nSection::::உள்ளங்கைச் சோதனை.\nபல நோயாளிகளைக் கண்ட மருத்துவர், சோதனைக்கு வந்தவரின் கைகளைக் கண்டு, தனது பார்வையாலேயே அவரின் நோயின் தன்மையை அறிந்து விடுவார். அதுபற்றி வலப்பக்கம் மேலுள்ள படங்கள் விவரிக்கும். அதாவது பின்வரும் உள்ளங்கை நிலைகளைக் கொண்டு, இந்நோயின் தாக்க அளவைக் கண்டறிவார். உலர்ந்த உள்ளங்கை, இயல்பான நோய் தாக்கமில்லா உள்ளங்கை, ஈரபதம் உள்ளவை, வியர்வையால் நனைந்தவை, நீரில் நனைத்து எடுத்தது போன்ற தோற்றம் உடையவை, நீர் சொட்டிக் கொண்டிருக்கும் நனைத்தெடுத்த கைகளைப் போன்றவை என, மருத்துவர் பாகுபடுத்துவார்.\n\nSection::::சோதனைச் சாலை.\nஅயோடின், மாவுச் சோதனை (Iodine and starch test) : இச்சோதனையின் மூலம், ஒரு நோயாளிக்கு இந்நோய் இருக்கிறதென உறுதி செய்யப் படுகிறது. இதன்படி, முதலில் அயோடின் கரைசல் நோயாளியின் நோய் தாக்கப்பட்டுள்ளப் பகுதியில் பூசப் படுகிறது. அப்பூச்சு உலர்ந்த பிறகு, அதன் மேல் சோளமாவு தூவப் படுகிறது. அப்பொழுது அம்மாவு படர்ந்த இடம் கருமையாக மாறும். அதனைக் கொண்டு, ஒரு நோயாளியின் வியர்வை சுரப்பிகள் பாதிக்கப்பட்ட இடத்தை எளிதாகக் கண்டறிவர். இத்தகையக் கண்டறிதல், அறுவை மருத்துவர்களுக்கு மிகவும் பயனாகிறது. ஏனெனில், வியர்வை சுரப்பி அகற்ற வேண்டிய இடத்தை எளிதில் முடிவு செய்வர்.\n\nSection::::பண்டுவம்.\nநோயாளிகள் இடையே தோன்றிய நோயின் தோற்றத்தின் அடிப்படையிலும், நோய் தாக்கத்திற்கு ஏற்பவும், நோயாளியின் உடற்செயலியல் நிலையையும், பிற உடல்நிலை காரணிகளையும் கணக்கில் கொண்டு, இவருக்கு மருந்து அளிக்கப்படுகிறது. அவற்றுள் சில கீழே சுருக்கமாக விவரிக்கப் படுகின்றன.\n\nSection::::நோயினை குறைப்பதற்கான பழக்க வழக்கங்கள்.\nநமது உணவு, பழக்க வழக்கங்களில் மாறுபாடு செய்து கொள்வதன் மூலமாக, இந்நோயின் தாக்கத்தைக் குறைத்துக் கொள்ளலாம். உடலின் வெப்பம் சிறிது குறைந்தால் கூட, வியர்வை சுரப்பு குறைய, நிறைய உடல் தொழியியல் காரணங்கள் இருக்கிறது.\n\nSection::::அலுமினியம் குளோரைடு முறை.\nஇம்முறையில் அலுமினியம் குளோரைடு எக்சாஐட்ரேட்டு கரைசல் (Aluminum chloride hexahydrate solution) பயன்படுத்தப்படுகிறது. அக்குள் போன்ற இடங்களில், இவ்வேதிப்பொருள் பசை போல, அடர்வாக பயன்படுத்தப் படுகிறது. இதனால் நோயின் தாக்கம் குறைந்து, நல்ல மாற்றம் ஏற்படுவதாகக் கண்டறியப் பட்டுள்ளன. இருப்பினும், இம்முறையில் தோலில் அரிப்புத் தன்மை அதிகமாவதை, நோயாளிகள் உணருகின்றனர்.\n\nSection::::அயனியாக்கத் தொட்டி முறை.\nஅயனியாக்கலை ஒத்த (Tap-water iontophoresis) இம்முறையில், உப்பு அயனிகள் மின்னூட்டத்தால் வியர்வைத் தோலில் இடப்படுகின்றன. இந்நேரத்தில் நோயாளிகள் எதுவும் செய்ய வேண்டியதில்லை. நீர் இருக்கும் இரு பாத்திரத்தில், நோய் தாக்கிய பகுதிகள், குறிப்பாக கைகள்/கால்கள் 10 முதல் 20 நிமிடங்கள், ஒரு வாரத்திற்கு வைக்கப்படுகின்றன. ஒரு கை/கால் இருக்கும் பாத்திரத்தில், இடத்தில் மற்றொரு கை/கால் வைக்கக் கூடாது. இதே முறையில் ஒவ்வொரு வாரமும் அல்லது இரு மாதத்திற்கு ஒருமுறை வைக்கப் படுகிறது. அந்நீரில், மின்னூட்டம் இடப்படுகிறது. இம்மின்னூட்டத்தில் 15 முதல் 25 மில்லி ஆம்பியர் மின்சாரம் இருக்கும். பெரும்பாலான நேரங்களில், கூரிய கூச்ச உணர்வு அதிகமாகும் வரை மின்சாரத்தின் அளவு அதிகப் படுத்துகின்றனர். இது குறித்த பல யூடியூப் நிகழ்பாடங்கள், வீட்டிலேயே குறைந்த செலவில் அமைத்துக் கொள்ள இருக்கின்றன. இம்முறையில் நேரவிரயம் அதிகம் ஆகிறது என்று நோயாளிகள் அலுத்துக் கொண்டாலும், இதன் பலன் பக்க விளைவுகள் அற்று அதிகமாகிறது என்பதை ஒப்புக் கொள்கின்றனர்.\n\nSection::::வீட்டில் பின்பற்ற வல்ல, எளிய முறை.\nஒரு 12 வோல்ட் தரவல்ல ஒரு மின்கலத்தில், இரு மின்முனைகள் (நோ் மின்முனை+எதிர்மின்முனை- இருக்கும். அவற்றின் ஒருமுனையை நோய் தாக்கிய கை/கால் வைக்கும் அளவுக்கு உள்ள ஒரு தட்டுடன் இணைக்க வைக்க வேண்டும். இவ்விதமாக இணைப்புக் கொடுப்பதற்கு முன், அத்தட்டில் உள்ளங்கை/உள்ளங்கால் மூழ்கும் அளவுக்கு, நீர் ஊற்ற வேண்டும். அந்நீரில் உப்பை கரையும் அளவுக்கு சற்று குறைவாக கரைக்க வேண்டும். பிறகு, மின் முனைகளை இணைத்த பிறகு, கையை பத்து நிமிடங்கள், உப்பு கரைசலும், மின்னூட்டம் பெற்ற, அத்தட்டுகளில் 10 நிமிடங்கள் வைக்க வேண்டும். இதே மாதிரி, கைகளை மாற்றி, மின்னூட்டம் தந்தால், கையில் வியர்வை வரும் தன்மை குறையும். இது தொடக்க காலத்தில், வாரம் ஒருமுறை பின்பற்ற வேண்டிய மருத்துவமுறை. எனினும், மருத்துவரின் ஆலோசனைப் பெற்று, தொடர்ந்து இம்மின்அயனியாக்க முறையைப் பின்பற்றினால், இந்நோயின் பிடியில் இருந்து தப்பலாம்.\n\nSection::::போடுலினம் மருந்துப் பொருள்.\nஇந்த மருந்து மகிவும் கவனத்துடன் தரவேண்டும். ஏனெனில், இது நஞ்சு வகையானது.\n\n\nSection::::அறுவை மருத்துவம்.\nஅறுவை முறையில் நான்கு விதமான மருத்துவ முறைகள் பின்பற்றப் படுகிறது. மூன்றும் வியர்வைச் சுரப்பியினை இலக்காகக் கொண்டு செயற்படுத்தப் படுகிறது.\n\n"}
{"id": "322264", "url": "https://ta.wikipedia.org/wiki?curid=322264", "title": "சிவலிங்கா (திரைப்படம்)", "text": "சிவலிங்கா (திரைப்படம்)\n\nசிவலிங்கா (shivalinga) என்பது திகில்,சிரிப்பு தமிழ் (திரைப்படம்) ஆகும். இதனை இயக்கியவர் பி. வாசு ஆவார். மேலும் ராகவா லாரன்ஸ், ரித்திகா சிங், சக்தி வாசு ஆகியோர் முக்கிய கதாப்பாத்திரங்களில் நடித்துள்ளனர். இந்தத் திரைப்படமானது பி வாசு கன்னட மொழியில் இயக்கிய சிவலிங்கா திரைப்படத்தின் மொழிமாற்றம் (ரீமேக்) ஆகும்.இந்தத் திரைப்படம் சூலை, 2016 ஆம் ஆண்டில் தொடங்கப்பட்டது. இதன் இறுதிக் காட்சியானது பி வாசு 1999 ஆம் ஆண்டு இயக்கிய மலபார் போலீசின் இறுதிக் காட்சியைப் போன்று உள்ளதாக கருத்து எழுந்தது. இத் திரைப்படம் இந்தியில் காஞ்சனா ரிட்டர்ன்ஸ் என்ற பெயரில் வெளியானது.\n\n\nSection::::கதைச் சுருக்கம்.\nரஹீம் தன்னுடைய சாரா (புறா) உடன் ரயிலில் பயணம் செய்கின்றான். அந்த சமயத்தில் ஒரு கண்பார்வை அற்றவர் அதே ரயிலில் ஏற முற்படுகிறார். அவருக்கு ரஹீம் உதவி செய்கிறார். ஆனால் அவர் உண்மையான குருடன் அல்ல. அவன் ரஹீமை அந்த ரயிலிலிருந்து தூக்கி எறிந்து கொலை செய்கிறான். ஆனால் இது தற்கொலை என பதிவு செய்யப்படுகிறது. ரஹீமுக்கு நிச்சயிக்கப்பட்ட பெண் சங்கீதா இது தற்கொலை இல்லை என நினைக்கிறார். அன்றைய தினம் இரவே ரஹீம் இவருடைய கனவில்தோன்றி தான் கொலைசெய்யப்பட்டுள்ளதாக கூறுகிறான். எனவே சங்கீதாவின் வேண்டுகோளுக்கிணங்க இந்த வழக்கானது சி ஐ டி க்கு செல்கிறது.\n\nசிவலிங்கேஷ்வரன் ஒரு நேர்மையான சி ஐ டி அதிகாரியாகப் பணிபுரிந்து வருகிறார். அவர் சத்யாவைத் திருமணம் செய்கிறார். சத்யாவிற்கு திகில் கதைகளில் ஆர்வம் அதிகம். சிவா ரஹீமினுடைய வழக்கை விசாரிக்க ஆரம்பிக்கிறார். இவர்கள் ஒரு சுடுகாட்டிற்குப் பக்கத்தில் குடியேறுகிறார்கள். அதே நாள் இரவில் சத்யாவிற்கு ஒரு குழந்தை உருவில் பேய் பயமுறுத்துகிறது. ஆனால் அந்த உருவத்தை சிவா பார்க்கவில்லை, எனவே இது சத்யாவின் பிரமையாக இருக்கலாம் என நினைக்கிறார். பட்டுகுஞ்சம் என்பவரை (வடிவேலு) பணியாளாக வேலைக்கு அமர்த்துகிறார். அவர் அந்த வீட்டிற்குத் திருட வந்தவர். பின்பு சிவா, ரஹீமினுடைய வீட்டிற்குச் சென்று விசாரிக்கிறார். பிறகு சங்கீதாவிடமும் விசாரிக்கிறார். ரஹீம்-சங்கீதாவின் காதலுக்கு மறுப்புத் தெரிவித்ததால் சங்கீதாவினுடைய தந்தை கொலை செய்திருக்கலாம் என சிவா எண்ணுகிறார்.\nபின்பு சிவாவினுடைய மனைவியன் உடலில் ரஹீமினுடைய ஆன்மா புகுந்துவிடுகிறது. இறுதில் புறா போட்டியின் ஒருங்கிணைப்பாளர்தான் ரஹீமினுடைய தொடர்ச்சியான வெற்றியினால் அவனை கொலை செய்ய திட்டம் தீட்டினார் என்பதை சிவலிங்கேஸ்வரன் கண்டுபிடிக்கிறார்.\n\nSection::::தயாரிப்பு.\nகன்னட மொழியில் பி. வாசுவின் இயக்கத்தில் வெளியான சிவலிங்கா வெற்றிபெற்றதைத் தொடர்ந்து, தமிழிலும் ரீமேக் செய்தார். சந்திரமுகி (திரைப்படம்) போன்றே ஒரு படத்தை எடுப்பதற்காக அதில் முக்கியக் கதாப்பாத்திரத்தில் நடிக்க ரசினிகாந்த்திடம் கேட்டுக்கொண்டார். பிறகு அந்தப் படத்தில் நடிப்பதற்காக அஜித் குமாரிடம் கேட்டதாகத் தகவல் உள்ளது. மார்ச், 2016 ஆம் ஆண்டில் ராகவா லாரன்ஸ் நடிக்க ஒப்புக் கொண்டார். பிறகு வடிவேலு நடிப்பதற்கு ஒப்புக்கொண்டார். பெண் கதாப்பாத்திரத்தில் நடிப்பதற்காக அனுசுக்கா செட்டி மற்றும்ஹன்சிகா மோட்வானியிடம் கேட்டனர். அவர்கள் மறுக்கவே ரித்திகா சிங்கை ஒப்பந்தம் செய்தனர். தனது மகன் சக்தியை முக்கியக் கதாப்பாத்திரத்தில் (ரஹீம்) நடிக்க வைத்தார். கன்னட திரைப்படத்தை விட தமிழ் திரைப்ப்டத்தில் தன்னுடைய கதாப்பாத்திரம் முக்கியம் வாய்ந்ததாக உள்ளது என சக்தி கூறியுள்ளார்.\n\nஇந்தத் திரைப்படத்தின் துவக்கவிழாவானது சூலை, 2016 இல் நடந்தது. ஆகஸ்டு, 2016 இல் பெங்களூருவில் படப்பிடிப்பு முடிவடைந்தது.\n"}
{"id": "322267", "url": "https://ta.wikipedia.org/wiki?curid=322267", "title": "குள்ளக்கார் (நெல்)", "text": "குள்ளக்கார் (நெல்)\n\nகுள்ளக்கார் (\"Kullakar\") பண்டைக்கால நெல் வகைகளில் ஒன்றான இது, இந்தியாவில் பிரதானமாக பயரிடப்பட்டுள்ளது. பாரம்பரிய நெல் வகையைச் சார்ந்த இது, சுகாதார நலன்கள் நிறைந்த, பல்வேறு சிவப்பு நிற அரிசி இரகங்களில் ஒன்றாகும். குறுகியகால நெற்பயிராக உள்ள இது, ஆண்டு முழுவதும், அனைத்துப் பட்டங்களிலும் (3 பருவங்கள்) பயிர் செய்ய ஏற்றதாகும். மேலும் பூச்சிகள் மற்றும் நோய் தாக்குதல் போன்ற தொந்தரவுகளை மிகவும் எதிர்க்கும் தன்மைக்கொண்டது. பெரும்பாலும் உள்நாட்டுத் தேவைகளுக்கு பயன்படுத்தப்படு இந்நெல், உப்பு மண், உவர் மண் போன்ற பல்வேறு நிலத் தன்மைகேற்ப தன்னை தகவமைத்துக் கொண்டு, வறட்சி, மற்றும் நீர்த்தேக்கப் பகுதிகளிலும் தாங்கி வளரக்கூடியதாகும். \n\nSection::::சத்துக்கள்.\nகுள்ளக்கார் எனும் இந்த இரகத்தில், உயிர் வளியேற்ற எதிர்ப்பொருள், துத்தநாகம், இரும்புச் சத்துக்கள் நிறைந்துள்ளதால் கெட்ட கொழுப்பைக் கரைக்கிறது. செரிமானம் மெதுவாக நடப்பதால், பசி எடுப்பது தாமதமாகும். இதனால், உணவு எடுத்துக்கொள்ளும் அளவு தானாகவே குறையும். உடல் எடை குறைக்க நினைப்போர் இந்நெல்லின் அரிசிச்சோறு சாப்பிடுவதால், சாப்பிடும் அளவு குறைந்தும் அதேவேளை வயிறும் நிறைவதகாகக் கூறப்படுகிறது. \n\n\n"}
{"id": "322270", "url": "https://ta.wikipedia.org/wiki?curid=322270", "title": "குரோய்லர்", "text": "குரோய்லர்\n\nகுரோய்லர் (Kuroiler) என்பது இந்தியாவில் உருவாக்கப்பட்ட ஒரு உயர் கலப்பினக் கோழி இனமாகும். குரோய்லர் கோழிகள் வண்ண இறைச்சிச் சேவல் மற்றும் ரோட் தீவு சிகப்புக் கோழி ஆகியவற்றை கலப்பினம் செய்து, அல்லது வெள்ளை லிகோர்ன் சேவல் மற்றும் ரோட் தீவு சிவப்புக் கோழி ஆகியவற்றை கலப்பினம் செய்து உருவாக்கப்பட்ட கோழி இனமாகும்..\n\nSection::::பண்புகள்.\nகுரோய்லர் கோழிகள் முட்டை மற்றும் இறைச்சி ஆகிய இரட்டை நோக்கங்களுக்காக வளர்க்கப்படுகின்றன. இவை சமையலறை மற்றும் விவசாய கழிவுகளை உணவாக கொண்டு வாழக் கூடியன,  இந்திய மரபார்ந்த நாட்டுக் கோழிகள் வருடத்திற்கு 40 முட்டைகளை இடும் நிலையில் இக்கோழிகள் வருடத்திற்கு ஏறக்குறைய 150 முட்டைகள்வரை இடுகின்றன. அதேபோல இந்த கோழி இறைச்சி அளவு மிகுந்து காணப்படுகிறது; இந்த வகை சேவல்களின் எடை தோராயமாக 3.5 கிலோ (7.7 பவுண்ட்) கொண்டவையாகவும், கோழிகள் 2.5 கிலோ (5.5 பவுண்ட்) எடைவரை இருக்கின்றன. இதே சமயம் இந்திய உள்நாட்டுப் பாரம்பரிய சேவல்கள் தோராயாக 1 கிலோ (2.2 பவுண்ட்) மற்றும் கோழிகள் 0.9 கிலோ (2.0 பவுண்ட்) என்றே இருக்கின்றன. குரோய்லர் கோழிகள் சில  தனிப்பட்ட மரபணு அம்சங்கள் கொண்டவையாக உள்ளவையாகவும், நோய் எதிர்ப்பு தன்மை கொண்டவையாகவும் உள்ளன. இக்கோழிகள் மனிதனுக்குத் தேவையான புரத உணவாக மற்றும் கிராமப்புற குடும்பங்களுக்கு கணிசமான வருமானத்தை அளிக்கக்கூடியதாக உள்ளது இதன் குஞ்சுகளை வளர்க்க கிராமப்புறங்களில் விவசாயிகள் பெரியதாக எந்த செலவு செய்யவேண்டிய தேவையின்றி இயற்கைக் கழிவுகளை உண்டு வளரக்கூடியனவாக உள்ளன.\n\nSection::::வரலாறு.\nஇந்தக் கோழி இனம் 1990 களின் துவக்கத்தில் அறிமுகப்படுத்தப்பட்டது. இந்த இனம் வினோத் கபூர் என்பவரின் கீக் பாம் பிரவேட் லிமிடெட் என்ற நிறுவனத்தால் அறிமுகப்படுத்தப்பட்டது. இதன் பெயர் கீக் மற்றும் பிராய்லர் ஆகியவற்றின் பெயர்களை இணைத்து உருவாக்கப்பட்டது. ஒரு மத்திய குஞ்சு பொரிப்பம் எழுப்பப்பட்டு, குரோய்லர் முட்டைகள் நாடு முழுவதும் உள்ள ஆயிரம் \"தாய் அலகுகளில்\" இட்டு குஞ்சுகளைப், பெற்ற பின்னர், தேவைப்படும் கிராமங்களுக்கு ஒரு நாள் வயதுக் குஞ்சுகளாக  வழங்கப்படுகிறன.\n\nகுரோய்லர் கோழிகள் இந்தியாவின் கிராமப்புறங்களில் புகழ்வாய்ததாக உள்ளது. குறிப்பாக உத்திரப் பிரதேசம், ஜார்கண்ட், மேற்கு வங்கம், மிசோராம், சத்தீஸ்கர், மேகாலயா ,  உத்திரகண்டம் ஆகிய மாநிலங்களிலில் நிலமற்ற குறு விவசாயிகளால்- பெண்களால் பகுதி நேரமாகவோ அல்லது முழுநேரமாகவோ இக்கோழி வளர்ப்புத் தொழிலில் ஈடுபடுகின்றனர். குரோய்லர் கோழிகள் உள்நாட்டில் அடைந்த வெற்றியைத் தொடர்ந்து உகாண்டா போன்ற நாடுகளுக்கு ஏற்றுமதி செய்யப்படுகிறது.\n"}
{"id": "322272", "url": "https://ta.wikipedia.org/wiki?curid=322272", "title": "யாழ்ப்பாணத்தில் வாந்திபேதி (1866 - 1867)", "text": "யாழ்ப்பாணத்தில் வாந்திபேதி (1866 - 1867)\n\nயாழ்ப்பாணத்தில் வாந்திபேதி (1866-1867) என்பது, 1866 ஆம் ஆண்டில் தொடங்கி 1867 மார்ச் மாதம் வரை யாழ்ப்பாணத்தில் பெரும் உயிர்ச்சேதங்களை விளைவித்த வாந்திபேதி நோய்ப் பரவலைக் குறிக்கும். யாழ்ப்பாணக் குடாநாட்டில் உள்ள ஏறத்தாழ எல்லா ஊர்களிலும் பரவி ஆயிரக்கணக்கான பெரியவர்களையும், குழந்தைகளையும் இந்நோய் காவு கொண்டது. இந்தியாவின், தமிழ்நாட்டில் இருந்து இலங்கையின் மலைநாட்டுப் பகுதிகளில் இருந்த கோப்பித் தோட்டங்களில் வேலை செய்வதற்காக அழைத்து வரப்பட்ட தொழிலாளர்கள் ஊடாகவே இது யாழ்ப்பாணத்தில் பரவியதாகக் கண்டறியப்பட்டது. அதேவேளை யாழ்ப்பாணத்தின் பௌதீகச் சூழல், மக்களின் வாழ்க்கை முறை என்பன நோய் பரவுவதற்கு வாய்ப்பாக இருந்ததாகவும் சொல்லப்பட்டது.\n\nSection::::1866 முற்பகுதி.\n1866 ஆம் ஆண்டு சனவரி 31ம் தேதி இந்தியாவுக்குச் சென்று ஊர்காவற்றுறை ஊடாகத் திரும்பிய ஒருவர் பெப்ரவரி முதலாம் தேதி வாந்திபேதியினால் இறந்தார். தொடர்ந்து ஊர்காவற்றுறைப் பகுதியில் தொற்று ஏற்பட்டது. பெப்ரவரி மாதம் முழுவதும் ஏறத்தாழ ஒவ்வொரு நாளும் இப்பகுதியில் இறப்புக்கள் ஏற்பட்டன. தொடர்ந்து மார்ச் மாதத்திலும் ஊர்காவற்றுறைக்கு அண்மையில் உள்ள கரம்பொனிலும், வலிகாமம் பகுதியைச் சேர்ந்த கொக்குவில், வட்டுக்கோட்டை ஆகிய ஊர்களிலும் வாந்திபேதியால் சிலர் இறந்தனர். மே மாதத்திலும் சிலர் வாந்திபேதி ஏற்பட்டு இறந்தனர். இதன் பின்னர் அந்த ஆண்டு நவம்பர் மாதம் வரை யாழ்ப்பாணத்தில் எந்த ஊரிலும் வாந்திபேதித் தொற்றுக் காணப்படவில்லை. மேற் குறிப்பிட்ட காலப்பகுதியில் ஏற்பட்ட தொற்று பலரால் தனித்தனியாக யாழ்ப்பாணத்துக்கு வெளியேயுள்ள பகுதிகளில் இருந்து குறிப்பாக, தமிழ்நாடு, இலங்கையின் மலைநாட்டுப் பகுதிகள் போன்ற இடங்களில் இருந்து கொண்டுவரப்பட்டவை. இக்காலப்பகுதியில், நோய்த்தொற்று ஏற்பட்ட இடங்களில் இருந்து அயலூர்களுக்கு நோய் பெரிய அளவில் பரவவில்லை.\n\nSection::::1866 நவம்பர் - 1867 மார்ச் காலப்பகுதி.\n1866 நவம்பரில் மீண்டும் வாந்திபேதி நோய் யாழ்ப்பாணத்தில் தலை தூக்கியது. இந்தத் தடவை நோய் யாழ்ப்பாணக் குடாநாட்டிலும், அதை அண்டிய பகுதிகளிலும் பெரிய அளவில் பரவி 1867 மார்ச் வரை பெரும் அழிவை ஏற்படுத்தியது.\n\nSection::::தொற்றின் மூலம்.\nஇந்த வாந்திபேதித் தொற்றுக்கான காரணங்கள் குறித்தும் அதைத் தடுப்பதற்கான வழிமுறைகள் குறைத்தும் ஆராய நியமிக்கப்பட்ட ஆணைக்குழு இந்த நோயின் மூலம் பற்றி ஆராய்ந்தது. ஒவ்வொரு ஊரிலும் நோய் அறிமுகப்படுத்தப்பட்ட விதத்தை ஆராய்ந்ததில், கண்டியிலிருந்து யாழ்ப்பாணம் வரும் மத்திய வீதியூடாக வந்தவர்களே குடா நாட்டுக்குள் நோயைக் கொண்டுவந்தது தெளிவாகியது. அக்காலத்தில் மன்னாரில் இருந்த துணை அரச அதிபர் துவைனம் அவர்களின் சாட்சியத்தை வைத்தும், யாழ்ப்பாண அரசாங்க அதிபர் குடியேற்றநாட்டுச் செயலருக்கு அனுப்பிய கடிதத்தை அடிப்படையாகக்கொண்டும், இந்தியாவில் இருந்து மன்னாருக்கு ஊடாக அழைத்துவரப்பட்டு, மத்திய வீதியூடாக மலைநாட்டுப் பகுதிகளுக்குக் கொண்டுசெல்லப்பட்ட தொழிலாளர்களூடாகவே மத்திய வீதி வழியாக யாழ்ப்பாணம் வருபவர்களுக்கு நோய்த்தொற்று ஏற்பட்டதாகக் கண்டறியப்பட்டது.:\n\nSection::::பரவுவதற்கான வாய்ப்புக்கள்.\nயாழ்ப்பாணத்து நகரங்களிலும், ஊர்களிலும் காற்றோட்டக் குறைவு நோய் பரவுவதற்கு ஒரு முக்கியமான காரணமாக எடுத்துக்காட்டப்பட்டது. ஊர்களின் குடியிருப்புப் பகுதிகளில் காணப்படும் ஒடுக்கமான வழைந்து நெளிந்து செல்லும் ஒழுங்கைகள், வீட்டு வளவுகளைச் சுற்றி அமைக்கப்படும் உயரமான வேலிகள், தாழ்வான கூரைகளுடன் கூடிய சாளரங்கள் அற்ற வீடுகள், பல இடங்களில் வீடுகள் அடர்ந்த பனந்தோப்புகளிடையே இருத்தல் போன்றவை இவ்வாறான காற்றோட்டக் குறைவுக்கான காரணங்களாகச் சொல்லப்பட்டன. இவை தவிரக் குடியிருப்புக்களில் வீடுகளை நெருக்கமாக அமைத்தல், வீடுகளுக்குள் நெருக்கமாக மக்கள் வாழ்தல், சுகாதாரமான கழிப்பறைகளைப் பயன்படுத்தாமை போன்றவையும்; இடுகாடுகளை முறையாகப் பேணாமை, நோயினால் இறந்தவர்களைப் புதைக்கும்போது போதிய ஆழத்தில் புதைக்காமை போன்றவையும் நோய் பரவ வாய்ப்புக்களை உருவாக்குவதாக எடுத்துக்காட்டப்பட்டது.\n\nSection::::தொற்றுத் தாக்கமும் உயிர்ச் சேதமும்.\nயாழ்ப்பாணக் குடாநாட்டிலும் பூனகரிப் பகுதியிலும் இருந்த 226 ஊர்களில் 164 ஊர்களில் நோய் பரவியது. தப்பிய 62 ஊர்களில், 55 ஊர்கள் குடாநாட்டின் மக்கள் தொகை மிகக் குறைவான பச்சிலைப்பள்ளிப் பிரிவையும் குடாநாட்டுக்கு வெளியேயுள்ள கரைச்சி, பூனகரிப் பகுதியையும் சேர்ந்தவை. எனவே குடாநாட்டிற்குள், மக்கள்தொகைச் செறிவு கூடிய பகுதிகளான வலிகாமம், வடமராட்சி, தென்மராட்சிப் பிரிவுகளில் 7 ஊர்கள் மட்டுமே நோய்த்தொற்று ஏற்படாமல் தப்பியவை. \n\nநவம்பரில் வாந்திபேதித் தொற்றுத் தொடங்கியதில் இருந்து 16,298 பேர் நோயால் பீடிக்கப்பட்டனர். இவர்களுள் 10,210 பேர் (68.8%) இறந்துபோயினர். 1866 நவம்பர் முதல் 1867 மார்ச் வரை ஒவ்வொரு மாதமும் ஆயிரக்கணக்கில் மக்கள் இறந்தனர். இறப்புக்களின் மாதாந்த எண்ணிக்கை வருமாறு:\n\nஇக்காலப் பகுதியில், அதிகபட்சமாக 2 சனவரி 1967ல் ஒரே நாளில் 213 பேர் நோயினால் தாக்கப்பட்டனர். 30 டிசம்பர் 1866ல் கூடிய அளவாக 160 பேர் இறந்தனர்.\n\nSection::::ஆணைக்குழுவின் ஆய்வுகள்.\n1866-67 வாந்திபேதித் தொற்றுக் குறித்து விசாரணை செய்ய நியமிக்கப்பட்ட ஆணைக்குழு தொற்றின் மூலம், பரவலுக்குச் சாதகமான நிலைமைகள், மருத்துவ வசதிகள், நிலைமையைக் கட்டுப்படுத்துவதற்கான வழிமுறைகள் போன்ற அம்சங்கள் குறித்து விரிவாக ஆய்வு செய்தது. ஆய்வின் முடிவில் பல்வேறு பரிந்துரைகளுடன் கூடிய அறிக்கையையும் இக்குழு சமர்ப்பித்தது. இதில், நோய் யாழ்ப்பாணத்துக்குள் வருவதைத் தடுத்தல், பொதுவாக ஊர்களில் சுகாதார வசதிகளைச் செய்து முன்னெச்சரிக்கை நடவடிக்கைகளை எடுத்தல், மருத்துவ வசதிகள், யாழ்ப்பாண நகரின் மேம்பாட்டுக்கான சுகாதார வசதிகளும் பிற முன்னெச்சரிக்கை நடவடிக்கைகளும் ஆகிய அம்சங்களில் பல்வேறு பரிந்துரைகள் முன்வைக்கப்பட்டன. துறைமுகங்களில் தொற்றுநோய்களுக்கான ஒதுக்கிடங்களை அமைத்தல், மத்திய வீதியில் மருத்துவ நிலையங்களை அமைத்தல் ஆகிய பரிந்துரைகள் வெளியில் இருந்து நோய் பரவுவதைத் தடுப்பதற்கான பரிந்துரைகள். \n\nஅதேவேளை, வேலிகளும், பூவரசுக் கதியால்களும் காற்றோட்டத்தைத் தடைசெய்வதாகவும், வேலியடைக்கப் பயன்படும் ஓலைகளும் கிடுகுகளும் உக்குவதால் சுகாதாரத்துக்குக் கேடு விளைவதாகவும் சுட்டிக்காட்டி பூவரசுக் கதியால்களையும், வேலிகளையும் தடை செய்யவேண்டும் எனவும் பரிந்துரைக்கப்பட்டது. மக்கள் செறிவாக வாழ்வதைத் தடுப்பதற்கான நடவடிக்கைகள் தேவை எனவும், வீடுகளும், கழிப்பிட வசதிகளும் மேம்படுத்தப்படவேண்டும் என்றும் குறிப்பிடப்பட்டது. வடிகால் வசதியை மேம்படுத்தல், குளங்களையும், கால்வாய்களையும் சுத்தம் செய்தல், நல்ல நீர் கிடைக்கும் வகையில் பொதுக் கிணறுகளைத் தோண்டுதல் என்பனவும் பரிந்துரைகளில் அடங்கியிருந்தன. யாழ்ப்பாண நகரத்தைப் பொறுத்தவரை, கரையூர், சோனக தெரு போன்ற மக்கள் நெருக்கமாக வாழும் பகுதிகளில் தெருக்களை மேம்படுத்தி காற்றோட்டத்துக்கு வசதி செய்யவேண்டும், திறந்த வாய்க்கால்கள் மூடப்படவேண்டும், மலக்குழி முறைக்குப் பதிலாக அகற்றப்படக்கூடிய வாளி மலகூடங்கள் அமைக்கப்பட வேண்டும், நகரின் சில பகுதிகளில் காணப்படும் சதுப்பு நிலங்கள் நிரப்பப்பட வேண்டும் போன்ற கூடுதல் பரிந்துரைகளும் உள்ளடக்கப்பட்டிருந்தன.\n\nஇதற்கு முன் யாழ்ப்பாணத்தில் ஏற்பட்ட வாந்திபேதி நோய்த்தொற்றுக்கள் தொடர்பான புள்ளிவிபரங்களையும் ஆய்வு செய்த ஆணைக்குழு 1845, 1855 ஆகிய ஆண்டுகளில் ஏற்பட்ட தொற்றும் 1866ம் ஆண்டைப்போலவே கடுமையானதாக இருந்ததையும் இறந்தவர்களின் நூற்றுவீதம் ஏறத்தாழ ஒரேயளவாக இருந்ததையும் சுட்டிக்காட்டி ஒவ்வொரு 10 ஆண்டுகளுக்கு ஒருமுறை இவ்வாறு நடந்துள்ளது என்ற தனது கவனிப்பையும் பதிவு செய்தது.\n"}
{"id": "322275", "url": "https://ta.wikipedia.org/wiki?curid=322275", "title": "வனராஜா", "text": "வனராஜா\n\nவனராஜா (Vanaraja) என்பது இந்தியாவின் ஐதராபாத்தை அடிப்படையாகக் கொண்ட கோழிப்பண்ணை இயக்குநரக திட்டத்தால் உருவாக்கப்பட்ட ஒரு கோழி இனமாகும். இவ்வினம் இறைச்சி மற்றும் முட்டை உற்பத்தி ஆகியவற்றுக்காக வளர்க்கப்படுகிறது. இவ்வினத்தை, கிராமப்புற சமூகங்களால்  குறைந்த தீவனத்தில் இயற்கையான முறையில் வளர்க்க இயலும்.  இந்த இனத்தின் முக்கிய அம்சங்கள் என்றால் இதன் முட்டை ஓடுகள் நாட்டுக் கோழி முட்டைகள் போல பழுப்பு நிற முட்டைகளாகவும், குறைவான ஊட்டச்சத்து உணவுக்கொண்டு வேகமாக வளர்ந்து முட்டை உற்பத்தி செய்வதாகவும், பல வண்ண இறகுகளைக் கொண்டு, நோய் எதிர்ப்பு சக்தி உள்ளனவையாக இருக்கின்றன.\n\nவனராஜாவை திறந்த வெளியில் வளர்த்தாலும்  இவை சிறந்த செயல்திறனை அளிக்கின்றன. இவை ஆண்டுக்கு 110 முட்டைகளை இடுகின்றன. மேலும் 6 அல்லது 6 1⁄2 மாதங்களில் 1.0 முதல் 1.2 கிலோகிராம் (2.2 முதல் 2.6 பவுண்டு) எடையை அடைகின்றன. வனராஜா சேர்த்து சொந்த பறவைகள் தடுப்பூசி பரிந்துரைக்கப்படுகிறது. அதிக உடல் எடை முட்டை உற்பத்தி குறைக்கும். வனராஜா முக்கியமாக தெலுங்கானா மற்றும் ஆந்திர பிரதேசத்தில் காணப்படுகின்றன. வனராஜாவுக்கு உள்நாட்டு பறவைகளுக்கான நோய் தடுப்பு மருந்துகள் பரிந்துரைக்கப்படுகின்றன.  கோழிகள் முட்டை இடும் காலத்தில் கூடுதலாக உள்ள எடை குறையும். இந்தக் கோழிகள் பெரும்பாலும் தெலங்கானா ஆந்திரப்பிரதேசம் ஆகிய மாநிலங்களில் வளர்க்கப்படுகின்றன. \n"}
{"id": "322276", "url": "https://ta.wikipedia.org/wiki?curid=322276", "title": "தான் இலெசிலி இலிண்டு", "text": "தான் இலெசிலி இலிண்டு\n\nதான் இலெசிலி இலிண்டு அல்லது டாண் லெஸ்லி லிண்டு (Don Leslie Lind) (பிறப்பு: மே, 18, 1930) அமெரிக்காவைச் சேர்ந்த வானியல் விஞ்ஞானி, முனைவர் ஆவார். இவர் ஓர் அமெரிக்க அறிவியலாளரும் முன்னாள் அமெரிக்கக் கடற்படை அலுவலரும் அமெரிக்கக் கடற்படை விமான வலவரும், நாசா விண்வெளி வலவரும் ஆவார். இவர் அமெரிக்காவின் நாசா விண்வெளி மையத்தில் பணியாற்றியவர். இவர் தனது புவி இயற்பியல் ஆராய்ச்சிப் படிப்பை அலெஸ்கா பல்கலைக்கழகத்தில் (University of Alaska) படித்தார். 1964 லிருந்து நாசாவில் விண்வெளி இயற்பியலாளராகப் (Space physics) பணியாற்றினார். இவர் பூமியின் வெளிப்பரப்பிலுள்ள (magnetosphere and interplanetary space) இயற்கைக்கும் குறை சக்தி துகள்களுக்குமான (low-energy particles) ஆராய்ச்சியில் ஈடுபட்டார். 1986 ஆம் ஆண்டு \"நாசா\"விலிருந்து விலகிய பின்னர் யுட்டா மாநில பல்கலைக்கழகத்தில் (\"Utah State University\") இயற்பியல் மற்றும் விண்வெளிப் பேராசிரியராகப் பணியாற்றினார்.\n\nSection::::வாழ்க்கை.\nSection::::இளம்பருவமும் கல்வியும்.\nஇலிண்டு 1930 மே 18 இல் பிறந்தார். இவர் மிட்வேல் தொடக்கப் பள்ளியிலும் ஜோர்டான் உயர்நிலைப் பள்ளியிலும் கல்வி பயின்றார். இவர் 1953 இல் உட்டா பல்கலைக்கழகத்தில் இயற்பியலில் அறிவியல் இளவல் பட்டம் பெற்றார். அமெரிக்கக் கடற்படை அலுவலர் பள்ளியில் இவர் விளையாட்டாக பறத்தல் பயிற்சிக்கு விருப்பம் தெரிவித்துள்ளார். பின் இவ்விருப்பத்தை மாற்றிக்கொள்ள முடியவில்லை. என்றாலும், அப்போது இவர் வானில் பறப்பதில் பெருமகிழ்ச்சியுற்றார். அமெரிக்க கற்படை விமானவலவராக, இலிண்டு அண்டக் கதிர்களின் ஒளிப்படங்களை உயர்கிடக்கை மட்டத்தில் பறந்து தன்னார்வமோடு பெர்க்கேலி, கலிபோர்னியா பல்கலைக்கழகத்துக்காக எடுத்துள்ளார். இது இவர் பெர்க்கேலியில் சேர உதவியது. இங்கு இவர் இலாரன்சு கதிர்வீச்சு ஆய்வகத்தில் பையான் – அணுக்கருவன் சிதறலில் ஆய்வு மேற்கொண்டு 1964 இல் உய்ராற்றல் இயற்பியலில் முனைவர் பட்டம் பெற்றார். இவர் அலாசுகா பல்கலைக்கழகத்தில் புவீயற்பியல் நிறுவனத்தில் முது முனைவர் பாட்ட ஆய்வை 1975 முதல் 1976 வரை மேற்கொண்டு நிறைவு செய்துள்ளார்.\n\n"}
{"id": "322300", "url": "https://ta.wikipedia.org/wiki?curid=322300", "title": "பாக்கர்வால் நாய்", "text": "பாக்கர்வால் நாய்\n\nபாக்கர்வால் நாய் (Bakharwal Dog) என்பது ஜம்மு காஷ்மீர் மாநிலத்தைச் சேர்ந்த ஒரு பாதுகாவல் நாய் ஆகும். இந்த நாய் பல நூற்றாண்டுகளாக நாடோடி இனமக்களான குச்சார் மக்களால் தங்கள் கால்நடைகளை காக்கும் பணிக்கு வளர்க்கப்பட்டு வருகிறது.   ஒரு அண்மைய ஆய்வு இந்த இன நாயகள் அழிவின் விளிம்பில் உள்ளது என்று கூறுகிறது.\n\nஇந்த இன நாய் திபெத்திய மஸ்தீஃப் நாய் மற்றும் செந்நாய் ஆகியவற்றின் கலப்பினால் உருவானதாகும். இதன காதுகள், கழுத்து, முதுகு மற்றும் வால் ஆகியவை மிகுதியான முடிகள் கொண்டவையாக  உள்ளன, மேலும் இவை குளிர்ந்த தட்பவெப்பநிலையை விரும்புகிறன.\n"}
{"id": "322301", "url": "https://ta.wikipedia.org/wiki?curid=322301", "title": "ஸ்பாட்லைட்", "text": "ஸ்பாட்லைட்\n\n\"ஸ்பாட்லைட் (ஆங்கிலம்: Spotlight)\" 2015 ஆம் ஆண்டில் வெளியான அமெரிக்கத் திரைப்படமாகும். டாம் மெக்கார்தி ஆல் இயக்கப்பட்டு, டாம் மெக்கார்தி மற்றும் ஜாஷ் சிங்கர் ஆல் எழுதப்பட்டதாகும். மார்க் ருஃப்பால்லோ, மைக்கேல் கீடன், இரேசல் ஆடம்ஸ், லீவ் ஷ்ரைபர், சான் ஸ்லாட்டரி, ஸ்டான்லி துச்சி ஆகியோர் இத்திரைப்படத்தில் நடித்துள்ளனர்.\n\n\"ஸ்பாட்லைட்\" 72 ஆவது வெனிசு திரைப்படத் திருவிழாவில் திரையிடப்பட்டது. டொரன்டோ மற்றும் டெல்லூரைடு திரைப்படத் திருவிழாகளிலும் திரயிடப்பட்டது. நவம்பர் 6, 2015 அன்று ஓபன் ரோட் பிலிம்ஸ் ஆல் வெளியிடப்பட்டது. ஆறு நியமனங்களில் \"ஸ்பாட்லைட்\" சிறந்த திரைப்படத்திற்கான அகாதமி விருது மற்றும் சிறந்த அசல் திரைக்கதைக்கான அகாதமி விருதுகளை வென்றது.\n\nSection::::விருதுகள்.\n\"ஸ்பாட்லைட்\" 120 இற்கும் அதிகமான சிறந்த திரைப்படங்களின் பட்டியல்களில் இடம்பெற்றது.\n\nஅகாதமி விருதுகளில் ஆறு நியமனங்களைப் பெற்றது, சிறந்த திரைப்படம், சிறந்த இயக்குனர், சிறந்த துணை நடிகர் , சிறந்த துணை நடிகை , சிறந்த அசல் திரைக்கதை, மற்றும் சிறந்த திரை இயக்கம், இவற்றில் சிறந்த திரைப்படம் மற்றும் சிறந்த அசல் திரைக்கதைக்கான விருதுகளை வென்றது. 1953 ஆம் ஆண்டின் சிறந்த திரைப்படமான \"த கிரேட்டஸ்ட் ஷோ ஆன் எர்த்\" திரைப்படத்திற்குப் பிறகு ஓரு சிறந்த திரைப்படம் மூன்றிற்கும் குறைவான அகாதமி விருதுகளை வென்றுள்ளது.\n\n"}
{"id": "322305", "url": "https://ta.wikipedia.org/wiki?curid=322305", "title": "புல்லி குத்தா", "text": "புல்லி குத்தா\n\nபுல்லி குத்தா (Bully Kutta)  என்பது பாக்கிஸ்தானின் முன்னாள் பஞ்சாப் பிராந்தியத்தில் உருவான ஒரு நாய் இனம் ஆகும்.\n\nSection::::சட்டப்பூர்வத்தன்மை மற்றும் நாய் சண்டை.\nஇந்த நாய்களை பாக்கித்தானின் சில பகுதிகளில் தற்போது தடைசெய்யப்பட்ட நாய்ச் சண்டை விளையாட்டுக்குப் பயன்படுத்துகின்றனர். இவை ஆற்றல் வாய்தவையாகவும், போர் திறன்கள், அச்சமற்ற தன்மை மற்றும் செம்மறி மந்தையை காக்கும் ஆற்றல் கொண்டவையாக உள்ளன. இந்த நாய்கள் பாக்கிஸ்தானில் செம்மறி ஆடுகளை காக்கும் பாதுகாவல் நாயாக பயன்படுத்தப்பட்டு வருகிறது. அண்மைக் காலமாக இந்த இன நாய் இந்தியா, சீனா, ரஷ்யா, இங்கிலாந்து, அமெரிக்கா, மத்திய ஆசியா போன்ற நாடுகளுக்கு இறக்குமதி செய்யப்படுகிறது. இது சண்டை நாய் பயன்படுத்தப்படுகிறது.\nSection::::பிரபல கலாச்சாரத்தில்.\nநியூயார்க் டைம்சின் பிரபலமாக விற்பனையாகும் நூலாசிரியரின் கிரெக் ஐல்ஸ் 2009 இல் எழுதிய புதினமான, தி டெவில்ஸ் பன்ச்பவுல் என்ற நாவலில் இந்த இனம் நாய் சித்தரிக்கப்பட்டது.\n"}
{"id": "322309", "url": "https://ta.wikipedia.org/wiki?curid=322309", "title": "நத்தர்ஷா பள்ளிவாசல், திருச்சி", "text": "நத்தர்ஷா பள்ளிவாசல், திருச்சி\n\nநத்தர்ஷா பள்ளிவாசல், திருச்சி இந்தியாவிலுள்ள தமிழ்நாட்டின் திருச்சி நகரில் சிங்காரதோப்பு பகுதியில் அமைந்துள்ள பள்ளிவாசல் ஆகும். இப்பள்ளிவாசல் வளாகத்தில் நத்தர்ஷா வலி தர்காவும் அமைந்துள்ளது.\n\nSection::::வரலாறு.\nசுமார் 1100 வருடங்களுக்கு முன்பு நத்தர்ஷா வலி எனும் இசுலாமிய சூபி மகான் தனது சுல்தான் பதவியை தனது சகோதரருக்கு கொடுத்து விட்டு தமிழ்நாட்டில் திருச்சிக்கு வந்து மக்களுக்கு போதனைகள் செய்தார். அவரது போதனை மூலம் பலர் இசுலாம் மதத்தை ஏற்றனர்.அவர் இறந்த பின் அவரை திருச்சியிலே அடக்கம் செய்தனர்.அவரது அடக்கத்தலம் அருகிலேயே பள்ளிவாசல் கட்டப்பட்டது.அப்பள்ளிவாசல் நத்தர்ஷா வலி பள்ளிவாசல் என அழைக்கப்படுகிறது.\n\nSection::::சந்தனக்கூடு.\nஒவ்வொரு ஆண்டும் சந்தனக்கூடு விழா அன்று அலங்காரம் செய்யப்பட்ட சந்தனக்கூடு இரவு 10 மணிக்கு மேல் காந்தி மார்க்கெட் ஆர்ச்சில் இருந்து துவங்கி பெரியகடைவீதி, சிங்காரதோப்பு வழியாக வலம் வந்து அதிகாலை பள்ளிவாசலை அடையும்.ஆயிரம் வருடம் பழமை வாய்ந்த நத்தர்ஷா பள்ளிவாசல் தர்காவுக்கு தமிழகம் மட்டுமின்றி, நாடுமுழுவதிலும் இருந்து ஏராளமானோர் வருகை தந்து தரிசனம் செய்து வருகின்றனர்.\n"}
{"id": "322312", "url": "https://ta.wikipedia.org/wiki?curid=322312", "title": "பரம்பிக்குளம் வனவிலங்கு சரணாலயம்", "text": "பரம்பிக்குளம் வனவிலங்கு சரணாலயம்\n\nபரம்பிக்குளம் வனவிலங்கு சரணாலயம் (\"Parambikulam Wildlife Sanctuary\") இது தென் இந்தியாவின் கேரளம் மாநிலத்தில் சிற்றூர் தாலுகாவிற்கு உட்பட்ட 391 சதுர கிலோ மீற்றர்களுடன் பாதுகாக்கப்பட்டு வரும் ஒரு இடம் ஆகும். 1973 ஆம் ஆண்டு 285 சதுர கிலோ மீற்றர்களுடன் இப்பகுதி துவங்கப்பட்டது. இது ஆனை மலைக்கும் நெல்லியம்பதி மலைக்கும் (Nelliampathi) இடையில் ஆய பாதை (Toll road) அமைந்துள்ள இடத்தில் உள்ளது. இதன் அருகில் 2010 பிப்ரவரி 19 அன்று பரம்பிக்குளம் புலிகள் சரணாலயம் உருவாகப்பட்டது. இதன் இடைப்பட்ட பகுதியில்தான் பரம்பிக்குளம் புலிகள் சரணாலயம் 643.66 km.அமைந்துள்ளது. யுனெஸ்கோ அறிவித்துள்ள உலகப் பாரம்பரியக் களமாக அறிவித்துள்ளவையில் மேற்குத் தொடர்ச்சி மலைத்தொடர் மற்றும் ஆனைமலை திரளும் (Annamalai Sub-Cluster) சேரும். இப்பகுதியில் நான்கு வகையான மலைவாழ் மக்கள் முதுவர், மலை மலசர் (malai malasar), மலைசர் (Malasar) மற்றும் காடர் போன்றோர் பல தொகுப்புகளாக வாழ்கிறார்கள். இங்கு வன மேலாண்மை திட்டம் செயல்படுத்தப்பட்டு வருகிறது. இங்கு வசிக்கும் மலைவாழ் மக்களைக்கொண்டே மலைஏற்றத்திற்கு வழிகாட்டிகளாகவும், யானை சவாரிக்கு உதவுபவர்களாகவும் பயிர்ச்சி கொடுக்கப்பட்டு வேலையும் கொடுக்கப்பட்டுவருகிறது. இங்கு வாழும் புலிகளைப் பாதுகாக்க பல்வேறு தனியார் நிறுவனங்கள் உதவி செய்கின்றன.\n\nSection::::நிலவியல்.\nஇந்திய நாட்டின் தமிழ்நாடு மாநிலத்தில் கோயம்புத்தூர் மாவட்டத்தில் அமைந்துள்ள இந்திரா காந்தி தேசியப்பூங்காவிற்கு அருகில் நிலநேர்க்கோட்டின் கணக்குப்படி:76° 35’- 76° 50’ கி, மற்றும் நிலநேர்க்கோடின் கணக்குப்படி :10° 20’– 10° 26’ வ முதல் பாலக்காடு நகரம் வரை அமைந்துள்ளது. இது வடக்கே பாலக்காடு மாவட்டத்தின் நெம்மரா காடுகள் (Nemmara Forest) முதல் தெற்கே வழாசல் காடுகள் (Vazhachal Forest) வரையிலும் மேற்கே திருச்சூர் மாவட்டத்தின் சாலக்குடி வரையிலும் வரவியுள்ளது. இங்கு காணப்படும் நிலப்பகுதியில் பச்சைநிறக் கனிப்பொருள் வகை (hornblende), கறுப்பு அப்ரகம் (biotite), மற்றும் சார்னோக்கைட்டு (charnockite) போன்ற படிமங்கள் கிடைக்கின்றன.contact :8220000820\n\nநெல்லியம்பதி மலையிலிருந்து ஆனைமலை வரை 600 மீற்றர்கள் உயரத்துடன் இதன் வடக்கு எல்லையான தோத்தப்பாறை வரை அமைந்துள்ளது. இப்பகுதியிலேயே பெரிய மலையாகச் சபரிமலை (1438 மீற்றர்கள்) தெற்கு எல்லையாகவும், இதன் வடக்கு எல்லையாக பன்டாரவரை (1290 மீற்ரர்கள்) என்ற பகுதியும் அமைந்துள்ளது. மேலும் குச்சிமுடி, வெங்கோலிமலை, புலியரைபாதம் போன்ற மலைப்பகுதியியும் அமைந்துள்ளது. \n\nஇங்கு காணப்படும் விலங்குகளின் சரணாலயத்தில் 20.66 கிலோ மீற்றர்கள் இடத்தில் பரபிகுளம், தோனகடவு, மற்றும் பெருவாரிபள்ளம் போன்ற மூன்றும் சேர்ந்து மனிதனால் உருவாகப்பட்டதாகும். இதன் நுழைவு வாயிலில் தான் துவையர் நீர்வீழ்ச்சி (Thuvaiar water falls)\nஅமைந்துள்ளது. இப்பகுதிக்கு உடபட்ட இடத்தில் 7 பெரிய பள்ளத்தாக்குகளும், 3 ஆறுகளும், தேக்கடி, பரம்பிக்குளம் அணை (Parambikulam Dam) மற்றும் சோலையாறு அணையும் அமைந்துள்ளது. இங்கு காரபாரா ஆறு (Karappara river), மற்றும் குரியர்குட்டி ஆறு (Kuriarkutty river) போன்றவை வடிகால் பகுதியாக உள்ளது.\n\nSection::::வரலாறு.\nஇங்கு இருக்கும் மலைப்பகுதியின் உயரம் 300 மீ முதல் 1438 மீ வரை உள்ளது. இது கொச்சி மாநிலத்தின் பகுதியான இங்கு டிராம் தயாரிப்புக்கும், கப்பல் கட்டுவதற்கும் மரம் வெட்ட உதவிய பகுதியாகும். இதன் அறுகில் அமைந்துள்ள கொச்சி கப்பல் துறைமுகத்தின் (Harbor) உதவியுடம் உலகின் பல பகுதிகளுக்கும் மரங்கள் வெட்டப்பட்டு ஏற்றுமதி செய்யப்பட்டு வந்திருக்கிறார்கள்.\n\nSection::::பார்வையாளர்களுக்கான தகவல்கள்.\nபுலிகளின் பாதுகாப்புப் பகுதிக்கு இடைப்பட்ட இப்பகுதி சூழலியல் சுற்றுலா (Ecotourism) துறைக்கான சிறந்த இடமாக விளங்குகிறது. இயற்கை சார்ந்த படிப்புக்காக (nature education) வாய்ப்புகள் ஏறாலமான சுற்றுலா பயணிகளை ஈர்க்கும் இடமாக இவை விளங்குகிறது. இங்கு பல நாட்டிலிருந்து மலைஏற்ற (Backpacking (wilderness)) வீரர்கள் வந்து அவர்களுக்கு கிடைத்த புதிய புதிய பல்வேறு அனுபவங்களைப் பகிர்ந்து செல்கிறார்கள். இங்கு மூங்கிலால் செய்த படகில் சவாரி செய்து புதிய அனுபவத்தைப்பெறலாம். இப்பகுதியில் இருக்கும் படகுதுறையிலிருந்து கிடைக்கும் தண்ணீர் குடிப்பதற்கு பயன்படுவதால் இன்கு மோட்டார் படகு விடப்படுவது தடைசெய்யப்பட்டுள்ளது. இங்கு வாழும் உள்ளூர் வாசிகள் மட்டும் மீன்பிடிப்பதற்கு நாட்டு படகுகளைப் பயன்படுத்துகின்றனர். ஆனால் சுற்றுலாப் பயணிகள் இங்கு அனுமதிக்கப்படுவதில்லை. இங்கு தேக்கு மரங்கள் ஆசியாவிலேயே அதிக அளவு காணப்படுகிறது. இங்கு அமைந்துள்ள தீவுப்பகுதியில் பெரிய மரங்களின்மேல் வீடுகள் கட்டி வாடகைக்கு விடப்படுகிறது. இதற்காக முன்கூட்டியே பதிவு செய்து கொள்ள வேண்டும். இதற்கான விவரங்கள் இவர்களின் அலுவலக இணைய தளத்தில் பார்த்துக்கொள்ளலாம். இதைத்தவிர்த்து வேறு தனி ஆட்களிடம் பதிவு செய்து ஏமாறவேண்டாம் என்று அறிவுருத்தப்படுகிறார்கள். இங்கு வருபவர்கள் சுற்றிப்பர்க்க ஏதுவாக சபாரி வாகனங்களைக் காடுகள் துறை வழங்குகிறது. தனியாரின் இரண்டு சக்கரவாகனம் தவிர்த்து நான்கு சக்கர வாகனம் அனுமதிக்கப்படுகிறது. \n\nதமிழ் நாட்டின் பொள்ளாச்சி நகரிலிருந்து இப்பகுதிக்கு கேரளா போக்குவரத்துக்கழகம் வாகனங்களை இயக்குகிறது. பொள்ளாச்சிக்கும் பரப்பிகுளத்திற்கும் இடைப்பட்ட தூரம் 65 கிலோ மீற்றர்கள் மட்டுமே. இதன் அருகில் இருக்கும் தொடருந்து நிலையம் பொள்ளாச்சி, மற்றும் 40 கிலோ மீற்றர்களுக்குள் வானூர்தி நிலையம் கோயம்புத்தூர் அமைந்துள்ளது.\n\nSection::::உயிரினங்கள்.\nபரப்பிக்குளப் பகுதியான இப்பகுதி உயிரியற் பல்வகைமை மையமாக விளங்குவதால் பாலூட்டிகள் சோலைமந்திகள், நீலகிரி வரையாடுகள், இந்திய யானைகள், வங்காளப் புலிகள், இந்தியச் சிறுத்தைகள், காட்டுப்பன்றிகள், கடமான்கள், குல்லாய் குரங்குகள் , நீலகிரி மந்திகள், தேன் கரடிகள், நீலகிரி மார்ட்டின்கள், திருவாங்கூர் பறக்கும் அணில்கள் மற்றும் கடமா என 39 வகையும், நீர்நில வாழ்வன 16 வகைகளும், சிறுத்த பெருநாரை, சாம்பல் தலை மீன்பிடிக் கழுகு, பொன்முதுகு மரங்கொத்தி, பாம்புத் தாரா, சின்ன நீர்க்காகம்,மலை இருவாட்சி, செம்மீசைச் சின்னான், கரும்பருந்து, சிறிய மீன் கழுகு, அதீனா மீன் கழுகு, கிழக்கத்திய விரிகுடா ஆந்தை, கறுவாக் காடை, கருப்பு மரங்கொத்தி, மற்றும் கருப்புத்தலை மீன்கொத்தி என 268 வகை பறவைகள் காணப்படுகின்றன.\nமேலும் ஊர்வன, கருநாகம், கேரளா வாலாட்டி பாம்புகள், திருவாங்கூர் குக்குரி பாம்பு, திருவாங்கூர் ஓநாய் பாம்பு, கொச்சி பிரம்பு ஆமை, கல் ஆமை, இந்திய கரட்டைப் பல்லி, மேற்குத் தொடர்ச்சி மலைப் பறக்கும் பல்லியோந்திகள் என 61 வகைகளும், மீன்கள் 47 வகைகளும், பூச்சிகள் 1049 வகைகளும், மற்றும் பட்டாம்பூச்சிகள் 124 வகைகளும் காணப்படுகின்றன. ஏற்கனவே இப்பகுதி பாரம்பரிய காட்டெருமை வாழும் பகுதியாக பரிந்துரைக்கப்பட்டுள்ளது.\n\nமேலும் அகணிய உயிரியான தவளை போன்ற நீர்நில வாழ்வன 23 வகைகள் காணப்படுகின்றன.\n\nSection::::தாவரங்கள்.\nஇங்கு பல வகையான மரங்கள் காணப்படுகிறது. இவற்றுள் இங்கு காணப்படும் கண்ணிமரா தேக்கு மரம் (Kannimara Teak) 450 ஆண்டுகள் வயதுடையது ஆகும். இப்பகுதியின் சுற்றுச்சூழலுக்காக சூழல் விருதான மகாரிச்கா புரஸ்கார் விருதை இந்திய அரசு வழங்கியுள்ளது.\n\nSection::::அச்சுறுத்தல்கள்.\nகாட்டுத் தீ- 2007 ஆம் ஆண்டு இங்கும் இதனைச் சுற்றியுள்ள 100 ஏக்கரில் தீ பற்றிக்கொண்டது. இதனால் பல விலங்குகள் தீக்கு இரையாகின. இதற்கு காரணமாக இங்கு முன்கூட்டியே பெய்யவேண்டிய மழை பெய்யாததே என்று கூறப்படுகிறது. 2007 ஆம் ஆண்டு சனவரி, பிப்ரவர், மார்ச், மற்றும் ஏப்ரல் மாதங்களில் மழை பெய்யவேண்டும். ஆனால் சனவரி மாதம் மட்டும் 4 மிமி, மழை மட்டுமே பெய்தது. அதற்குப் பின்னர் மழை எதுவும் பெய்யவில்லை. இந்த காலகட்டத்தில் இப்பகுதி முன் எப்போதும் இல்லாத வறட்சியை இந்த கோடைகாலம் எதிர் கொண்டது. அப்போது குறைந்த பட்சம் 26C இருக்கவேண்டிய வெயில் ஏப்ரல் மாதமே 34C ஆக இருந்தது. \n\nசுற்றுலா பயணிகளின் வருகையால் அதிகரிக்கும் கழிவுகள் - இங்கு வரும் சுற்றுலா பயணிகள் அதிக அளவாக பிளாஸ்டிக் கழிவுகளையும், அலுமினியக் கழிவுகளையும் விட்டுச் செல்லுவதால் காடுகள் சீர் கேடு அடைகிறது. \n\nசுற்றுலாத் தள விரிவாக்கத் தேவை அதிகரிப்பு - இங்கு வரும் சுற்றுலா பயணிகளுக்காக புலிகள் சரணாலயப்பகுதிகளில் புதிய கட்டிடங்கள் கட்டுவது, சாலை அமைப்பது போன்ற செயல்களால் சுற்றுச்சூழல் மாசு அடைகிறது. \n"}
{"id": "322313", "url": "https://ta.wikipedia.org/wiki?curid=322313", "title": "பிரெட் இலாரன்சு விப்பிள்", "text": "பிரெட் இலாரன்சு விப்பிள்\n\nSection::::வாழ்க்கை.\nவிப்பிள் 1006 நவம்பர் 5 இல் அயோவாவில் உள்ள இரெட் ஓக்கில் ஓர் உழவரின் மகனாகப் பிறந்தார். இளம்பருவத்தின் தொடக்கத்திலேயே இளம்பிள்ளை முடக்குவாதம் தாக்கியதால், தன் வளைதடிப்பந்து வீரராகும் வாழ்க்கையைத் துறக்க நேர்ந்துவிட்டது. இவர் தென்கலிபோர்னியாவில் உள்ல ஆச்சிடெண்ட் கல்லூரியில் கல்வி பயின்றார். பின் இலாசு ஏஞ்சலீசுவில் உள்லகலிபோர்னியா பல்கலைக்கழகத்தில் கனிதவியலில் 1927 இல்முதன்மைப் பட்டம் பெற்றார். இவர் 1978 இல் கணிதத்தில் இருந்து வானியலுக்கு மாறிய தன் வாழ்க்கையைப் பற்றி இவ்வாறு நினைவுகூர்கிறார் \"கணிதம் இயற்பியல், ஊடாக என்னைக் கவர்ந்திழுத்து இறுதியாக வானியலில் குவியவைத்த்து. இங்கே தான் காலமும் வெளியும் கணிதமும் இயற்பியலும் பொதுச் சந்திப்பில் என்னை மயக்கின.\"\n\nவானியலில் வகுப்பெடுத்தபடி, இவர் பெர்க்கேலி கலிபோர்னியா பல்களைக்கழகத்தில் தன் முனைவர் பட்டத்தை 1931 இல் பெற்றார். பட்டம் படிக்கும் போதே இவர் புதிதாக்க் கண்டுபிடிக்கப்பட்ட குட்டைக்கோளான புலூட்டோவின் வட்டணையின் வடிவத்தைப் படமாக வரைய உதவியுள்ளார். இவர் 1931 இல் ஆர்வார்டு கல்லூரி வான்காணகத்தில் சேர்ந்தார். வால்வெள்ளிகளின் இயக்கத்தடங்களைப் பற்றி ஆய்வு செய்தார். அவை, உடுக்கணவெளியில் அல்லாமல், சூரியக் குடும்பத்துக்கு உள்ளேயே தோன்றுவதை உறுதிப்படுத்தினார். 1933 இல், he discovered the periodic comet 36P/விப்பிள் எனும் குறிப்பிட்ட அலைவுநேரம் உள்ள வால்வெள்ளியையும் குறுங்கோள் 1252 செலெழ்சியாவையும் கண்டுபிடித்தார். மற்ற ஐவரோடு இணைந்து இவர் ஐந்து அலைவில்லா வால்வெள்ளிகளையும் கண்டுபிடித்தார். இவற்றில் முதலாவது C/1932 P1 பெல்டியர்-விப்பிள் ஆகும். இதை தனியாக இலெசுலி பெல்டியர்எனும் பயில்நிலை வானியலாளரும் கண்டுபிடித்தார்.\n\n\"Target...Earth?\" எனும் அறிவியல் ஆவணப்படத்தில் விப்பிள் ஒருமுறை தோன்றுகிறார் (1980).\n\nவிப்பிள் 2004 இல் தன் 97 ஆம் அகவையில் இறந்தார்.\n\nSection::::தகைமைகள்.\nவிருதுகள்\n\n\nஇவரது பெயர் இடப்பட்டவை\n\n\n"}
{"id": "322316", "url": "https://ta.wikipedia.org/wiki?curid=322316", "title": "ஜாமி பள்ளிவாசல், டொரான்டோ", "text": "ஜாமி பள்ளிவாசல், டொரான்டோ\n\nஜாமி பள்ளிவாசல், டொரான்டோ (Jami Mosque,Toronto) என்பது கனடாவின் ஒன்ராறியோ மாநில டொரான்டோ நகரில் ஹை பார்க் பகுதிக்கு கிழக்கில் உள்ளது. இது கனடாவின் பழமையான இசுலாமிய கலாச்சார மையம் ஆகும்.\nSection::::வரலாறு.\n1910 இல் இங்கு ஆங்கிலோ-சாக்சன் பிராட்டஸ்டன்ட் சமூகம் வழிபாடு செய்வதற்கு சர்ச் கட்டுமானம் ஆரம்பிக்கப்பட்டது.முதல் உலக போர் பல ஆண்டுகளாக தொடர்ந்த காரணமாக கட்டுமானப் பணி தாமதமானதால் 1928 வரை சர்ச் கட்டிடம் நிறைவு பெறவில்லை. அதே வேளையில் அல்பேனியாவில் இருந்து பல முஸ்லிம்கள் கனடாவில் குடியேறினர். \n1969 இல் பால்கன் இசுலாமிய சமுதாய மக்கள் கட்டிடத்தை விலைக்கு வாங்கி வணக்கத்திற்குரிய பள்ளிவாசல் கட்டிடமாக மாற்றினர். 2009 இல் தற்போதைய பள்ளிவாசல் கட்டப்பட்டது. இது அந்நகரில் இசுலாமிய மக்களின் முதல் வணக்கத்தலம் ஆகும். \nSection::::தலைமையிடம்.\nஇந்த பள்ளிவாசல் தப்லீக் ஜமாஅத்தை பின்பற்றுபவர்கள் அதிகம் கூடும் இடமாக இருந்தது. 1981 இல் அந்நகர குஜராத் முஸ்லிம்கள் தப்லீக் ஜமாஅத் செயல்பாட்டிற்கு டொரான்டோ நகரின் கிழக்கு பகுதியில் தனியாக கட்டிடம் வாங்கி பயன்படுத்தினர்.பின் அதை புனரமைப்பு செய்து மதினா பள்ளிவாசல் (டொரான்டோ) எனும் பெயரில் பள்ளிவாசல் கட்டினர். இதனால் ஜாமி பள்ளிவாசல் முஸ்லிம் மாணவ கூட்டமைப்பின் தலைமையகமாகக் மாற்றப்பட்டது.\n"}
{"id": "322317", "url": "https://ta.wikipedia.org/wiki?curid=322317", "title": "சிப்பிப்பாறை", "text": "சிப்பிப்பாறை\n\nசிப்பிப்பாறை (Chippiparai) தென் இந்தியாவைச் சேர்ந்த ஒரு நாய் இனமாகும்.  தற்காலத்தில் இது பெரியாறு ஏரியைச் சுற்றிய பகுதியில் காணப்படுகிறது. இது முதன்மையாக காட்டுப்பன்றி, மான், முயல் ஆகியவற்றை வேட்டையாட பயன்படுத்தப்படுகிறது. இது வீட்டுக் காவலுக்கும் பயன்படுத்தப்படுகிறது. தமிழ்நாட்டின் மதுரை மாவட்டத்துக்கு அருகே உள்ள சிப்பிப்பாறையில் அரச குடும்பத்தினரால் இனப்பெருக்கம் செய்யப்பட்டன. இந்த நாயினங்கள் திருநெல்வேலி மற்றும் மதுரையை ஆண்ட ஆட்சியாளர்களால் மதிப்புமிக்க மற்றும் கண்ணியமிக்க ஒரு சின்னமாக வளர்க்கப்பட்டு வந்தது.\n\nSection::::விளக்கம்.\nSection::::தோற்றம்.\nஇவை வழக்கமாக இளமஞ்சள் நிறத்தில், செம்மண்ணிறத்தவையாகவும், மிக லேசான வெள்ளி, சாம்பல் நிறக் கோடுகளுடன் மற்றும் நீண்ட வளைவான வாலுடன் இருக்கும். மற்ற நிறங்களாக சாம்பல் மற்றும் இளமஞ்சளில் சில  வேறுபாடுகள், கூட இருக்கலாம். இது ஒரு நடுத்தர அளவு நாய், இவை  25 அங்குலம் அல்லது 63.5 செ.மீ தோள் உயரம் கொண்டவை., அண்மைய கணக்கீட்டின்படி ஆண் நாய்கள் தோராயமாக 63.0 செமீ, பெண் நாய்கள் 56.0 செமீ தோள் உயரம் உடையவையாக உள்ளன. இதன் உடல் முடிகள் குட்டையானவையாக பளபளப்பானவையாக உள்ளது இதனால் இவை வெப்பத்தைத் தாங்க உதவியாக உள்ளன. இதன் முடியின் நீளம் குறைவாக உள்ளதால் இவை தெள்ளுப் பூச்சிகளை எளிதாக புரண்டு படுத்து உதிர்க்கின்றன. இதன் ஒட்டுமொத்த தோற்றம் ஸ்லோகி, அல்லது ராம்பூர் வேட்டை நாய்களை மிகவும் ஒத்ததாக இருக்கிறது.\n\nஇரா.சிவசித்து தி இந்து 2017 அக்டோபர் 28\n"}
{"id": "322320", "url": "https://ta.wikipedia.org/wiki?curid=322320", "title": "தோலகா மாவட்டம்", "text": "தோலகா மாவட்டம்\n\nதோலகா மாவட்டம் அல்லது தோல்கா மாவட்டம் (Dolakha), (), நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டம் நேபாளத்தின் மத்தியப் பிராந்தியத்தில் மாநில எண் 3-இல் பதின்மூன்று அமைந்த மாவட்டங்களில் ஒன்றாகும்.\n\nஇம்மாவட்டத்தின் நிர்வாகத் தலைமையிடம் \"சரீகோட்\" நகரம் ஆகும். \nஇம்மாவட்டம் 2,191 சதுர கிலோ மீட்டர் பரப்பளவு கொண்ட இம்மாவட்டம், கடல் மட்டத்திலிருந்து 300 மீட்டர் முதல் 5,000 மீட்டர் உயரத்திற்கும் மேல் இமயமலையில் பரவியுள்ளது. இம்மாவட்ட மக்கள் தொகை, 2011-ஆம் ஆண்டு மக்கள் தொகை கணகெடுப்பின் படி 1,86,557 ஆக உள்ளது. இம்மாவட்டத்தின் வடக்கு எல்லையில் திபெத் அமைந்துள்ளது. நேபாள மொழி அதிக மக்களால் பேசப்படுகிறது.\n\nSection::::பீமேஷ்வரர் கோயில்.\nஇம்மாவட்டத்தின் தோலகா பஜாரில் அமைந்த பீமேஷ்வரர் கோயில் நேபாளி மக்களிடையே புகழ் பெற்றதாகும். இக்கோயில் உற்சவர் காலையில் பீமேஷ்வரராகவும், நண்பகலில் மகாதேவராகவும், மாலையில் திருமாலாகவும் பக்தர்களுக்கு காட்சியளிப்பார்.\n\nSection::::கிராம வளர்ச்சி மன்றங்கள் மற்றும் நகராட்சிகள்.\nதோலகா மாவட்டம் 54 கிராம வளர்ச்சி மன்றங்களையும், இரண்டு நகராட்சிகளையும் கொண்டுள்ளது. \n\n\nSection::::மேற்கோள்கள்.\n= வெளி இணைப்புகள்==\n"}
{"id": "322328", "url": "https://ta.wikipedia.org/wiki?curid=322328", "title": "டோல்பா மாவட்டம்", "text": "டோல்பா மாவட்டம்\n\nமுகு மாவட்டம் (Mugu District) (), தெற்காசியாவில் நேபாள நாட்டின், மத்தியமேற்கு வளர்ச்சி பிராந்தியத்தில், நேபாள மாநில எண் 6|மாநில எண் 6–இல்]] அமைந்த எழுபத்தி ஐந்து நேபாள மாவட்டங்களில் ஒன்றாகும்.\nமுகு மாவட்டத்தின் நிர்வாகத் தலைமையிடம் கம்கடி நகரம் ஆகும். \n\nகர்ணாலி மண்டலத்தில் அமைந்த முகு மாவட்டத்தின் பரப்பளவு 3,535 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி, முகு மாவட்ட மக்கள் தொகை 55,286 ஆகும். \n\nSection::::புவியியல் மற்றும் தட்ப வெப்பம்.\nமுகு மாவட்டத்தின் புவியியல் மிகவும் கடினமானது. நேபாளத்தின் மிகப் பெரிய ஏரியான மகேந்திர ஏரி எனப்படும் ராரா ஏரி முகு மாவட்டத்தில் உள்ளது. நேபாளத்தின் பெரிய மாவட்டங்களில் முகு மாவட்டமும் ஒன்றாகும்.\n\nSection::::புவியியல் மற்றும் தட்ப வெப்பம்.\nஇம்மாவட்டம் கடல் மட்டத்திலிருந்து 1,000 மீட்டர் முதல் 6,400 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து காலநிலைகளில் காணப்படுகிறது. \n\nSection::::சுற்றுலா.\nநேபாளத் தலைநகரான காட்மாண்டு நகரத்திலிருந்து தொலைதூரத்தில், போக்குவரத்து வசதியின்றி உள்ள முகு மாவட்டம் இயற்கை ஆதாரங்களால் நிரம்பி வழிகிறது. நேபாளத்தின் மிகப்பெரிய மகேந்திரா ஏரி எனப்படும் 10.8 சதுர கிலோ மீட்டர் பரப்புள்ள ராரா ஏரியைக் காண சுற்றுலாப் பயணிகளை அதிகமாக ஈர்க்கிறது. மேலும் ராரா தேசியப் பூங்கா இந்த ஏரியை காக்கிறது.\n\nSection::::கிராம வளர்ச்சி மன்றங்கள்.\nமுகு மாவட்டத்தின் உள்ளாட்சி நிர்வாகத்திற்காக இருபத்தி ஆறு கிராம வளர்ச்சி மன்றங்கள் செயல்படுகிறது.\n\n\nSection::::மேற்கோள்கள்.\n Rara Lake Trek\n"}
{"id": "322329", "url": "https://ta.wikipedia.org/wiki?curid=322329", "title": "வோல்-சீக்ளர் புரோமினேற்றம்", "text": "வோல்-சீக்ளர் புரோமினேற்றம்\n\nவோல்-சீக்ளர் புரோமினேற்றம் \"( Wohl–Ziegler Bromination)\" என்பது என்-புரோமோயிமைடையும், ஒரு தனியுறுப்பு தொடக்கியையும் உபயோகித்து அல்லைலிக் அல்லது பென்சைலிக் புரோமினேற்றம் செய்யும் ஒரு கரிம வேதியியல் வேதி வினையாகும் .\n\nகார்பன் டெட்ரா குளோரைடு கரைப்பானில் உள்ள என்-புரோமோசக்சினிமைடைப் பயன்படுத்தினால் உற்பத்தியாகும் பொருள் அதிக அளவில் பெறப்படுகிறது. இதற்கான பல மதிப்புரைகள் வெளியிடப்பட்டன . \nவிகிதவியல் அளவிலான என்-புரோமோசக்சினிமைடு கரைசலுடன் கலந்துள்ள கார்பன் டெட்ரா குளோரைடு கரைசல் வினைவேதிமத்தில், சிறிதளவு தொடக்கி சேர்க்கப்படுகிறது. பின்னர் வினைப் பொருள் கலவையானது நன்றாக கலக்கப்பட்டு கொதிநிலை அளவுக்கு சூடாக்கப்படுகிறது. கலவையின் தீவிரமான கொதித்தல் தோற்றம் வினையின் தொடக்க நிலையை சுட்டிக்காட்டுவதாகக் கொள்ளலாம். சில சமயங்களில் வெப்பத்திற்கு ஆதாரமான மூலத்தை நீக்கவேண்டிய நிலையும் ஏற்படலாம். கரைப்பானைவிட அடர்த்தி மிகுந்த என்-புரோமோசக்சினிமைடு முழுவதும் சக்சினிமைடாக (வினை கலவையின் மேலே மிதக்கும்) மாற்றப்பட்டவுடன் வினை முடிவடைந்ததாகக் கருதப்படும்.\n"}
{"id": "322334", "url": "https://ta.wikipedia.org/wiki?curid=322334", "title": "பிரம்ம லோகம்", "text": "பிரம்ம லோகம்\n\nஇந்து சமய சாத்திரங்களான புராணங்களில் குறிப்பாக பிரம்ம புராணத்தில், மும்மூர்த்திகளில் ஒருவரும், படைப்புக் கடவுளுமான, நான்கு முகங்கள் கொண்ட பிரம்மாவின் இருப்பிடமாக பிரம்ம லோகம் எனும் சத்திய லோகம் குறிப்பிடுகிறது.\nSection::::வேதம், உபநிடதம் மற்றும் புராணக் குறிப்புகள்.\nஅதர்வண வேதத்தில் மேல் ஏழு லோகங்களில் ஒன்றாக பிரம்ம லோகம் குறித்த குறிப்புகள் உள்ளது.\nஉபநிடதங்களில் பிரம்ம லோகம் பற்றிய குறிப்புகள் பல்வேறு இடங்களில் உள்ளது.\nஅனைத்து புராணங்களிலும் படைப்புக் கடவுளான நான்முகன் எனும் பிரம்மா தனது துனைவியான சரசுவதியுடன் குடிகொண்டிருக்கும் பிரம்ம லோகம் எனும் சத்திய லோகத்தைப் பற்றிய குறிப்புகள் உள்ளது.\n\nSection::::பௌத்தம் கூறும் பிரம்ம லோகம்.\nபௌத்த சாத்திரங்கள் வானுலகில் பிரம்ம லோகம் இருபத்தி ஒன்று சொர்க்கங்கள் கொண்டிருப்பதாக கூறுகிறது.\n\n\n\n"}
{"id": "322342", "url": "https://ta.wikipedia.org/wiki?curid=322342", "title": "ராஷ்டிரிய ஜனதா கட்சி", "text": "ராஷ்டிரிய ஜனதா கட்சி\n\nராஷ்டிரிய ஜனதா கட்சி (Rashtriya Janata Party) இந்தியாவின் குஜராத் மாநிலத்தில் பாரதிய ஜனதா கட்சியிலிருந்து விலகிய சங்கர்சிங் வகேலா என்பவரால் 1995-ஆம் ஆண்டில் துவக்கப்பட்டது. பின்னர் இக்கட்சி இந்திய தேசிய காங்கிரசு கட்சியுடன் இணைக்கப்பட்டது.\n\nSection::::மேற்கோள்கள்.\n "}
{"id": "322346", "url": "https://ta.wikipedia.org/wiki?curid=322346", "title": "காடி குத்தா", "text": "காடி குத்தா\n\nகாடி குத்தா (Gaddi Kutta) என்பது வட இந்தியாவில் காணப்படும் ஒரு மஸ்தீப் வகை மலை நாய் ஆகும். இவை குறிப்பாக மேற்கு இமயமலைப் பகுதிகளில் (இமாச்சலப் பிரதேசம், உத்தராகண்டம், காஷ்மீர்) போன்ற இடங்களில் காணப்படுகிறது. இவை இந்திய பாந்தர் ஹவுண்ட், மஹிடண்ட் மஸ்தீஃப், என்ற பெயரிலும் அழைக்கப்படுகின்றன. இவை துவக்கத்தில் வேட்டை நாய் நோக்கங்களுக்காக வளர்க்கப்பட்டாலும், பல திறமை கொண்ட இந்த நாயினத்தை இடையர் தங்கள் ஆடுகளைப் பாதுகாக்க வளர்த்தனர். பெரும்பாலும் கேடிஸ் (பெரும்பாலும் பழங்குடிகள் ) ஆடுகளைத் தாக்கும் பனிச்சிறுத்தைகளைத் தாக்கி விரட்டுவதற்காகவும், புத்திசாலித்தனமாகத் தாங்கள் சொல்லியபடி ஆடுகளையும் செம்மறிகளையும் தங்கள் பட்டிகளுக்குக் கொண்டுவந்து சேர்க்கவும் இவற்றை பயன்படுத்துகின்றனர்.\n"}
{"id": "322349", "url": "https://ta.wikipedia.org/wiki?curid=322349", "title": "ஜனதா மோர்ச்சா", "text": "ஜனதா மோர்ச்சா\n\nஜனதா மோர்ச்சா (Janata Morcha) (மக்கள் முன்னணி) 1974-இல் இந்தியப் பிரதமர் இந்திரா காந்தியையும், அவர் தலைமையிலான இந்திய தேசிய காங்கிரசு கட்சியையும் எதிர் கொள்வதற்காக ஜெயப்பிரகாஷ் நாராயணன் தலைமையில் உருவான பல அரசியல் கட்சிகளின் கூட்டணியாகும்.\n1976-இல் இந்திரா காந்தி அறிவித்த நெருக்கடி நிலைக்கு எதிராக போராடிய ஜனதா மோர்ச்சா, கட்சிக்கு ஜனதா கட்சி என்று பெயரிட்டது. 1977 இந்தியப் பொதுத் தேர்தலில் பெருவாரியான நாடாளுமன்ற மக்களவைத் தொகுதிகளில் காங்கிரசு கட்சியை எதிர்த்து ஜனதா கட்சி போட்டியிட்டு, இந்திரா காந்தியின் காங்கிரஸ் கட்சியை வென்று, இந்திய நாடாளுமன்ற மக்களவையில் ஆளும் கட்சியாக விளங்கியது. இந்திய வரலாற்றில் முதன்முறையாக காங்கிரசு கட்சி அல்லாத அரசியல் கட்சியான ஜனதா கட்சி ஆளும் கட்சியாக மாறியது. ஜனதா கட்சியின் மொரார்ஜி தேசாய் இந்தியப் பிரதமராகத் தேர்ந்தெடுக்கப்பட்டார்.\nSection::::வரலாறு.\n1971-ஆம் ஆண்டில் நடந்த நாடாளுமன்ற மக்களவைத் தேர்தலில், நிறுவன காங்கிரசு, சம்யுக்த சோசலிச கட்சி, சுதந்திரா கட்சி மற்றும் பாரதிய ஜனசங்கம் ஆகிய கட்சிகள் கூட்டணி அமைத்து இந்திரா காந்தியின் தலைமையிலான இந்திய தேசிய காங்கிரஸ் கட்சியை எதிர்த்துப் போட்டியிட்டன. ஆனால் தேர்தலில் எதிர்பார்த்த வெற்றி அக்கூட்டணிக்குக் கிடைக்கவில்லை. இந்திரா காங்கிரசு கட்சி மிகப்பெரிய வெற்றி பெற்றது. இந்திரா காந்தி பிரதமராக இருந்த போது நடைபெற்ற 1971 இந்திய - பாகிஸ்தான் போரில், இந்தியா பெற்ற வெற்றியே, இந்திரா காங்கிரஸ் கட்சி, தேர்தலில் போரின் வெற்றியை அறுவடை செய்ய காரமாணயிற்று.\n\nSection::::அமைப்பு மற்றும் தேர்தலில் வெற்றி.\nதேசிய அளவில் இந்திரா காந்தியையும், அவர்தம் தலைமையிலான காங்கிரஸ் கட்சியை வீழ்த்துவதற்காக ஜெயப்பிரகாஷ் நாராயணன் மற்றும் மொரார்ஜி தேசாய் ஆகியோர்களின் கடும் முயற்சியால் உருவாகிய ஜனதா மோர்ச்சா கட்சியில் நிறுவன காங்கிரசு, பாரதிய ஜனசங்கம், சம்யுக்த சோசலிச கட்சி மற்றும் பாரதிய லோக் தளம் கட்சிகளை ஒன்றிணைத்து ஜனதா மோர்ச்சா கட்சி உருவானாது.\n\nசூன் 1975-இல் நடைபெற்ற குஜராத் மாநில சட்டமன்றத் தேர்தலில் ஜனதா மோர்ச்சா கட்சி, இந்திரா காங்கிரசு கட்சியை வென்று குஜராத் சட்டமன்றத்தின் ஆளும் கட்சியாக மாறியது. \nராஜ் நாராயணன் அலகாபாத் உயர்நீதி மன்றத்தில், 1971-இல் நடந்த நாடாளுமன்ற மக்களவைத் தேர்தலில் இந்திராகாந்தி வெற்றி பெற்றது செல்லாது என அறிவிக்கக் கோரி தொடுத்த வழக்கில், இந்திரா காந்திக்கு எதிராக வெளியான தீர்ப்பில், இந்திரா காந்தி தீர்ப்பு வெளியான நாளிலிருந்து ஆறு ஆண்டுகளுக்கு தேர்தலில் போட்டியிடக்கூடாது கூறப்பட்டிருந்தது.\n\nஅலகாபாத் உயர்நீதிமன்றத்தின் தீர்ப்பு வெளியான அடுத்த நாளே, இந்திரா காந்தியின் கட்டாயத்தால், இந்தியக் குடியரசுத் தலைவர் 26 சூன் 1925-இல் நெருக்கடி நிலை ஆணை பிறப்பிக்கப்பட்டது. \nநெருக்கடி நிலை சட்டத்தை அவதூறாகப் பயன்படுத்தி, காங்கிரஸ் கட்சி அல்லாத கட்சிகள் ஆளும் மாநிலங்களின் சட்டமன்றங்கள் இந்திரா காந்தியால் கலைக்கப்பட்டது. இதனால் குஜராத்தில் ஜனதா மோர்ச்சா கட்சி ஆளும் குஜராத் சட்டமன்றமும் கலைக்கப்பட்டது.\n\nSection::::ஜனதா கட்சி.\nநெருக்கடி காலத்தில் ஜனதா மோர்ச்சா கட்சியின் தேசியத் தலைவர்கள் மற்றும் மாநிலத் தலைவர்கள், கட்சியின் நிர்வாகிகள் சிறையில் அடைக்கப்பட்டனர். 18 சனவரி, 1977இல் ஜனதா கட்சி முறையாக தோற்றுவிக்கப்பட்டது. குஜராத் சட்டமன்ற தேர்தலில் ஜனதா மோர்ச்சா வெற்றி பெற்றதைப் போலவே 1977 இந்தியப் பொதுத் தேர்தலில் ஜனதா கட்சி வெற்றிபெற்று, இந்திய வரலாற்றில் முதன் முறையாக காங்கிரஸ் கட்சியை சேராத ஒருவரான மொரார்ஜி தேசாய் இந்தியப் பிரதமராகத் தேர்ந்தெடுக்கப்பட்டார்.\n"}
{"id": "322356", "url": "https://ta.wikipedia.org/wiki?curid=322356", "title": "கிளைக்கால் பிளவு", "text": "கிளைக்கால் பிளவு\n\nகிளைக்கால் பிளவு \"(Glycol cleavage)\" என்பது கரிம வேதியியல் ஆக்சிசனேற்ற சிறப்பு வகை வினையாகும். விசினல் டையாலில் உள்ள (கிளைக்கால்) கார்பன்–கார்பன் பிணைப்பு பிளவுபட்டு இரண்டு கார்பன்–கார்பன் இரட்டைப் பிணைப்புகள் இடமாற்றம் செய்யப்படுகின்றன. டையாலில் நிலவும் பதிலீட்டு நிலையின் அடிப்படையில் கீட்டோன் அல்லது ஆல்டிகைடு உருவாகிறது. \n\nசர்க்கரைகளின் அமைப்பினை உறுதி செய்வதற்குப் பயன்படுவதால், கிளைக்கால் பிளவு வினை ஆய்வகத்தில் ஒரு முக்கியமான வினையாகக் கருதப்படுகிறது. பிளவு வினை நிகழ்ந்த பின்னர் உருவான கீட்டோன் மற்றும் ஆல்டிகைடு துண்டுகளை ஆய்வு செய்ய முடியும். கிளைக்காலில் முன்னர் இருந்த ஐதராக்சில் தொகுதியின் அமைவிடத்தை நிர்ணயிக்கவும் முடியும். \n\nSection::::வினையாக்கிகள்.\nகிளைக்கால் பிளவு வினையில் பெரும்பாலும் பெரயோடிக் அமிலம் (HIO4), ஈயடெட்ரா அசிட்டேட்டு (Pb(OAc)4) ஆகியன வினையாக்கிகளாகப் பயன்படுத்தப்படுகின்றன. இவ்வினைகளில் வளைய இடைநிலைகள் பங்கேற்கின்றன. பின்னர் இவை சிதைவடைந்து கீட்டோன் (பக்கச்சங்கிலி ஐதரசன் ஆக இல்லையென்றால்) அல்லது ஆக்டிகைடாக பக்கச்சங்கிலி ஐதரசன் ஆக இருந்தால்) உருவாகின்றன. \n\nசூடான அடர் பொட்டாசியம் பெர்மாங்கனேட்டு (KMnO4) ஒரு ஆல்க்கீனுடன் வினைபுரிந்து கிளைக்காலாக உருவாகிறது. இந்த கிளைக்கால் உடனடியாக பிளவு வினைக்கு உட்பட்டு நிலையான கீட்டோன்களை அல்லது ஆக்சிசனேற்றமடையக்கூடிய ஆல்டிகைடுகளைக் கொடுக்கிறது. இவை மேலும் வினைபுரிந்து கார்பாக்சிலிக் அமிலங்களைத் தருகின்றன. கிளைக்கால் உருவாதலின் போது வினையாக்கிகள் கலவையின் அடர்த்தியையும் வெப்பநிலையையும் கட்டுப்படுத்துகின்றன.\nபெரயோடிக் அமில கிளைக்கால் பிளவு வினை மாலாபிராது பெரயோடிக் அமில ஆக்சிசனேற்றம் என்று அழைக்கப்படுகிறது. இவ்வினை முதன்முதலில் 1934 ஆம் ஆண்டு இலியோன் மாலாபிராது என்பவரால் அறிமுகப்படுத்தப்பட்டது. பீட்டா அமினோ ஆல்ககால்களிலும் இவ்வினை பயனாகிறது. \n\n"}
{"id": "322357", "url": "https://ta.wikipedia.org/wiki?curid=322357", "title": "சௌமகல்லா அரண்மனை", "text": "சௌமகல்லா அரண்மனை\n\nசௌமகல்லா அரண்மனை அல்லது நான்கு அரண்மனைகள் (Chowmahalla Palace) ஆசாப் அலி வம்சத்தின் ஐதராபாத் நிசாம் மன்னர் கட்டிய நான்கு அரண்மனைகள் ஆகும். \n\nஇந்த நான்கு அரண்மனைகளும் ஹைதராபாத்தில் உள்ள சார்மினார் அருகே அமைந்துள்ளது. ஐதராபாத் நிசாம் அசாப் உத்-தௌலா மீர் சலாபத் ஜங் என்பவரால் இவ்வரண்மனைகள் 1750-இல் கட்டத் துவங்கப்பட்டது.அப்சல் உத்-தௌலா மற்றும் ஐந்தாம் அசப் ஜா ஆட்சிக் காலத்தில் முறையே 1857 மற்றும் 1869-ஆம் ஆண்டுகளில் நிறைவுற்றது.\n\n45 ஏக்கர் பரப்பளவு கொண்ட இவ்வரண்மனை இரண்டு தர்பார் கூடங்கள் மற்றும் இரண்டு தாழ்வாரங்களுடன் கூடியது. மேலும் கூட்ட அரங்குகள், நீரூற்றுகள், தோட்டங்களுடன் கூடியது.\nஇந்த சௌமகல்லா அரண்மனைகளுக்கு, 15 மார்ச் 2010-இல் யுனெஸ்கோ நிறுவனத்தால் பாரம்பரிய பண்பாட்டு தலமாக அறிவித்து சான்றிதழ் வழங்கப்பட்டது.\n\n"}
{"id": "322362", "url": "https://ta.wikipedia.org/wiki?curid=322362", "title": "கங்காலினி கோயில்", "text": "கங்காலினி கோயில்\n\nகங்காலினி கோயில் (Kankalini Temple) (நேபாள மொழி:कंकालिनी मन्दिर) கங்காலினி அம்மனுக்கு அர்ப்பணிக்கப்பட்ட கோயிலாகும். இக்கோயில் 51 சக்தி பீடங்களில் ஒன்றாக கருதப்படுகிறது. கங்காலினி அம்மன் கோயில் கிழக்கு நேபாளத்தின் சப்தரி மாவட்டத்தில் உள்ள பார்தாதா எனும் கிராமத்தில் அமைந்துள்ளது. சப்தரி மாவட்டத்தின் நிர்வாகத் தலைமையிடமான \"ராஜ்பிராஜ்\" எனுமிடத்திலிருந்து 17 கிலோ மீட்டர் தொலைவில் நேபாள-இந்திய எல்லைப்புறத்தில் அமைந்துள்ளது.\n\nநவராத்திரி திருவிழாவின் போது இந்தியா மற்றும் நேபாள பக்தர்கள் இக்கோயிலுக்கு பெருந்திரளாக கூடி ஆயிரக்கணக்கான ஆடுகளைப் பலியிட்டு கங்காலினி அம்மனை வழிபடுகின்றனர். \n\nSection::::வெளி இணைப்புகள்.\n "}
{"id": "322368", "url": "https://ta.wikipedia.org/wiki?curid=322368", "title": "தன்குட்டா மாவட்டம்", "text": "தன்குட்டா மாவட்டம்\n\nதன்குட்டா மாவட்டம் (Dhankuta District) () (), நேபாள நாட்டின் கிழக்கு பிராந்தியத்தில் நேபாள மாநில எண் 1-இல், கோசி மண்டலத்தில் அமைந்த மாவட்டங்களில் ஒன்றாகும். இம்மாவட்டத்தின் நிர்வாகத் தலமையிட நகரம் தன்குட்டா ஆகும். \n\nஇம்மாவட்டம் 891 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 1,63,412 ஆகும். இம்மாவட்டத்தில் நேபாள மொழி, நேவாரி மொழி, ராய் மொழி, தமாங் மொழி மஹர் மொழி மற்றும் லிம்பு போன்ற மொழிகள் பேசப்படுகிறது.\n\nSection::::வேளாண்மை.\nதன்குட்டா மாவட்டம் கடல் மட்டத்திலிருந்து 300 முதல் 2500 மீட்டர் உயரத்தில் பரவியுள்ளது.\nதமூர் மற்றும் அருண் ஆறுகள் பாய்கிறது. நெல், சிறுதானியங்கள், எலுமிச்சைப் பழம், இஞ்சி, முட்டைக்கோஸ், காலிபிளவர் மற்றும் தேயிலை போன்ற பணப் பயிர்கள் வளர்க்கப்படுகிறது. இம்மாவட்டத்தின் உயரமான மலைப்பகுதிகளில் சால மரங்கள் வளர்ந்துள்ளது.\n\nSection::::நகராட்சிகள் மற்றும் கிராம வளர்ச்சி மன்றங்கள்.\nஇம்மாவட்டத்தில் ஒரு நகராட்சியும், 37 கிராம வளர்ச்சி மன்றங்களும் கொண்டுள்ளது.\n\n\n\nSection::::வெளி இணைப்புகள்.\n "}
{"id": "322369", "url": "https://ta.wikipedia.org/wiki?curid=322369", "title": "காய்கடி நாய்", "text": "காய்கடி நாய்\n\nகாய்கடி (Kaikadi) என்பது ஒரு நாய் இனமாகும், இது இந்தியாவின் மகாராட்டிர மாநிலத்தில் வாழக்கூடிய நாடோடி மக்கள் பெயரால் அழைக்கப்படுகிறது. காய்கடி நாய்கள்  கால்நடைகளை பாதுகாப்பதில் முன்னணியானவை. மேலும் இவை முயல் போன்றவற்றை வேட்டையாடும் திறமை கொண்டவை. இந்த நாய்கள் கிராமப் பகுதி வீடுகளில்  பரந்த திறந்தவெளியில் காவலுக்கு உகந்தவை.\n\nSection::::தோற்றம்.\nஇவை, வெள்ளை பழுப்பு  கருப்பு ஆகிய நிறங்களில் காணப்படுகின்றன. காய்கடி நாய்கள் சிறியவை (சுமார் 40 சென்டிமீட்டர் அல்லது அதைவிட குறைந்தவை) கால்கள் மெல்லியதாக நீண்டு இருக்கும், என்றாலும் கால் தொடைகள் சக்தி வாய்ந்தவை. இவற்றின் வால் நீண்டு இருக்கும். நீண்ட எச்சரிக்கை மிகுந்த காதுகளும், நீண்ட மற்றும் மெல்லிய தலையும், குறுகிய முடியும் உடைய இந்த நாயினம் குறைந்த பராமரிப்பு தேவைப்படுவது ஆகும்.\n"}
{"id": "322370", "url": "https://ta.wikipedia.org/wiki?curid=322370", "title": "பெருந்தோட்டம் ஐராவதேசுவரர் கோயில்", "text": "பெருந்தோட்டம் ஐராவதேசுவரர் கோயில்\n\nபெருந்தோட்டம் ஐராவதேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nமங்கைமடம் கடைத்தெருவிலுள்ள யோகீஸ்வரர் கோயிலின் நுழைவாயிலுக்கு எதிரே உள்ள பாதையில் 4 கிமீ தொலைவில் பெருந்தோட்டம் அமைந்துள்ளது. இக்கோயில் சீர்காழி-திருவெண்காடு சாலையில் மங்கைமடத்திலிருந்து 3 கிமீ தொலைவில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள மூலவர் ஐராவதேசுவரர் என்றழைக்கப்படுகிறர். இங்குள்ள இறைவி அதுல்யகுஜாம்பாள்.\n\nSection::::வரலாறு.\nதுர்வாசர் என்ற முனிவரின் சாபம் காரணமாக ஐராவதம் காட்டு யானையாகத் திரிய ஆரம்பித்தது. பல தலங்களுக்குச் சென்று அது வழிபட்டது. அவ்வாறான தலங்களில் இறைவன் ஐராவதேசுவரர் என்றழைக்கப்படுகிறார்.\n\nSection::::விழாக்கள்.\nஇக்கோயிலில் நவராத்திரியும், கார்த்திகையும் சிறப்பாகக் கொண்டாடப்படுகிறது.\n"}
{"id": "322373", "url": "https://ta.wikipedia.org/wiki?curid=322373", "title": "பிசுமத் தைட்டனேட்டு", "text": "பிசுமத் தைட்டனேட்டு\n\nபிசுமத் தைட்டனேட்டு \"(Bismuth titanate)\" என்பது பிசுமத், தைட்டானியம், ஆக்சிசன் ஆகிய தனிமங்கள் இணைந்து உருவாகும் கனிம வேதியியல் சேர்மமாகும். பிசுமத் தைட்டானியம் ஆக்சைடு என்ற பெயராலும் இச்சேர்மம் அழைக்கப்படுகிறது. திண்ம நிலையிலுள்ள இச்சேர்மத்தின் வேதியியல் வாய்ப்பாடு Bi12TiO20 அல்லது Bi4Ti3O12 ஆகும். \nSection::::தயாரிப்பு.\nபிசுமத் மற்றும் தைட்டானியம் ஆக்சைடுகளின் கலவையை சூடுபடுத்தும் போது பிசுமத் தைட்டனேட்டு பீங்கான் உருவாகிறது. 730-850° செல்சியசு வெப்பநிலையில் Bi12TiO20 உருவாகிறது. வெப்பநிலை 875° செல்சியசு வெப்பநிலைக்கு உயரும்போது இது சிதைவடைந்து Bi4Ti3O12 மற்றும் Bi2O3 ஆகியன உருவாகின்றன . Bi12TiO20 சேர்மத்தின் மில்லிமீட்டர் அளவுள்ள படிகங்களை 880–900 ° செல்சியசு வெப்பநிலையில் சொக்ரால்சுகி செயல்முறையில் உருவாக்க முடியும் . \nSection::::பண்பும் பயன்களும்.\nஒளிவிலகல் விளைவு, மின்னொளியியல் விளைவு ஆகிய பண்புகளை பிசுமத் தைட்டனேட்டு வெளிப்படுத்துகிறது. அதாவது, மின்புலம் அல்லது மின்னொளியில் ஒளிவிலகல் எண்ணில் திரும்புத்திற மாற்றம் நிகழும்போது இப்பண்புகள் முறையே வெளியிடப்படுகின்றன. இதன் விளைவாக மீள் பதிவு ஊடகங்களில் நிகழ்நேர ஒளிப்படவியல் அல்லது படத்தைச் செயலாக்கும் பயன்பாடுகளில் பயன்படுத்துவதற்கு சாத்தியங்கள் உள்ளவையாகின்றது .\n"}
{"id": "322374", "url": "https://ta.wikipedia.org/wiki?curid=322374", "title": "திருமயிலாடி சுந்தரேசுவரர் கோயில்", "text": "திருமயிலாடி சுந்தரேசுவரர் கோயில்\n\nதிருமயிலாடி சுந்தரேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nகொள்ளிடம் ஆற்றின் தென்கரையில், சீர்காழிக்கு வடக்கே 5 கிமீ தொலைவில் இக்கோயில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள மூலவர் சுந்தரேசுவரர் என்றழைக்கப்படுகிறர். இறைவன் கிழக்கு நோக்கிய நிலையில் உள்ளார். இங்குள்ள இறைவி பெரியநாயகி என்றும் பிரகதாம்பாள் என்றும் அழைக்கப்படுகிறார். கண்வ முனிவர் வழிபட்டு பேறு பெற்ற தலமாகும்.\n\nSection::::வரலாறு.\nஉமையம்மை மயில் வடிவம் கொண்டு இறைவனை வழிபட்டதாகக் கூறுவர். 60 அடி உயர ராஜகோபுரமும், ஒரு திருச்சற்றும் கொண்டு கோயில் அமைந்துள்ளது.\n\n"}
{"id": "322377", "url": "https://ta.wikipedia.org/wiki?curid=322377", "title": "மகேந்திரபள்ளி திருமேனியழகர் கோயில்", "text": "மகேந்திரபள்ளி திருமேனியழகர் கோயில்\n\nமகேந்திரபள்ளி திருமேனியழகர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nகொள்ளிடம் ஆற்றுக்குக் கிழக்கில், சீர்காழி-சிதம்பரம் சாலையில் இக்கோயில் அமைந்துள்ளது.\n\nSection::::இறைவன், இறைவி.\nஇக்கோயிலில் உள்ள மூலவர் திருமேனியழகர் என்றழைக்கப்படுகிறர். இறைவி வடிவாம்பிகை ஆவார். சூரியன், சந்திரன், பிரம்மா ஆகியோர் இத்தலத்தில் வழிபட்டுள்ளனர்.\n\nSection::::வரலாறு.\nஇந்திரன் வழிபட்டதால் மகேந்திரபள்ளி என்று பெயர் பெற்றது. அனைத்து வகையான விலங்கினங்களும் இறைவனை வழிபட்டு முத்தி பெற்ற தலம் என்ற சிறப்பினை உடையது.கோயிலுக்கு முன்பாக இந்திர தீர்த்தம் உள்ளது. அகில், வெண்கடம்பு போன்ற மரங்களும், தாழை, நீர்முள்ளி, குவளை போன்ற தாவர வகைகளும் கடலோரக்காற்றிலிருந்தும், சூறாவளிக்காற்றிலிருந்தும் பாதுகாக்கும் பெருமையுடைய தலம் என்று ஞானசம்பந்தர் இத்தலம் குறித்துக் கூறுகிறார்.\n"}
{"id": "322385", "url": "https://ta.wikipedia.org/wiki?curid=322385", "title": "கருடன் சம்பா (நெல்)", "text": "கருடன் சம்பா (நெல்)\n\nகருடன் சம்பா அல்லது காடைகுழந்தான் பாரம்பரிய நெல் வகையைச் சார்ந்த இது, அனைத்து தரப்பினரும் உணவுக்காகத் தேர்ந்தெடுக்கும் முதன்மையான நெல் வகையாகும். கருடன் (கழுகு) கழுத்தில் வெள்ளையாக இருப்பதுபோல், கருடன் சம்பா நெல்லின் நுனிப் பகுதியில் வட்டமான வெள்ளை நிறம் காணப்படுவதால் இந்நேல்லுக்கு அப்பெயர் பெற்றதாக கருதப்படுகிறது. வறட்சி, வெள்ளம் போன்ற இயற்கை சீற்றங்களைத் தாங்கி வளரக்கூடிய இந்த நெல் இரகம், நான்கடி உயரம் வரை வளரக்கூடியது..\n\nSection::::பயன்பாடு.\nஇந்த கருடன் சம்பா சாப்பாட்டிற்கும், மற்றும் பலகாரங்களுக்கும் ஏற்ற இரகமாகக் கருதப்படுகிறது. பண்டைய காலத்தில் மணப்பாறை முறுக்கு இந்த அரிசியைக் கொண்டு செய்யப்பட்டுப் பிரபலமடைந்ததாகத் தகவல் உள்ளது. விரைவாக வேகக்கூடிய இரகமாக உள்ள இந்த பாரம்பரிய அரிசி வகை, இல்லத்தரசிகளிடம் முதன்மை பெற்றது. சிகப்பு நிறமுடைய இந்நெல், வெள்ளை அரிசி கொண்ட நடுத்தரமான இரகமாகும். மத்தியக் காலப் பயிரான கருடன் சம்பா, 140 நாட்களுக்குள் அறுவடைக்கு வரக்கூடியது. நடவும், நேரடி விதைப்பும், மற்றும் ஒற்றை நாற்று நடவு முறைக்கும் ஏற்றது.\n\nSection::::உருவாக்கம்.\nபாரம்பரிய நெல்லில் வரலாற்று சிறப்புமிக்க இந்த நெல் இரகம், விழுப்புரம் மாவட்டம், கள்ளக்குறிச்சி வட்டம் முடிகொண்டான் கிராமத்தில் “குழந்தை வேல் உடையார்” என்ற பண்ணையார், 1911 ஆம் ஆண்டில் கருடன் சம்பாவை உருவாக்கி, அந்த நெல்லைக் கொண்டு ஒற்றை நெல் சாகுபடி முறையில் பயிர் செய்துள்ளார். அக்காலகட்டத்தில் அவர் இம்முறையில் நடவு செய்வதை அறிந்து கேலி செய்தவர்கள், பின்பு பயிரைப் பார்த்து மிரண்டுப் போன அவர்கள் பின்னாளில் அம்முறையை பின்பற்றி வேளாண்மை செய்ததாக சொல்லப்படுகிறது.\n\nஒவ்வொரு நாற்றிலும் நூற்றுக்கும் மேற்பட்ட தூர் வந்துள்ளது. சாலையில் போவோர், வருவோரெல்லாம் வேடிக்கை பார்த்திருக்கிறார்கள். பண்ணைத் தொழிலாளர்கள் திருஷ்டி பொம்மை ஒன்றையும் வைத்திருக்கிறார்கள். 32 சென்டில் ஒவ்வொரு நாற்றாக, முக்கால் அடி சாலை சாலையாக நடவு செய்து ஒரு ஏக்கருக்கு 4,012 கிலோ மகசூல் எடுத்துள்ளார்.\n\nSection::::ஒற்றை நெல் சாகுபடி.\nஒற்றை நெல் சாகுபடி முறையில், மொத்தம் 32 சென்டில் (\"1 சென்ட் – 40.47 சதுர மீட்ட‍ர்\") ஒவ்வொரு நாற்றாக, ஒன்பது அங்குல இடைவெளியில் சாலைச் சாலையாக நடவு செய்து ஒரு ஏக்கருக்கு 4,012 கிலோ மகசூல் எடுத்துள்ளார். தற்போது இந்த நெல் பரவலாகச் சாகுபடி செய்யப்பட்டு, மகசூல் அதிகபட்சம் 3,500 கிலோவரையில் இரசாயன உரம், மற்றும் பூச்சிக்கொல்லிகள் பயன்படுத்தாமல், விவசாயிகள் மகசூல் எடுத்துவருகிறார்கள் என்பது குறிப்பிடப்பட்டுள்ளது.\n\n\n"}
{"id": "322387", "url": "https://ta.wikipedia.org/wiki?curid=322387", "title": "போர்த்துக்கேயரின் இரண்டாவது யாழ்ப்பாணப் படையெடுப்பு", "text": "போர்த்துக்கேயரின் இரண்டாவது யாழ்ப்பாணப் படையெடுப்பு\n\nபோர்த்துக்கேயரின் இரண்டாவது யாழ்ப்பாணப் படையெடுப்பு என்பது, 1591ல் போர்த்துக்கேயத் தளபதியான அந்தரே பூர்த்தாடோவின் தலைமையிலான படைகள் யாழ்ப்பாணத்தின் மீது எடுத்த படை நடவடிக்கையைக் குறிக்கும். இந்தப் படையெடுப்பின்போது, யாழ்ப்பாணத்தைக் கைப்பற்றிய போர்த்துக்கேயப் படைகள், யாழ்ப்பாண அரசன் புவிராச பண்டாரத்தைக் கொன்றுவிட்டு, அரச குடும்பத்தைச் சேர்ந்தவனும், முன்னர் போர்த்துக்கேயரால் அரசனாக்கப்பட்டுப் பின்னர் புவிராசபண்டாரத்தினால் பதவியிலிருந்து அகற்றப்பட்ட பெரியபிள்ளையின் மகனுமாகிய எதிர்மன்னசிங்கம் என்பவனை அரசனாக்கினர். எதிர்மன்னசிங்கம் போர்த்துக்கேயப் பேரரசனின் கீழ் ஒரு சிற்றரசனாகவே யாழ்ப்பாணத்தை ஆண்டான்.\n\nSection::::பின்னணி.\nபோர்த்துக்கேயரின் முதலாவது யாழ்ப்பாணப் படையெடுப்பு முழு வெற்றியடையாமல் போனபின்னர் முதலாம் சங்கிலி இருக்கும் வரை போர்த்துக்கேயர் அமைதியாகவே இருந்தனர். சங்கிலி மன்னன் இறந்த பின்னர் ஏற்பட்ட வாரிசுப் போட்டிகளால் யாழ்ப்பாண இராச்சியத்தில் மீண்டும் போர்த்துக்கேயரின் தலையீடு ஏற்படலாயிற்று. முதற் படையெடுப்பின் பின் இணங்கிக்கொண்டபடி, வாரிசு உரிமை கொண்டவனான சங்கிலியின் முதல் மகனைப் போர்த்துக்கேயர் பிணைக் கைதியாக வைத்திருந்தனர். சங்கிலி ஒப்பந்தத்தை மதிக்காமல் விட்டதால், போர்த்துக்கேயர் அவனைக் கோவாவில் தடுத்து வைத்திருந்தனர். சங்கிலி இருந்தபோது அவனைத் திருப்பிக் கொண்டுவர எடுத்த முயற்சிகள் வெற்றியளிக்கவில்லை. அதனால், இரண்டாவது மகனான புவிராசபண்டாரம் அரசனானான். காசிநயினார் என்பவன் புவிராச பண்டாரத்திடம் இருந்து அரசைக் கைக்கொண்டான். புவிராச பண்டாரம் மன்னாரில் இருந்த போர்த்துக்கேயத் தளபதியிடம் முறையிட்டான். போர்த்துக்கேயத் தளபதி காசிநயினாரைப் பிடித்துச் சிறையில் அடைத்துவிட்டு, இன்னொருவனைப் புதிய அரசனாக்கினர். சில நாட்களிலேயே காசிநயினாரைச் சிறைமீட்ட அவனது ஆதரவாளர்கள் புதிய அரசனைக் கொன்றுவிட்டு மீண்டும் காசிநயினாரை அரசனாக்கினர். ஆனால், போர்த்துக்கேயத் தளபதி தனது கைக்கூலி ஒருவன் மூலம் காசிநயினாரைக் கொலை செய்வித்தான். தொடர்ந்து போர்த்துக்கேயர் பெரியபிள்ளை என்பவனை அரசனாக்கினர். 1582ல் புவிராசபண்டாரம் மீண்டும் அரசைக் கைப்பற்றிக் கொண்டான். முன்னர் போர்த்துக்கேயரின் தலையீட்டை இவன் கோரியிருந்தபோதும், இக்காலகட்டத்தில் போர்த்துக்கேயருக்கு எதிராகவே செயற்பட்டான். யாழ்ப்பாண இராச்சிய மண்ணில் இருந்து போர்த்துக்கேயரை வெளியேற்றும் நோக்கில், 1591ல் மன்னாரையும் தாக்கினான் ஆனாலும் அவனால் வெற்றிபெற முடியவில்லை. இது போர்த்துக்கேயர் மீண்டும் யாழ்ப்பாணத்தின் மீது படையெடுக்க வழிகோலியது.\n\nSection::::போர்.\n1591 அக்டோபர் இறுதியில் மன்னாரில் இருந்து, 1400 போர்த்துக்கேயரும், 3000 சிங்களவரும் அடங்கிய பெரும் படையுடன் அந்தரே பூர்த்தாடோ யாழ்ப்பாணம் நோக்கிப் புறப்பட்டான். இந்தப் படையெடுப்புக்காக மன்னார்ப் பகுதியில் முத்துக்க்ளிப்பினால் பெறப்பட்ட 30,000 பர்தாங்கும், மன்னார்க் கத்தோலிக்கரிடம் கடனாகப் பெறப்பட்ட 20,000 பர்தாங்கும் பயன்படுத்தபட்டதாகத் தெரிகிறது. 43 கப்பல்களிலும், 200க்கு மேற்பட்ட தோணிகளிலும் இப்படைகள் சென்றன. யாழ்ப்பாணத்து அரசன் இப்படைகள் ஊர்காவற்றுறையில் இறங்கும் என எதிர்பார்த்து அங்கே பாதுகாப்பைப் பலப்படுத்தியிருந்தான். ஆனால், போர்த்துக்கேயப் படைகள் கொழும்புத்துறையை அடைந்தன. கப்பல்களில் இருந்து கனரகப் பீரங்கிகள் தாக்குதல் நடத்த முதலில் 150 போர்த்துக்கேயரும், 200 சிங்களப் படையினரும் கரையில் இறங்கினர். எதிர்த்தாக்குதல் நடத்திய யாழ்ப்பாணப் படைகள் கடுமையான தாக்குதல்களுக்கு ஈடுகொடுக்க முடியாமல் தோல்வியைச் சந்தித்தன. முதலியார் பிராங்கோவும் 250 பேரும் இறந்தனர். ஏராளமான ஆயுதங்கள் போர்த்துக்கேயர் வசமாயின. பின்னர் போர்த்துக்கேயரின் படைகள் முழுவதும் கரையிறங்கின. கரையோரமாக நடந்துவந்த படைகள் பண்ணைக்கருகில் முகாமிட்டன. இப்பகுதியில் இருந்த முசுலிம்களின் வணிக நிலையில் இருந்த களஞ்சியங்களில் சேமிக்கப்பட்டிருந்த அரிசி, நெல் ஆகியவற்றையும் அவர்கள் கொள்ளையிட்டனர்.\n\nஅடுத்த நாள் அதிகாலை அங்கிருந்து போர்த்துக்கேயப் படைகள் நல்லூரை நோக்கிப் புறப்பட்டன. வழியில் அமைக்கப்பட்டிருந்த தாக்குதல் நிலைகளில் இருந்து யாழ்ப்பாணப் படைகள் தாக்குதல் நடத்தின. பல மணிநேரம் நடந்த போரில் யாழ்ப்பாணப் படைகளின் எதிர்த் தாக்குதலைப் போர்த்துக்கேயப் படைகள் முறியடித்தன. யாழ்ப்பாணப் படைகளின் எதிர்த் தாக்குதலை வழிநடத்திய, பின்னாள் அரசன் எதிர்மன்னசிங்கத்தின் சகோதரனான இளவரசன் காகோ இவ்விடத்தில் கொல்லப்பட்டான். போர்த்துக்கேயப் படைகள் மீண்டும் நல்லூரை நோக்கி முன்னேறின. நல்லூரில் வீரமாகாளியம்மன் கோயிலுக்கும், கந்தசுவாமி கோயிலுக்கும் இடையே மீண்டும் கடும் போர் வெடித்தது. இங்கும் போர்த்துக்கேயரின் ஆயுதபலம் வெற்றிபெற்றது. இப்போரில் கொல்லப்படவிருந்த பெரிய பிள்ளையின் மகன் இளவரசன் எதிர்மன்னசிங்கம் போர்த்துக்கேயத் தளபதி ஒருவனால் காப்பாற்றப்பட்டான். அரசனைத் தேடிச் சென்ற போர்த்துக்கேயப் படைகள் தப்பிச் செல்ல முயன்ற அவனைப் பிடித்து அந்தரே பூர்த்தாடோ முன் கொண்டு சென்றனர். பூர்த்தாடோவின் கட்டளைக்கிணங்க அரசனின் தலை வெட்டப்பட்டு ஈட்டி முனையில் குத்தப்பட்டுச் சில நாட்கள் அங்கேயே விடப்பட்டது. போர்த்துக்கேயப் படையினர் அரசனின் அரண்மனைக்குள் நுழைந்து அதனைக் கொள்ளையிட்டனர். அங்கிருந்த அரசனின் மனைவிமார்கள், பிள்ளைகள், பேரப்பிள்ளைகள், முந்திய அரசர்களின் பிள்ளைகள், பிற அரச குடும்பத்தினர் எனப் பலர் அரண்மனையில் பிடிபட்டனர்.\n\nபோர்த்துக்கேயரின் எதிரிகளும், வெளிநாட்டுப் போர்வீரர்களும் இராச்சியத்தில் இருக்கக்கூடாது என்னும் எண்ணத்தில், போரின் முடிவில் எஞ்சியிருந்த 800 படகர்களும், கோழிக்கோட்டைச் சேர்ந்த சில முசுலிம்களும் தலை வெட்டிக் கொல்லப்பட்டனர். அரசனின் பயன்பாட்டுக்காக இரண்டு படகுகளை மட்டும் விட்டுவிட்டுத் துறைமுகங்களில் இருந்த எல்லாப் படகுகளும் எரிக்கப்பட்டன. போர்த்துக்கேயரின் 3 கப்பல்களும், 100 போர்த்துக்கேயப் படையினரும், 200 சிங்களப் படையினரும் யாழ்ப்பாணத்தில் நிறுத்திவைக்கப்பட்டனர்.\n\nSection::::விளைவுகள்.\nஎதிர்மன்னசிங்கம், பரராசசேகர பண்டாரம் என்னும் பெயருடன் யாழ்ப்பாண இராச்சியத்தின் அரசனாகப் போர்த்துக்கேயரால் அறிவிக்கப்பட்டான். போர்த்துக்கேயரின் முதலாம் யாழ்ப்பாணப் படையெடுப்பின் பின்னர் கடுமையான நிபந்தனைகளுடன் கூடிய ஒப்பந்தம் ஒன்றுக்கு சங்கிலி மன்னன் ஒப்புக்கொண்டிருந்தான். எனினும், சங்கிலியின் தந்திரத்தாலும் உள்ளூர் மக்களின் கிளர்ச்சியாலும் போர்த்துக்கேயர் தப்பி ஓடவேண்டி இருந்ததால், சங்கிலி இருக்கும்வரை ஒப்பந்தத்தை நிறைவேற்றும்படி நிர்ப்பந்திக்கப் போர்த்துக்கேயரால் முடியவில்லை. அதன் பின்னர் வாரிசுப் பிரச்சினைகளால் போர்த்துக்கேயரின் தலையீடு இருந்த போதும், ஒரு காலகட்டத்தில் திறை செலுத்த வேண்டியிருந்தும், அக்கால யாழ்ப்பாண மன்னர்கள் சிலர் போர்த்துக்கேயருக்குப் பெரிய அளவில் விட்டுக்கொடுக்கவில்லை. ஆனால், இரண்டாம் படையெடுப்புக்குப் பிந்திய நிலைமை சற்று வேறுபட்டது. 1591ம் ஆண்டின் ஒப்பந்தம் யாழ்ப்பாண இராச்சியத்தின் இறைமையை மீட்பதற்கு அரசனுக்கு இருக்கக்கூடிய எல்லா வாய்ப்புக்களையும் இல்லாமல் ஆக்குவதாக அமைந்தது. அரசன் கத்தோலிக்க மதத்துக்கு மாறுவதுடன், அவனது குடிமக்களும் மதம்மாற உதவுவதாகவும் உடன்படவேண்டியிருந்தது. யாழ்ப்பாணத்தில் மதமாற்ற நடவடிக்கைகள் தீவிரமடைந்தன. போர்த்துக்கேயக் குருமாரும், அதிகாரிகளும் அரசன் மீது பெரும் அழுத்தங்களை ஏற்படுத்திவந்தனர்.\n\n"}
{"id": "322389", "url": "https://ta.wikipedia.org/wiki?curid=322389", "title": "கலியன் சம்பா (நெல்)", "text": "கலியன் சம்பா (நெல்)\n\nகலியன் சம்பா﻿ (\"Kaliyan Samba\") பாரம்பரிய நெல் வகைகளின் பட்டியலில் இடம்பெற்றுள்ள இந்த கலியன் சம்பா, கரிசல் மண், வண்டல் மண், களிமண் எனப் பல மண் வகைகள் தமிழகத்தில் இருப்பினும், பரவலாகக் களிமண் நிலத்திலேயே நெல் வகைகள் சாகுபடி செய்யப்படுகிறது. களிமண்ணுக்கு ஏற்ற நெல் இரகமான கலியன் சம்பா, பசித்தவனுக்கு ஏற்ற இரகமென்று தமிழர்களால் கருதப்படுகிறது. (\"கலியன் என்றால் `பசித்தவன்’ என்ற ஒரு பொருள் உண்டு\").\n\nSection::::வளரியல்பு.\nஐந்தடி வரை வளரக்கூடிய நெல் இரகமாகன கலியன் சம்பா, ‘வெள்ளமே போனாலும் பள்ளமே விளையும்’ என்ற பழமொழிக்கு ஏற்பப் பள்ளமான பகுதிகளுக்கு ஏற்றது. இயற்கையாகவே கலியன் சம்பாவுக்கு நோய் எதிர்ப்பு சக்தியும், பயிருடன் ஒரு வகையான களையும் அதிகமாக இருப்பதால் பூச்சித் தாக்குதலும் இருப்பதில்லை.\n\nSection::::ஒற்றை நடவு முறை.\nஇயற்கை சீற்றங்களைத் தாங்கி வளரும் இந்த இரகத்துக்குச், சாயும் தன்மை குறைவு. சிவப்பு நிற நெல்லும், சிகப்பு நிற அரிசியும் கொண்ட மோட்டா இரகமான கலியன் சம்பா, இட்லி, தோசை போன்ற சிற்றூண்டி உணவு வகைகளுக்கு ஏற்ற இரகமாகும். நாகப்பட்டினம் மாவட்டத்தின் வடக்குப் பகுதிகளில் இவ்வகை நெற்கள் பெருமளவில் சாகுபடி செய்யப்பட்டுவந்துள்ளது. சாதாரண நடவு முறை, மற்றும் திருந்திய நெல் சாகுபடி (ஒற்றை நடவு முறை) முறைக்கு உகந்ததான இது, சாதாரண அளவில் ஏக்கருக்கு முப்பது கிலோவும், திருந்திய நெல் சாகுபடிக்குத் தரமான இரண்டுக் கிலோ விதையும் போதுமானது எனக் கருதப்படுகிறது.\n\nSection::::நோய் எதிர்ப்புத் திறன்.\nபண்டைய, மற்றும் பாரம்பரிய நெல் என்று சொன்னாலே மருத்துவக் குணம் நிறைந்ததாக இருந்துள்ளது. அந்த வகையில், கலியன் சம்பா அரிசியைக் கஞ்சிக் குடித்துவந்தால், நீண்ட காலமாக ஆறாத புண்கள் ஆறும் என்பது வேளாண் நம்பிக்கையாக உள்ளது. புற்றுநோய் வந்தவர்களுக்கு ஆரோக்கியத்தைத் தரக்கூடிய இந்த இரகத்துக்கு இயற்கை யாகவே நோய் எதிர்க்கக்கூடிய தன்மை அதிகமென்று கூறப்படுகிறது.\n\n"}
{"id": "322391", "url": "https://ta.wikipedia.org/wiki?curid=322391", "title": "விசினல்", "text": "விசினல்\n\nவிசினல் \"(vicinal)\" (இலத்தீன்: விசினசு = அண்டையர் ) என்பது ஏதாவது இரண்டு வேதி வினைக்குழுக்கள் அடுத்தடுத்த (அதாவது 1,2 உறவுமுறை) கார்பன் அணுக்களுடன் இணைக்கப்பட்டிருப்பதைக் குறிக்கிறது. உதாரணமாக 2,3-இருபுரோமோபியூட்டேன் மூலக்கூறு இரண்டு விசினல் புரோமின் அணுக்களைச் சுமந்திருக்கிறது ஆனால், 1,3-இருபுரோமோபியூட்டேன் . விசினல் புரோமின்களைப் பெற்றிருக்கவில்லை.\n\nஅதேபோல ஓரிட-இருபுரோமைடு, இதிலுள்ள முன்னொட்டு ஓரிட என்பது ஓரிடத்த என்பதன் சுருக்கமாகும். இரண்டு புரோமின் அணுக்களும் ஒரே அணுவுடன் பிணைந்துள்ளன (அதாவது 1,1 உறவுமுறை) என்பது இதன் பொருளாகும். உதாரணமாக, 1,1-இருபுரோமோபியூட்டேன் ஓரிடத்தனவாகும். இதேபோல 1,3-உறவுமுறை தொகுதிகளுக்கு ஒன்றடுத்த என்ற பெயர் பரிந்துரைக்கப்படுகிறது.\n\nநேர், எதிர், வெளி, உள் போன்ற சொற்களும் இதே தத்துவத்தில் உருவான சொற்களாகும். விசினல் என்ற சொல்லின் விளக்கம், மூலக்கூறின் வேறுபட்ட பகுதிகள் ஒன்றுக்கொன்று எவ்வாறு அமைப்போடும் இடத்தோடும் தொடர்பு கொண்டுள்ளன என்பதை விளக்குகிறது. விசினல் என்ர பெயரடை சிலசமயங்களில் ஒத்த வேதி வினைகுழுக்களின் மூலக்கூறுகளைக் குறிக்கவும் சுருக்கப்படுகிறது. மேலும், இச்சொல் அரோமாட்டிக் வளையங்களின் மீது பதிலீடு செய்யப்படுவதையும் குறிக்கிறது.\n"}
{"id": "322396", "url": "https://ta.wikipedia.org/wiki?curid=322396", "title": "தங்கச் சம்பா (நெல்)", "text": "தங்கச் சம்பா (நெல்)\n\nதங்கச் சம்பா (\"Thanga samba\") சம்பா பட்டத்துக்கு (தமிழகத்தில் ஆகத்து மாதம் முதல் செப்டம்பர் வரை, சம்பா பட்டம்) ஏற்ற பாரம்பரிய நெல் வகையான இது, நூற்றி முப்பது நாட்களிலிருந்து, நூற்றி முப்பந்தைந்து நாட்களில் அறுவடைக்கு வரக்கூடியது. ஆடிப்பட்டத்தில் சாகுபடி செய்ய ஏற்ற இரகமான தங்கச் சம்பா, ஐந்தடி வரை வளரும் மோட்டா (தடித்த) இரகமாகும். மத்திய காலப் பயிராக கருதப்படும் இப்பயிர், இயற்கைச் சீற்றங்களையும் தாங்கி வளரக்கூடியதாகும்.\n\nSection::::மரபும் மருந்தும்.\nதங்கச் சம்பா நெல்லைத் தூற்றும்போது, தங்கம் போல் மிளிரும் தன்மை காணப்படுவதால், இந்த நெல் இரகத்துக்கு `‘தங்கச் சம்பா’ என பெயர் வந்திருக்குமோ? எனக் கூறப்படுகிறது. சிவப்பு நிற நெல், மற்றும் சிவப்பு நிற அரிசியுடன் கூடிய இது, நோய் எதிர்ப்பு சக்தி மற்றும் மருத்துவ குணம் கொண்ட நெல் வகையாகும்.\n\nSection::::மகசூல்.\nபாரம்பரிய நெல் இரகங்களில் தங்கச் சம்பா நெல் அரிசியை, உணவு, மற்றும் பலகாரங்களுக்கு பயன்படுத்தி வந்தால், உடல் ஆரோக்கியத்துடனும், முகம் பொலிவுடனும், இருப்பதுடன், நோய் எதிர்ப்பு சக்தியையும் கொடுக்கக்கூடியது. தமிழகத்தில் பரவலாக இந்த நெல் சாகுபடி செய்யப்பட்டு, ஒரு ஏக்கருக்கு குறைந்தபட்சம் இருபது மூட்டை முதல், அதிகபட்சம் ஏக்கருக்கு முப்பது மூட்டைவரை மகசூல் ஈட்டப்படுகிறது.\n\n"}
{"id": "322398", "url": "https://ta.wikipedia.org/wiki?curid=322398", "title": "ஈராக்குது அணை", "text": "ஈராக்குது அணை\n\nஈராக்குது அணை (\"ହୀରାକୁଦ ବନ୍ଧ\", \"Hirakud Dam\", ஃகீராக்குது அணை) இந்தியாவின் ஒடிசா மாநிலத்தில், மகாநதி ஆற்றின் குறுக்கே சம்பல்பூர் இருந்து சுமார் 15 கிமீ தொலைவில் கட்டப்பட்டுள்ளது. அணைக்கு பின்னால் ஏரி மற்றும் 55 கி.மீ. நீர்த்தேக்கம் பரவியுள்ளது. இது இந்தியா சுதந்திரம் பெற்ற பிறகு செயற்படுத்தப்பட்ட முதலாவது பெரிய பல்நோக்கு நதி பள்ளத்தாக்கு திட்டங்களில் இவ்வணையும் ஒன்றாகும்.\n\nSection::::கட்டுமான வரலாறு.\n1936 ஆம் ஆண்டு மகாநதி படுகையில் ஏற்பட்ட வெள்ளப்பேரழிவுக்கு முன்பு, மகாநதிப் படுகையில் ஏற்படக்கூடிய வெள்ளத்தின் பிரச்சினையைச் சமாளிக்க நீர்த்தேக்கங்களில் வெள்ள நீரை சேகரிக்க சர். விசுவேசுவரய்யாவால் விரிவான திட்டம் முன்மொழியப்பட்டது. 1945 ஆம் ஆண்டில், தொழிலாளர் உறுப்பினர் டாக்டர். பி. ஆர். அம்பேத்கர் தலைமையில், மகாநதியை பல நோக்கத்திற்காக பயன்படுத்த வெள்ளத்தை கட்டுப்படுத்தும் சாத்தியமான முடிவுகளில் முதலீடு செய்ய முடிவு செய்யப்பட்டது. அதன்படி நடுவணரசு நீர்வழி நீர்ப்பாசன ஆணையம் கட்டுமானப் பணியைத் தொடங்கியது.\n\n15 மார்ச் 1946 அன்று, ஒடிசா ஆளுநர் சர் ஆதோரன் இலூயிசால் ஈராக்குது அணைக்கு அடிக்கல் நாட்டப்பட்டது. அரசாங்கத்திற்கு சூன் 1947 இல் திட்ட அறிக்கை சமர்ப்பிக்கப்பட்டது. பண்டித சவகர்லால் நேரு ஏப்ரல் 12, 1948 அன்று முதல் தொகுதியைத் திறந்து வைத்தார். அணை 1953 இல் கட்டி முடிக்கப்பட்டது. முறையாகத் தலைமை அமைச்சர் சவகர்லால் நேரு 13 சனவரி 1957 தொடங்கி வைத்தார். இத்திட்டத்திற்கான மொத்த செலவு 1957 இல் Rs.1000.2 மில்லியன்கள் ஆகும்.1956 ல் தொடங்கிய மின் உற்பத்தி, பயிர்விளைவிக்கப் பாசனம் சேர்த்து 1966 ஆம் ஆண்டு முழுத் திறனையும் அடைந்தது.\n\n\nSection::::அமைப்பு.\nஈராக்குது அணை கலப்பு அமைப்பு ஆகும். இது இந்தியாவில் மிகவும் நீண்ட முக்கிய மண் அணை ஆகும். மகாநதி ஆற்றின் குறுக்கே ஈராக்குது அணை 4.8 கி.மீ. ஒட்டுமொத்த நீளம் கட்டப்பட்டுள்ளது. இலம்டுங்கிரி மலைக்கும் சந்திரிகாடாங்கி மலைக்கும் நடுவில் இது கட்டப்பட்டுள்ளது. இங்கு காந்தி மினார் கோபுரம் நேரு மினார் கோபுரம் என இரண்டு காட்சிக் கோபுரங்கள் உள்ளன.\n\nSection::::மின் உற்பத்தி நிலையம்.\nஅணையில் இரண்டு வெவ்வேறு நீர்மின் நிலையங்கள் உள்ளன. நீர்மின் நிலையம்-I முக்கிய அணையின் அடிப்பகுதியில் உள்ளது. இதன் மின் உற்பத்தி 3 x 37.5 மெகாவாட்டுகள் மற்றும் 2 x 24 மெகாவாட்டுகள் ஆகும். நீர்மின் நிலையம்-II அணையின் தென் கிழக்கு பகுதியில் உள்ளது. இதன் மின் உற்பத்தி 3 x 24 மெகாவாட்டுகள் ஆகும். அணையின் மொத்த மின் உற்பத்தி 307.5 மெகாவாட்டுகள் ஆகும்.\n\nSection::::அணை கட்டுவதற்கான நோக்கம்.\nமகாநதி ஆற்றின் மேல் வடிகால் சத்தீஸ்கர் சமவெளிப் பகுதிகளில் அவ்வப்பொழுது வெள்ளம் வந்து பயிர்கள் பாதிப்படைந்தது. அணையின் மூலம் நீர்த்தேக்கம் உருவாக்கி, வடிகால் அமைப்பு மூலம் ஆற்றொழுக்கை கட்டுப்படுத்தி இந்த பிரச்சினைகளைப் போக்க அணை கட்டப்பட்டது. இந்த அணையின் மூலம் 75,000 சதுர கிலோமீட்டர்கள் பாசன வசதி பெறுகின்றன.\n\nSection::::கால்வாய்.\nஈராக்குது அணையில் பர்கர் கால்வாய், சாசன் கால்வாய், சம்பல்பூர் கால்வாய் ஆகிய மூன்று கால்வாய்கள் உள்ளன.\n\nSection::::தொழிற்சாலை பயன்பாடு.\nஜர்சுக்டா மற்றும் சம்பல்பூர் மாவட்டங்களில் பல்வேறு தொழிற்சாலைகளுக்கு, முதன்மையாக கனிம செயலாக்கம் மற்றும் நிலக்கரி எரிக்கும் அனல்மின் நிலையங்களுக்கு ஹிராகுட் அணையில் இருந்து வரும் நீர் பயன்படுகிறது.\n\nSection::::வண்டல் மண்.\nஅணை பாதுகாப்பு மையத்தால் வெளியிடப்பட்ட புள்ளி விவரத்தின்படி, அணை நீர் பிடிப்பு திறன் வண்டல் மண் காரணமாக 28% குறைந்துவிட்டது.\n\nSection::::நீர் மோதல்.\nதொ‌ழி‌ற்சாலைகளுக்கு தண்ணீர் ஒதுக்கீடு செய்வதன் காரணமாக கால்வாய் நீர் மட்டம் குறைந்துள்ளது. இதனால் 30,000 விவசாயிகள் கலந்து கொண்ட மனித சங்கிலி போராட்டம் அறிவிக்கப்பட்டது.\n\nSection::::காட்டு ஆவினத் தீவு.\nஈராக்குது நீர்தேக்கத்தில் உள்ள காட்டு ஆவினத் தீவு இயற்கையில் வியப்பூட்டும் ஓரிடமாக அமைந்துள்ளது. இங்கு மனிதர்கள் வசிக்கவில்லை. ஆனாலும் இங்கே ஆவினங்கள் (மாடுகள்) வாழ்கின்றன. இந்தத் தீவுக்கு படகு மூலம் செல்லலாம்.\n\nSection::::வனவிலங்குகள்.\nஈராக்குது அணை சிறந்த வனச் சூழலை கொண்டிருக்கிறது. தெப்பிரிக்கார் வனவிலங்கு சரணாலயம் இங்கு அமைந்துள்ளது. குளிர் காலத்தில் பல பறவைகள் இனங்கள் நீர்த்தேக்கத்திற்கு வருகை புரிகின்றன. சுமார் 20-25 பறவை இனங்கள் நீர்த்தேக்கத்தில் காணப்படும். வாட்டர்பவுல் சென்சசு கணக்கெடுப்பின்படி 95,912 பறவைகள் ஈராக்குது நீர்தேக்கத்தில் ஆண்டுதோறும் வருகின்றன. இதில் 60 இக்கும் மேற்பட்ட அரிய வகை பறவையினங்களும் அடங்கும். கருங்கொண்டை முக்குளிப்பான், செந்தலை வாத்து (red-crested pochard), நாமக்கோழி, செந்தலைக் காட்டுவாத்து (common pochard), சீழ்க்கைத் தாரா (whistling duck) ஆகிய பறவைகளும் ஆண்டுதோறும் வருகின்றன.\n\nSection::::அஞ்சல் தலையும் ரூபாய் தாளும்.\nரூ 0.30 மதிப்புள்ள 30,00,000 ஈராக்குது அணை நினைவு அஞ்சல் தலைகள் இந்திய அஞ்சல் துறையால் 29 அக்டோபர் 1979 இல் வெளியிடப்பட்டன. 1960 ஆம் ஆண்டு திசம்பர் 26 அன்று, ஈராக்குது அணை மற்றும் நீர்மின் நிலையம் படத்தைப் பின்புறம் கொண்ட நூறு ருபாய் தாள் இந்திய நடுவண் வைப்பு வங்கியால் வெளியிடப்பட்டது.\n\n"}
{"id": "322410", "url": "https://ta.wikipedia.org/wiki?curid=322410", "title": "மெத்தில் மெத்தேன்சல்போனேட்டு", "text": "மெத்தில் மெத்தேன்சல்போனேட்டு\n\nமெத்தில் மெத்தேன்சல்போனேட்டு \"(Methyl methanesulfonate)\" என்பது CHOS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஒர் ஆல்க்கைலேற்றும் முகவராகவும், புற்றுநோயூக்கியாகவும் இச்சேர்மம் செயல்படுகிறது. இனப்பெருக்க மண்டலத்தில் ஒரு நச்சூட்டியாகவும், தோல் மற்றும் புலன்களில் நச்சுத்தன்மையை அளிக்கும் ஒரு வேதிப்பொருளாகவும் இருக்கலாமென்று சந்தேகிக்கப்படுகிறது. புற்று நோய் சிகிச்சையில் இச்சேர்மம் பயன்படுத்தப்படுகிறது.\n\nSection::::டி.என்.ஏ உடன் வினைகள்.\nடி.என்.ஏ விலுள்ள என்7-டியாக்சிகுவானோசின் மற்றும் என்3-டியாக்சியடினோசின்களில் பெரும்பாலும் மெத்தில் மெத்தேன்சல்போனேட்டு மெத்திலேற்றம் செய்கிறது. மிகவும் குறைந்த அளவிற்கு டிஎன்ஏ தளங்களிலுள்ள மற்ற ஆக்சிஜன் மற்றும் நைட்ரசன் அணுக்களையும், பாசுபேட்டுடையெசுத்தர் இணைப்புகளிலும் இது மெத்திலேற்றுகிறது. \nஅமைப்பொத்த மறுசேர்க்கை-குறைபாடுள்ள செல்களை மெத்தில் மெத்தேன்சல்போனேட்டின் செயல்பாடுகள் பாதிக்குமென்பதால், டி,என்.ஏவில் உள்ள குரோமோசோம்களில் இரட்டைப் புரியிடை இடைவெளிகளை ஏற்படுத்தியதென நம்பப்பட்டது. \nஎனினும், அமைப்பொத்த மறுசேர்க்கை குறைபாட்டு சேதமடைந்த செல்களின் மறுபதிப்பு பிரிவுகளை சீரமைப்பது சிரமமென்றும், மெத்தில் மெத்தேன்சல்போனேட்டு இம்மறுபதிப்பு விரிவுகளை இடையில் நிறுத்திவிடுகிறதென்றும் தற்பொழுது நம்பப்படுகிறது. \n"}
{"id": "322413", "url": "https://ta.wikipedia.org/wiki?curid=322413", "title": "தேங்காய்ப்பூ சம்பா (நெல்)", "text": "தேங்காய்ப்பூ சம்பா (நெல்)\n\nதேங்காய்ப்பூ சம்பா பாரம்பரிய நெல் இரகங்களிலேயே மிகவும் வித்தியாசமான நெல் இரகமான இது,மேற்கு வங்க மாநிலத்தில் இந்தியாவுக்கும் வங்க தேசத்துக்கும் இடையேயான இந்திய எல்லையின் ஓரமாக இச்சா ஆறு பாயும் பகுதியில் தேங்காய்ப்பூ சம்பா என்ற இந்த பாரம்பரிய நெல் இரகம் பெருமளவில் உற்பத்தி செய்யப்படுகிறது. வங்க மொழியில் வேறுபெயரில் அழைக்கப்படும் இவ்வகை நெல், பொரி தயாரிப்புக்காகவே பயன்படுத்தப்படுகிறது.\n\nSection::::பொரி நெல்.\nமேற்கு வங்கத்தில் பிரபலமான இந்த நெல் இரகம், தமிழகத்திலும் சோதனை அடிப்படையில் சாகுபடி செய்யப்பட்டது. மணல், மணல் சார்ந்த பகுதிக்கும் கடலோரப் பகுதிக்கும் ஏற்ற இரகமாகவும் உள்ள இது, நான்கு அடி உயரம் வரை வளரக்கூடியது. கொஞ்சம் சாயும் தன்மையுடன் இருந்தாலும், அறுவடையில் பாதிப்பு இருக்காது என்றே கூறப்படுகிறது. தமிழகத்தில் பொரி பயன்பாடு அதிகம் அதிகளவில் இருப்பதால், அதற்கான புதுப்புது இரகங்களுக்கு ஆராய்ச்சி நிலையங் களையே நம்பியிருக்க வேண்டியுள்ளது. பாரம்பரிய நெல் இரகங்களில் பொரிக்கு ஏற்ற இரகமாக, தேங்காய்ப்பூ சம்பா இருக்கிறது.\n\nSection::::மோட்டா இரகம்.\nபொதுவாக நெல் மணிகள், இதழ் இதழாக இருக்கும். ஆனால், தேங்காய்ப்பூ சம்பா கொத்துக் கொத்தாக இருக்கிறது. தமிழகக் கடலோர மாவட்டங்களில் இந்த நெல்லை சாகுபடி செய்து, பொரி தயாரிப்புக்கும், உணவுக்கும் பயன்படுத்துகிறார்கள். மஞ்சள் நிறத்தாலான இந்நெல், வெள்ளை அரிசியுடன் கூடிய மோட்டா (தடித்த) இரகமாகும். நடவு செய்யவும், தெளிக்கவும் ஏற்ற இது, ஏக்கருக்கு இருபத்து ஐந்து கிலோ விதை போதுமானது. மேலும், ஒரு ஏக்கருக்கு இருபத்தி இரண்டு மூட்டைவரை மகசூல் கிடைக்கக்கூடியது.\n\nSection::::பருவகாலம்.\nமத்திய, மற்றும் நீண்டக்கால நெல் வகையைச்சார்ந்த தேங்காய்ப்பூ சம்பா, தமிழ்நாட்டின் அனைத்து மாவட்டங்களிலும், சம்பா பட்டம் எனப்படும் ஆகத்து, மற்றும் செப்டம்பர் மாதங்களில் சாகுபடி செய்ய ஏற்ற நெல் இரகமாகும்.\n\n"}
{"id": "322415", "url": "https://ta.wikipedia.org/wiki?curid=322415", "title": "திருக்குறையலூர் உக்ர நரசிம்மபெருமாள் கோயில்", "text": "திருக்குறையலூர் உக்ர நரசிம்மபெருமாள் கோயில்\n\nதிருக்குறையலூர் உக்ர நரசிம்மபெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.\n\nSection::::அமைவிடம்.\nஇக்கோயில் திருநகரியிலிருந்து பூம்புகார் செல்லும் சாலையில் மங்கைமடத்திற்கு முன்பாக அமைந்துள்ளது.\nSection::::இறைவன், இறைவி.\nஉக்ரசிம்மப்பெருமாள் ஸ்ரீதேவி, பூதேவியுடன் கருவறையில் உள்ளார். இறைவன் வெள்ளிக்கவசம் அணிந்து சாளக்ராம மாலையுடன் கம்பீரமாக அமர்ந்த கோலத்தில் காணப்படுகின்றார். \n\nSection::::பிற சிறப்புகள்.\nபஞ்ச நரசிம்மத்தலங்களில் முதல் தலமாகும். திருமங்கை மன்னனும் அவரது தேவியான குமுதவல்லியும் இக்கோயிலில் உள்ளனர். திருமங்கையாழ்வார் அடியார்க்ளுக்கு அன்னதானம் செய்த சிறப்பினைப் பெற்ற தலமாகும். இக்கோயிலுக்கு அருகே திருநாங்கூரைச் சேர்ந்த 11 திவ்யதேசங்களும், மங்கைமடம் வீரநரசிம்மப்பெருமாள் கோயிலும் உள்ளன. \n"}
{"id": "322417", "url": "https://ta.wikipedia.org/wiki?curid=322417", "title": "மெத்தில் லாக்டேட்டு", "text": "மெத்தில் லாக்டேட்டு\n\nமெத்தில் லாக்டேட்டு \"(Methyl lactate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். லாக்டிக் அமிலத்தின் மெத்தில் எசுத்தராக இச்சேர்மம் அறியப்படுகிறது. லாக்டிக் அமிலமும் மெத்தனாலும் வினைபுரிவதால் இந்த ஒற்றைக்கார எசுத்தர் உருவாகிறது. லாக்டேட்டு எசுத்தர் தொகுதியைச் சேர்ந்த மெத்தில் லாக்டேட்டு பொதுவாக ஒரு கரைப்பானாகப் பயன்படுத்தப்படுகிறது. நச்சுத்தன்மையற்றதாகவும், உடனடியாகவும் அதிகமாகவும் மக்கி அழியும் சேர்மம் இதுவெனவும் கருதப்படுகிறது.\nமெத்தில் லாக்டேட்டு ஒரு நிறமற்ற தெளிவான திரவமாகும். கரிம திரவங்களிலும் தண்ணிரிலும் முழுமையாக கலக்கிறது. எளிமையாக மக்கி அழியுமென்பதால் இதை சுற்றுச்சூழலுக்குப் பாதிப்பை அளிக்காத பசுமைக் கரைப்பான் என்கிறார்கள். நைட்ரோ செல்லுலோசு, செல்லுலோசு அசிட்டேட்டு, செல்லுலோசு அசிட்டோபியூட்டைரோட்டு, செல்லுலோசு அசிட்டாபிராபியோனேட்டு போன்றவற்றை கரைப்பதற்கு உரிய கரைப்பானாகவும் செயல்படுகிறது.\nமெருகேற்றத்திற்குப் பயன்படுத்தப்படும் அரக்குச் சாயம் மற்றும் பசை போன்றவற்றை பெருமளவில் தயாரிப்பதற்கு மெத்தில் லாக்டேட்டு பயன்படுகிறது. இச்சேர்மம் இங்கு செறிவு தளர்த்தியாகவும் குறை மறைத்தல் மற்றும் செம்மை காத்தல் போன்ற பணிகளைச் செய்கிறது தண்ணீர் மற்றும் அமிலம் அல்லது காரம் முன்னிலையில் மெத்தில் லாக்டேட்டு நீராற்பகுப்பு அடைந்து லாக்டிக் அமிலமாகவும் மெத்தனாலாகவும் பிரிகிறது. \n"}
{"id": "322419", "url": "https://ta.wikipedia.org/wiki?curid=322419", "title": "மங்கைமடம் வீர நரசிம்மப்பெருமாள் கோயில்", "text": "மங்கைமடம் வீர நரசிம்மப்பெருமாள் கோயில்\n\nமங்கைமடம் வீர நரசிம்மப்பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.\n\nSection::::அமைவிடம்.\nஇக்கோயில் சீர்காழியிலிருந்து பூம்புகார் செல்லும் சாலையில் திருக்குறையலூருக்கு அடுத்தபடியாக திருவெண்காட்டிற்கு முன் உள்ளது. \n\nSection::::இறைவன், இறைவி.\nகிருத யுகத்தில் கர்தபப்ரஜாபதி என்னும் அந்தணராகவும் திரேதா யுகத்தில் உபரிசிரவசு என்னும் சத்திரிய மன்னனாகவும், துவாபர யுகத்தில் வைரமோகன் என்னும் வைசியனாகவும் பிறந்து இங்கு உள்ள பெருமாளை வழிபட்டதால் இங்குள்ள மூலவர் வைரநரசிம்மன் என்றழைக்கப்படுகிறார். \n\nSection::::பிற சிறப்புகள்.\nதிருவாலி-திருநகரி திவ்யதேசங்களுக்கு முற்பட்ட பெருமையுடைய இத்தலம், பஞ்ச நரசிம்மத்தலங்களில் இரண்டாவது தலமாகும். திருமங்கையாழ்வார் ஓராண்டில் 1008 வைணவர்களுக்கு சிறப்பு செய்து பெருமாளின் அருளைப் பெற்ற தலமாகும். \n"}
{"id": "322421", "url": "https://ta.wikipedia.org/wiki?curid=322421", "title": "மேலப்பாதி சுரகரேசுவரசுவாமி கோயில்", "text": "மேலப்பாதி சுரகரேசுவரசுவாமி கோயில்\n\nமேலப்பாதி சுரகரேசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் மயிலாடுதுறை-பூம்புகார் சாலையில் மயிலாடுதுறையிலிருந்து 8 கிமீ தொலைவில் உப்புநகர் என்னும் ஊரை அடுத்து அமைந்துள்ளது.\n\nSection::::அமைப்பு.\nஇக்கோயில் முழுவதும் கற்றளியாக உள்ளது. மகாமண்டபத் தூண்களில் அழகான சிற்பங்கள் காணப்படுகின்றன. மூலவர் விமானம் துவிதளம் அமைப்பில் உள்ளது. நான்கு தலைகளைக் கொண்ட பிரம்ம சண்டிகேஸ்வரர் உள்ள கோயில்களில் இக்கோயிலும் ஒன்றாகும். திருமால் வழிபட்டதைக் குறிக்கும் வகையில் சங்கரநாராயணர் அமர்ந்த கோலத்தில் காணப்படுகிறார்.\n\nSection::::இறைவன், இறைவி.\nஇக்கோயிலில் உள்ள மூலவர் சுரகேசுவரர், இறைவி சுந்தரநாயகி. கடும் சுரத்தைத் தீர்த்துவைக்கும் இறைவனாக சிவன் எழுந்தருளியுள்ளார். பல கோயில்களில் சுரகரேசுவரர் மூன்று கால்களோடும், மூன்று முகங்களோடும் காணப்படுவார். இங்கு லிங்கத்திருமேனியாக, மூலவராகக் காட்சியளிக்கிறார். ஒவ்வொரு வியாழக்கிழமையும் சிறப்பு வழிபாடு நடத்தப்படுகிறது.\n\nSection::::வரலாறு.\nதஞ்சாவூரை ஆண்ட சோழ மன்னன் பூம்புகார்-காவிரி ஒன்றுகூடும் இடத்தில் வழிபடச் சென்றபோது அவருக்கு கடுமையான சுரம் ஏற்பட்டதாகவும், அப்போது அருகிலிருந்த சிவனை வழிபட்டு துயர் நீங்கப்பெற்றதாகவும் தலபுராணம் வழியாக அறியமுடிகிறது.\n"}
{"id": "322428", "url": "https://ta.wikipedia.org/wiki?curid=322428", "title": "போர்த்துக்கேயரின் மூன்றாவது யாழ்ப்பாணப் படையெடுப்பு", "text": "போர்த்துக்கேயரின் மூன்றாவது யாழ்ப்பாணப் படையெடுப்பு\n\nபோர்த்துக்கேயரின் மூன்றாவது யாழ்ப்பாணப் படையெடுப்பு என்பது, 1619ம் ஆண்டில், இரண்டாம் சங்கிலி, அல்லது சங்கிலி குமாரன் பகர ஆளுனனாக யாழ்ப்பாணத்தை ஆட்சிசெய்த காலத்தில், போர்த்துக்கேயர், தளபதி பிலிப்பே டி ஒலிவேரா தலைமையில் யாழ்ப்பாணத்தின் மீது நடத்திய படையெடுப்பைக் குறிக்கும். இப்போரில் யாழ்ப்பாணம் போர்த்துக்கேயரால் கைப்பற்றப்பட்டதுடன், சங்கிலியும் கைது செய்யப்பட்டு கோவாவுக்கு அனுப்பப்பட்டான். யாழ்ப்பாண இராச்சியமும், போர்த்துக்கேய அரசரின் நேரடி ஆட்சியின்கீழ் போர்த்துக்கேயப் பேரரசின் ஒரு பகுதியாக இணைக்கப்பட்டது. இதன் மூலம் பல நூற்றாண்டுகள் முழு இறைமையுள்ள அரசாகவும், சிற்றரசாகவும் விளங்கிய தமிழ் அரசு, அந்நியர் வசமானது. இது ஆரியச்சக்கரவர்த்தி வம்சத்தின் முடிவாகவும் அமைந்தது.\n\nSection::::பின்னணி.\nபோர்த்துக்கேயரின் இரண்டாம் யாழ்ப்பாணப் படையெடுப்புக்குப் பின்னர் ஆட்சிக்கு வந்த எதிர்மன்னசிங்கம் 1614 வரை ஆட்சியில் இருந்தான். இக்காலப் பகுதியில், போர்த்துக்கேய மதகுருமாரினதும், அதிகாரிகளினதும் பல்வேறுபட்ட அழுத்தங்களுக்கு நடுவிலேயே ஆட்சிசெய்யவேண்டி இருந்தது. இந்த அழுத்தங்களுக்கும், யாழ்ப்பாண இராச்சியத்தின் நலன்களுக்கும் இடையே அரசன் ஒரு சமநிலையைப் பேண முயற்சி செய்ததாகத் தெரிகிறது. முன்னைய ஒப்பந்தப்படி அரசன் கத்தோலிக்க மதத்துக்கு மாறவில்லை என்றும், தனது குடிமக்கள் கத்தோலிக்கர் ஆவதற்குப் போதிய அளவு உதவவில்லை என்றும் மதகுருமார்கள் குற்றம் சாட்டினர். போர்த்துக்கேயரின் எதிரி நாடான கண்டிக்குத் தேவையான போர்வீரர்களும், ஆயுதங்களும் இந்தியாவிலிருந்து யாழ்ப்பாண இராச்சியத்தினூடாகச் செல்வதற்கு யாழ்ப்பாண அரசன் அனுமதிப்பதாக அதிகாரிகள் தரப்பில் இருந்து குற்றச்சாட்டுகள் எழுந்தன. யாழ்ப்பாண அரசனை நீக்கிவிட்டு அவனுடைய இடத்தில் போர்த்துக்கேயருக்கு முழுமையாகக் கீழ்ப்படியக் கூடிய ஒருவனை அரசனாக்கும்படி, கோவாவிலிருந்த போர்த்துக்கேய அரசப் பிரதிநிதிக்கு, போர்த்துக்கேயப் பேரரசனும் உத்தரவிட்டிருந்தான். இந்தியாவில் இருந்த போர்த்துக்கேய ஆட்சிப் பகுதிகள் தொடர்பில் பல்வேறு பாதுகாப்புப் பிரச்சினைகளுக்கு முகம் கொடுக்கவேண்டி இருந்ததால், கோவா அதிகாரிகள் யாழ்ப்பாணப் பிரச்சினையில் தீவிர கவனம் எடுக்கவில்லை. 1614ல் எதிர்மன்னசிங்கம் நோயுற்று இறந்தான். \n\nயாழ்ப்பாணத்தின் முடிக்குரிய வாரிசான எதிர்மன்னசிங்கனின் மகன் சிறுவனாக இருந்ததால் அவன் சார்பில் அரசை நிர்வகிப்பது யார் என்பது தொடர்பில் பிரச்சினை எழுந்தது. இறுதியில் சங்கிலி குமாரன் அரச நிர்வாகத்தைக் கைப்பற்றிக்கொண்டான். உள்நாட்டுப் பிரச்சினையாக உருவான இது போர்த்துக்கேயரின் தலையீட்டினால் தீர்த்துவைக்கப்பட்டது. சங்கிலியைப் பகர ஆளுனனாகப் போர்த்துக்கேயர் ஏற்றுக்கொண்டனர். ஆனாலும் விரைவிலேயே சங்கிலி ஒழுங்காகத் திறை செலுத்தவில்லை என்றும் 3 ஆண்டுகளுக்கான திறை நிலுவையில் இருப்பதாகவும் குற்றச்சாட்டினர். அதே வேளை ஒப்பந்தங்களுக்கு எதிராக சங்கிலி தமிழ்நாட்டில் இருந்து படைகளையும் ஆயுதங்களையும் பெற்று வருவதாகவும் ஐயங்கள் எழுந்தன.\n\nஇலங்கையில் போர்த்துக்கேயரின் கட்டளைத் தளபதியாக இருந்த கான்சுட்டன்டினோ டி சா டி நோரஞ்ஞா யாழ்ப்பாண அரசைக் கைப்பற்றும் பொறுப்பை ஏற்றுக்கொண்டு பிலிப்பே டி ஒலிவேராவை தலைமைத் தளபதியாக இப்பணியில் ஈடுபடுத்தினான்.\n\nSection::::படையெடுப்பு.\nகொடுக்கவேண்டியிருந்த திறையை அறவிடுவது என்ற போர்வையில், 1619ம் ஆண்டில் தளபதி ஒலிவேரா தலைமையிலான படைகள் மன்னாரில் இருந்து தரைப்பாதை ஊடாக பூநகரிக்கு வந்தன. இப்படையில் மூன்று கப்பித்தான்களின் தலைமையில் மூன்று கம்பனி போர்த்துக்கேயப் போர்வீரர்களும், இன்னொரு கப்பித்தானின் தலைமையில் 500 சிங்கள வீரர்களும் உட்பட 5,000 படை வீரர்கள் வரை இருந்தனர். இப்படைகள் சிறிய தோணிகளில் நீரேரியைக் கடந்து யாழ்ப்பாணக் குடாநாட்டுக்குள் நுழைந்தன. அங்கிருந்து பண்ணைப் பகுதியில் இருந்த புதுமைமாதா தேவாலயப் பகுதிக்கு வந்த ஒலிவேராவின் படைகள் அங்கே முகாமிட்டன. உண்மையில், போர்த்துக்கேயர் கோரும் பணம் முழுவதையும் யாழ்ப்பாண அரசன் செலுத்தாவிடின் அவனைக் கைது செய்வதற்கும், எதிர்த்தால் கொல்வதற்குமான இரகசிய ஆணையுடனேயே ஒலிவேரா யாழ்ப்பாணத்துக்கு வந்திருந்தான். ஒலிவேரா தேவாலயத்தைச் சேர்ந்த பாதிரியார் அந்தோனியோ டி எஸ். பேர்னாடினோ என்பவரைச் சங்கிலியிடம் தூது அனுப்பினான். \n\nதிறை நிலுவையைச் செலுத்த வேண்டும் என்ற கோரிக்கையுடன், யாழ்ப்பாணத்தில் இருந்த வடக்கர் படைகளையும், கரையார் தலைவன் வருணகுலத்தானையும் தம்மிடம் ஒப்படைக்க வேண்டும் என்ற கோரிக்கையும் முன்வைக்கப்பட்டதாகத் தெரிகிறது. வடக்கர் படைகளையும், வருணகுலத்தானையும் போர்த்துக்கேயரிடம் ஒப்படைப்பது துரோகம் என்பதால், அதை ஏற்றுக்கொள்ள மறுத்த சங்கிலி, ஒலிவேரா யாழ்ப்பாணத்தை விட்டுச் சென்ற மூன்று நாட்களுக்குப் பின் அவர்களைத் திருப்பி அனுப்புவதாக வாக்களித்தான். முதலில் பணத்தைத் தருவதாக ஒப்புக்கொண்ட சங்கிலி, சில நாட்களின் பின்னர், ஒலிவேரா படைகளுடன் பூநகரிக்குத் திரும்பிச் சென்றால் 5,000 பர்தாவ் பணம் அனுப்புவதாகவும், மூன்று மாதங்களுக்குப் பின்னர் அதேயளவு பணம் தரப்படும் என்றும் அதற்கு மேல் இப்போது தரமுடியாது என்றும் தெரிவித்தான். சங்கிலியின் பதில் ஏற்றுக்கொள்ளக் கூடியதாக அமையாததால் ஒலிவேரா யாழ்ப்பாணத்தை தாக்குவதற்கான நடவடிக்கைகளைத் தொடங்கினான்.\n\nஅடுத்த நாள், ஒலிவேராவின் படைகள் நல்லூரை நோக்கி அணிவகுத்துச் சென்றன. படைகள் வண்ணார்பண்ணையை அடையும்போது, யாழ்ப்பாணப் படைகள் போர்த்துக்கேயப் படைகளைத் தாக்கின. இத்தாக்குதலின் போது யாழ்ப்பாணப் படைகள் பெரும் இழப்புக்களுடன் பின்வாங்கின. தொடர்ந்து முன்னேறிச் சென்ற போர்த்துக்கேயப் படைகள் கரையார் தலைவனின் படையின் தாக்குதலுக்கு உள்ளாயின. இம்முயற்சியும் வீணாகியது. சங்கிலி குடும்பத்தினருடனும், பெரும் செல்வத்துடனும் பருத்தித்துறையூடாக இந்தியாவுக்குத் தப்பிச்செல்ல முயற்சித்தான். ஆனாலும், காலநிலை ஒத்துழைக்காததால், போர்த்துக்கேயரிடம் பிடிபட்டான். சங்கிலி நல்லூரில் சிறைவைக்கப்பட்டுப் பின்னர் கோவாவுக்கு அனுப்பப்பட்டான். அவனது மனைவிகளும், பிள்ளைகளும் யாழ்ப்பாணத்தில் பாதிரிமாரின் பாதுகாப்பில் வைக்கப்பட்டனர். ஏனையோர் கொல்லப்பட்டனர்.\n\nஇதன் பின்னரும் சில மாதங்களுக்கு, போர்த்துக்கேயரை அகற்றுவதற்காக அவ்வப்போது இடம்பெற்ற எதிர்ப்புக்கள் அனைத்தும் முறியடிக்கப்பட்டன.\n\nSection::::விளைவுகள்.\nஇந்தப் போரின் மூலம் யாழ்ப்பாண இராச்சியம் தனது தன்னாட்சியை முற்றாக இழந்தது. இராச்சியத்தின் வாரிசு உரிமை கோரக்கூடிய அனைவரையும், மதமாற்றம் செய்து குருமாராக்கியும், வேறு வழிகளிலும் யாழ்ப்பாணத்தை விட்டுப் படிப்படியாக அகற்றிவிட்டனர். யாழ்ப்பாண இராச்சியம் நேரடியாகப் போர்த்துக்கேயர் அரசரின் கீழ் கொண்டுவரப்பட்டது. இது, போர்த்துக்கேயரின் 38 ஆண்டுக்கால ஆட்சியின் தொடக்கமாக மட்டுமன்றி, இப்பகுதி மக்களின் மேல் திணிக்கப்பட்ட 329 ஆண்டுக்கால ஐரோப்பியர் ஆட்சியின் தொடக்கமாகவும் அமைந்தது. நல்லூர் தலைநகரத் தகுதியை இழந்தது. புதிய யாழ்ப்பாண நகரம் உருவாக்கப்பட்டு இராச்சியத்தின் தலைநகரம் ஆனது. யாழ்ப்பாணத்தைக் கைப்பற்றிய ஒலிவேராவே இராச்சியத்தின் கட்டளைத் தளபதியாகவும் நியமிக்கப்பட்டான். இவனது ஆட்சியின்கீழ் உள்ளூர் மதங்கள் ஒடுக்கப்பட்டதுடன், இராச்சியத்தில் இருந்த எல்லா இந்துக் கோயில்களும் அழிக்கப்பட்டன.\n"}
{"id": "322434", "url": "https://ta.wikipedia.org/wiki?curid=322434", "title": "வி. கே. எசு. சிவக்குமார்", "text": "வி. கே. எசு. சிவக்குமார்\n\nவி. கே. எசு. சிவக்குமார் புதுச்சேரி ஒன்றியப்பகுதியை சேர்ந்த அரசியல்வாதி. 1980 முதல் திருமலை ராயன் பட்டிண சட்டமன்ற உறுப்பினராக இருந்தவர். புதுச்சேரி மாநிலத்தில் விவசாயத் துறை அமைச்சராகப் பணியாற்றியுள்ளார். 1996-2000 வரை சபாநாயகராகப் பணியாற்றியுள்ளார். மூன்று முறை திமுக சார்பாகவும் ஒரு முறை கட்சி சார்பற்றவராகவும் சட்டமன்ற உறுப்பினராகத் தேர்வானார். 2011ஆம் ஆண்டு திமுக கலக வேட்பாளராகப் போட்டியிட்டு வென்றார். ஏப்பிரல் 2016 இல் அதிமுகவில் இணைந்தார். 2016ஆம் ஆண்டு நிரவி பட்டினத்தில் (திருமலை ராயன் பட்டினம்) அதிமுக சார்பாக போட்டியிட்டு தோல்வியடைந்தார்.\n\nSection::::மரணம்.\n2 சனவரி 2017 அன்று தன்னுடைய திருமண மண்டப கட்டுமானப்பணியை மேற்பார்வையிட சென்ற போது காரைக்காலில் அடையாளம் தெரியாத கும்பலால் வெட்டி கொல்லப்பட்டார். \n"}
{"id": "322447", "url": "https://ta.wikipedia.org/wiki?curid=322447", "title": "காஸ்கி மாவட்டம்", "text": "காஸ்கி மாவட்டம்\n\nகாஸ்கி மாவட்டம், (Kaski District) ( , நேபாளத்தின், நேபாள மாநில எண் 4ல் அமைந்துள்ளது. இதன் நிர்வாகத் தலைமையிடம் பொக்காரா நகரம் ஆகும். \n\nகாஸ்கி மாவட்டம் 2,017 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 4,92,098 ஆக உள்ளது. இம்மாவட்டம் இமயமலையில் 450 மீட்டர் உயரம் முதல் 8,091 மீட்டர் உயரம் வரை பரவியுள்ளது.\n\nகாஸ்கி மாவட்டம் முப்பத்தி இரண்டு கிராம வளர்ச்சி மன்றங்களையும், இரண்டு நகராட்சிகளையும், நான்கு நாடாளுமன்ற தொகுதிகளையும் கொண்டுள்ளது.\n\nஇம்மாவட்டம் அண்ணபூர்ணா மலைத் தொடர்களின் ஒரு பகுதியாக உள்ளது. மேலும் இம்மாவட்டத்தில் ஏழாயிரம் மீட்டர்களுக்கும் மேல் உயரமுள்ள கொடுமுடிகள் கொண்ட மச்சபூச்சர மலை உள்ளிட்ட 11 மலைகள் உள்ளது. \nமலையேற்ற வீரர்களின் சிறந்த பயிற்சி களமாக இம்மாவட்டம் திகழ்கிறது.\n\nஇம்மாவட்டத்தில் சேட்டி கண்டகி ஆறு, மோதி மற்றும் மடி ஆறுகள் பாய்கிறது. மாவட்டத் தலைநகரான பொக்காரா நகரம் சிறந்த சுற்றுலாத் தலம் ஆகும்.\n\nSection::::வரலாறு.\nகாஸ்கி பகுதியை 1200 முதல் நேவாரிகளான மல்லர் வம்சத்தினர் ஆண்டனர். 1768ல் ஷா வம்ச மன்னர் பிரிதிவி நாராயணன் ஷா காஸ்கியைக் கைப்பற்றி நேபாள இராச்சியத்துடன் இணைத்துக் கொண்டார். பின்னர் காஸ்கி மற்றும் லம்சூங் பகுதிகளுக்கு நேபாள மன்னர்களின் பரம்பரை பிரதம அமைச்சர்களாக இருந்த ராண வம்சத்தை நிறுவிய ஜங் பகதூர் ராணாவும், அவரது ராணா வம்ச பிரதம அமைச்சர்களும் 1951 முடிய ஆண்டனர்.\n\nSection::::நிர்வாகம்.\nகாஸ்கி மாவட்டத்தின் அனைத்து வளர்ச்சிப் பணிகளை நிர்வகிப்பதற்கு மாவட்ட வளர்ச்சி மன்றம், மாவட்டத் தலைநகரான பொக்காராவில் இயங்குகிறது. இம்மாவட்டத்தில் பொக்காரா-லெக்நாத் மாநகராட்சியும், ஒரு நகர்புற நகராட்சியும், 53 கிராமிய நகராட்சி மன்றங்களும் உள்ளது.\n\nSection::::பண்பாடு.\nகுரூங் மக்கள், சேத்திரிகள் , நேவார் மக்கள், தக்களி மக்கள், குமால் மக்கள் போன்ற பல்வேறு இனக் குழுக்கள் வாழும் காஸ்கி மாவட்டத்தில், பல்வேறு மொழி பேசும் மக்கள் இந்து மற்றும் பௌத்த சமயங்கள் பின்பற்றினாலும், சாதி அடிப்படையில் மக்களின் உணவு, உடைகள், நடனங்கள், இருப்பிடங்கள், பழக்க வழக்கங்கள், பண்பாடுகள் மாறியுள்ளது. 2011-ஆம் ஆண்டில் எடுக்கப்பட்ட மக்கள் தொகை கணக்கெடுப்பின் படி, காஸ்கி மாவட்டத்தில் எண்பத்தி நான்கு சாதிகளும், நாற்பத்தி நான்கு மொழிகளும், பதினொன்று சமயங்களும் பயிலப்படுவதாக அறியப்பட்டுள்ளது.\nஇம்மக்களின் அன்றாட முக்கிய உணவு பருப்புச் சாதம் ஆகும்.\n\n\n\n\nSection::::வெளி இணைப்புகள்.\n "}
{"id": "322448", "url": "https://ta.wikipedia.org/wiki?curid=322448", "title": "கிச்சலி சம்பா (நெல்)", "text": "கிச்சலி சம்பா (நெல்)\n\nகிச்சலி சம்பா அல்லது கிச்சடி சம்பா (\"Kichedi samba\") தற்பொழுது ஜி இ பி - 24 (\"GEB 24\") தமிழகத்தில் பெரும்பாலான மக்கள் விரும்பி சாப்பிடுகிற இரகமாக உள்ள இது, சம்பா பருவத்தில் (ஆகத்து (தமிழ் ஆடி மாதத்தில்) பயிரிடப்படும் பாரம்பரிய நெல் இரகமாகும். நூற்று முப்பத்து ஐந்து நாளில் அறுவடைக்கு வரக்கூடிய இவ்வகை நெற்பயிர்கள், நாலரை அடி வரை வளரும் தன்மை கொண்டது. சன்ன இரகமாக உள்ள இதன் அரிசி, வெண்ணிறமாகக் காணப்படுகிறது.\n\nSection::::சன்ன இரகம்.\nபொதுவாக, பலனளிக்காத வெள்ளை, மற்றும் சன்ன (மெலிந்த) இரக அரிசியை விரும்பி சாப்பிட நாம் பழகிவிட்டதாக கூறப்படுகிறது. ஆரோக்கியத்துக்குப் சத்து மிகுந்த மோட்டா (தடித்த) இரக அரிசியைத் தவிர்த்து, மெருகேற்றல் செய்யப்பட்ட, எந்தச் சத்துமில்லாத உணவு வகைகளை நாம் உட்கொண்டு வருவதாக கருதப்படுகிறது. ஆனால் வெள்ளை அரிசியாகவும், சன்ன இரகமாகவும் சாப்பிடச் சுவையாகவும் தமிழகத்தில் பெரும்பாலான மக்கள் விரும்பி சாப்பிடுகிற இரகமாகவும் இந்த கிச்சலி சம்பா உள்ளது.\n\nSection::::குருஞ்சிக்கு ஏற்றது.\nமஞ்சள் நிற நெல்லில், மற்றும் வெள்ளை அரிசியுடைய இந்த நெல் இரகம், மலையும், மலையைச் சார்ந்த குறிஞ்சி நிலப் பகுதியில் பயிரிடப்படுகிறது. நாலரை அடி (4.½ ft) வரை வளரும் தன்மை கொண்ட இது, நூற்று முப்பத்து ஐந்து நாட்களில் அறுவடைக்கு வரக்கூடியது. மழை வெள்ளத்திலும் ஓரளவு தாக்குப்பிடித்து, சாயும் தன்மை கொண்டதாக இருப்பினும் அறுவடைக்கும், நெல்லுக்கும் எவ்வொரு பாதிப்பையும் ஏற்படுத்தாது. \n\nSection::::பலனும், பயன்பாடும்.\nகிச்சலி சம்பா அரிசியைத் தொடர்ந்து பயன்படுத்துவதன் மூலம் நம் உடலில் நோய் எதிர்ப்பு சக்தி அதிகரிப்பதாகவும். மேலும், இதன் சோற்றை சாப்பிட்டால் தேகச் செழுமையும், உடல் பலமும் உண்டாகும். இதன் வைக்கோலைச் சாப்பிடும் கால்நடைகளின் நோய் எதிர்ப்புத் திறனும் அதிகரித்து பால் சுரக்கும் தன்மையும் கூடுவதாக கூறப்படுகிறது. அதுமட்டுமின்றி, அனைத்து வகையான பலகாரங்கள் செய்வதற்கு ஏற்ற அரிசி இரகமாக உள்ள இது, சமீபகாலமாகத் தனியார் மருத்துவமனைகளில் நோயாளிகளுக்கு உணவளிக்க, இந்தக் கிச்சலி சம்பா அரிசியைப் பயன்படுத்துவதாக கருதப்படுகிறது.\n\n\n"}
{"id": "322450", "url": "https://ta.wikipedia.org/wiki?curid=322450", "title": "அர்காகாஞ்சி மாவட்டம்", "text": "அர்காகாஞ்சி மாவட்டம்\n\nஅர்காகாஞ்சி மாவட்டம் (Arghakhanchi) () மத்திய நேபாள நாட்டின் மேற்கு பிராந்தியத்தில், மாநில எண் 5 ந்-இல் லும்பினி பிராந்தியத்தில், மேற்கு மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் \"சந்திகர்க்கா\" நகரம் ஆகும்.\n\nஅர்காகாஞ்சி மாவட்டத்தின் பரப்பளவு 1,193 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 197632 ஆக உள்ளது. இம்மாவட்டத்தில் நேபாள மொழி அதிகம் பேசப்படுகிறது.\n\n\n"}
{"id": "322453", "url": "https://ta.wikipedia.org/wiki?curid=322453", "title": "அச்சாம் மாவட்டம்", "text": "அச்சாம் மாவட்டம்\n\nஅச்சாம் மாவட்டம் (Achham District) () தூர-மேற்கு நேபாள பிராந்தியத்தில், மாநில எண் 7-இல் சேத்தி மண்டலத்தில் அமைந்த மாவட்டமாகும். இந்த மாவட்டத்தின் நிர்வாகத் தலைமையிடம் நகரம் \"மங்கள்சென்\" ஆகும்.\n\nஅச்சாம் மாவட்டத்தின் பரப்பளவு 1692 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி இதன் மொத்த மக்கள் தொகை 2,57,477 ஆகும். \n\nSection::::புவியியல் மற்றும் தட்ப வெப்பம்.\nஇம்மாவட்டத்தில் அறுபத்தி மூன்று கிராம வளர்ச்சிக் குழுக்கள் அமைந்துள்ளது.\n\n\n"}
{"id": "322454", "url": "https://ta.wikipedia.org/wiki?curid=322454", "title": "ஜாப்பா மாவட்டம்", "text": "ஜாப்பா மாவட்டம்\n\nஜாப்பா மாவட்டம் (Jhapa District) () நேபாள நாட்டின் கிழக்கு பிராந்தியத்தின், மேச்சி மண்டலத்தின் தராய் சமவெளியில் மாநில எண் 1-இல் அமைந்துள்ளது. இம்மாவட்டத் தலைமையிட நகரம் \"பத்திரப்பூர்\" ஆகும். இதன் மற்றொரு நகரம் மேச்சிநகர் ஆகும். \n\nஇதன் பரப்பளவு 1606 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி, ஜாபா மாவட்ட மக்கள் தொகை 8,12,650 ஆகும். \nஇம்மாவட்டத்தில் பேசப்படும் மொழிகள் நேபாள மொழி, \"லிம்பு மொழி\" மற்றும் \"ராஜ்பன்சி\" மொழிகளாகும்.\nஇம்மாவட்டம் கடல் மட்டத்திலிருந்து அதிக பட்சம் 506 மீட்டர் உயரத்தில் அமைந்துள்ளது.\n\n"}
{"id": "322455", "url": "https://ta.wikipedia.org/wiki?curid=322455", "title": "சங்குவாசபா மாவட்டம்", "text": "சங்குவாசபா மாவட்டம்\n\nசங்குவாசபா மாவட்டம் (Sankhuwasabha District) ( ) நேபாள மாநில எண் 1-இல் அமைந்த 14 மாவட்டங்களில் ஒன்றாகும். இம்மாவட்டம் நேபாளத்தின் கிழக்கு பிராந்தியத்தில் கோசி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் \"காத்பாரி\" நகரம் ஆகும். \n\nஇதன் பரப்பளவு 3,480 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி, இதன் மக்கள் தொகை 1,58,742 ஆகும். இம்மாவட்டத்தில் செயின்புர் மற்றும் மடி எனும் இரண்டு நகராட்சிகள் உள்ளது.\n\nஇதன் எல்லைப்புற மாவட்டங்களாக போஜ்பூர் மாவட்டம், தேஹ்ரதூம் மாவட்டம், தான்குட மாவட்டம், சோலுகும்பு மாவட்டம், தப்லேஜங் மாவட்டம் மற்றும் வடக்கே சீனாவின் தன்னாட்சிப் பகுதியான திபெத்தின் டிங்கிரி நகரம் அமைந்துள்ளது.\nஉள்ளூர் பழங்குடிகளான குமால், யக்கா, குலூங், ராய், குரூங், லிம்பு, நேவா மக்கள் இம்மாவட்டத்தில் வாழ்கின்றனர். இம்மாவட்டத்தில் ஏலக்காய் விளைச்சல் நன்கு உள்ளது.\nஅருண் ஆறு இம்மாவட்டத்தின் குறுக்கே பாய்கிறது.\n\nSection::::கிராம வளர்ச்சி சபைகள்.\nஇம்மாவட்டத்தில் 35 கிராம வளர்ச்சிக் குழுக்கள் செயல்படுகிறது.\n\n\nSection::::வெளி இணைப்புகள்.\n "}
{"id": "322456", "url": "https://ta.wikipedia.org/wiki?curid=322456", "title": "இலாம் மாவட்டம்", "text": "இலாம் மாவட்டம்\n\nஇலாம் மாவட்டம் (Ilam district) () நேபாள நாட்டின் கிழக்கு பிராந்தியத்தில், மாநிலம் எண் 1-இன் மேச்சி மண்டலத்தில் இமயமலையின் 3,636 மீட்டர் உயரத்தில் அமைந்த மலைப்பாங்கான மாவட்டமாகும். இது நேபாளத்தின் 77 மாவட்டங்களில் ஒன்றாகும். இதன் நிர்வாகத் தலைமையிடம் இலாம் நகரம் ஆகும். இலாம் நகரம் காத்மாண்டிலிருந்து 600 கிலோ மீட்டர் தொலைவில் உள்ளது. \n\nSection::::மக்கள் தொகையியல்.\nஇலாம் மாவட்டத்தின் பரப்பளவு 1703 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி இம்மாவட்ட மக்கள் தொகை 2,90,254 ஆக உள்ளது. \n\nSection::::வேளாண்மை.\nஇம்மாவட்டத்தில் பயிரிடப்படும் இலாம் தேயிலை ஐரோப்பிய நாடுகளுக்கு ஏற்றுமதி ஆகிறது. ஏலக்காய், பால் பொருட்கள், இஞ்சி மற்றும் உருளைக் கிழங்கு அதிக அளவில் பயிரிடப்படுகிறது.\n\nSection::::கிராம வளர்ச்சிக் குழுக்கள் மற்றும் நகராட்சிகள்.\nஇலாம் மாவட்டத்தில் ஐந்து நகராட்சிகளும், 45 கிராம வளர்ச்சிக் குழுக்களும் செயல்படுகிறது.\n\n\n"}
{"id": "322457", "url": "https://ta.wikipedia.org/wiki?curid=322457", "title": "தாப்லேஜுங் மாவட்டம்", "text": "தாப்லேஜுங் மாவட்டம்\n\nதாப்லேஜுங் மாவட்டம் (Taplejung District) ( வட கிழக்கு நேபாளத்தின் மாநில எண் 1-இல், \"லிம்புவான்\" கிழக்குப் பிராந்தியத்தில், \"மேச்சி\" மண்டலத்தில் இமயமலையில் அமைந்துள்ளது.\nஇம்மாவட்டத்தின் நிர்வாகத் தலைமையிடம் தாப்லேஜுங் நகரம் ஆகும். \n\nதாப்லேஜுங் மாவட்டத்தின் மொத்தப் பரப்பளவு 3646 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி மொத்த மக்கள் தொகை 1,27,461 ஆகும். லிம்பு மொழி, நேபாளி மொழிகள் இங்கு பேசப்படுகிறது.இம்மாவட்டத்தின் வடக்கு பகுதிகள் திபெத் தன்னாட்சிப் பகுதியுடன் எல்லையாக கொண்டது.\n\nSection::::புவியியல் தட்ப வெப்பம்.\nதாப்லேஜுங் மாவட்டம் நேபாள மாநில எண் 1-இல் வட கிழக்கில் அமைந்துள்ளது. தமூர் ஆறு தாப்லேஜுங் மாவட்டத்தில் பாய்கிறது. உலகின் உயரமான மலைகளில் ஒன்றான கஞ்சஞ்சங்கா மலை இம்மாவட்டத்தில் அமைந்துள்ளது.\n3794 மீட்டர் உயரத்தில் அமைந்த லிம்பு மக்களின் பதிபாரா தேவி கோயில், இந்து மற்றும் பௌத்தர்களின் புனித தலமாக உள்ளது.\n\nSection::::நகராட்சிகளும், கிராம வளர்ச்சி குழுக்களும்.\n \nதாப்லேஜுங் மாவட்டத்தில் 59 கிராம வளர்ச்சி குழுக்கள், கிராமப்புறங்களை நிர்வகிக்கிறது. தாப்லேஜுங் நகராட்சி மாவட்ட நிர்வாகத் தலைமையிடமாக உள்ளது.\n\n"}
{"id": "322471", "url": "https://ta.wikipedia.org/wiki?curid=322471", "title": "தேஹ்ரதும் மாவட்டம்", "text": "தேஹ்ரதும் மாவட்டம்\n\nதேஹ்ரதும் மாவட்டம் (Terhathum District) (), நேபாள நாட்டின் கிழக்குப் பகுதியில், நேபாள மாநில எண் 1-இல் அமைந்துள்ள பதினான்கு மாவட்டங்களில் ஒன்றாகும். இம்மாவட்ட நிர்வாகத் தலைமையிடம் \"மியாங்லுங்\" நகரம் ஆகும்.\n\nதேஹ்ரதும் மாவட்டம் 679 சதுர மீட்டர் பரப்பளவு கொண்டது. 2001-ஆம் ஆண்டு மக்கள் தொகை கணக்கெடுப்பின் படி இம்மாவட்ட மக்கள் தொகை 1,13,111 ஆகும். இம்மாவட்டத்தில் லிம்பு மொழி மற்றும் நேபாள மொழிகள் பேசப்படுகிறது.\n\nSection::::பெயர்க் காரணம்.\n\"தேஹ்ரதும்\" என்ற நேபாள மொழிச் சொல்லிற்கு, தேஹ்ரா என்பதற்கு \"பதின்மூன்று\" என்றும், தும் என்பதற்கு \"கோட்டை\" என்றும் பொருள். தேஹ்ரதும் என்பதற்கு பதின்மூன்று கோட்டைகள் என்று பொருள்படும்.\n\nSection::::கிராம வளர்ச்சிக் குழுக்கள் மற்றும் நகராட்சிகள்.\nதேஹ்ரதும் மாவட்டம், ஒன்பது உட்கோட்டங்களுடன், 32 உள்ளாட்சி கிராம வளர்ச்சிக் குழுக்களையும், இரண்டு நகராட்சிகளையும் கொண்டுள்ளது. \n\n\n"}
{"id": "322473", "url": "https://ta.wikipedia.org/wiki?curid=322473", "title": "விக்ரம் வேதா", "text": "விக்ரம் வேதா\n\nவிக்ரம் வேதா  என்பது 2017 ஆம் ஆண்டு வெளியான ஓர் இந்தியத் தமிழ்த் திரைப்படம் ஆகும். இது ஒரு குற்றத் திகில் திரைப்படம் ஆகும். புஷ்கர் மற்றும் காயத்ரி  \nஇத்திரைப்படத்தை இயக்கியுள்ளனர்.  R. மாதவன் மற்றும் விஜய் சேதுபதி முன்னணி பாத்திரங்களில் நடித்துள்ளனர். சாரதா ஸ்ரீநாத், வரலட்சுமி, கதிர் மற்றும் ஜான் விஜய் ஆகியோர் துணைக் கதாப்பாத்திரங்களாக நடித்துள்ளனர். வை நாட் ஸ்டூடியோஸ் இத்திரைப்படத்தைத் தயாரித்துள்ளது. மேலும் 2014 ஆம் ஆண்டில்  படப்பிடிப்பு 2016 ஆம் ஆண்டு  இத்திரப்படத்தின் திட்டம் உருவாக்கப்பட்டு நவம்பர் மாதமளவில் படப்பிடிப்பு தொடங்கியது. இத்திரைப்படத்தில் விஜய் சேதுபதி ஓர் தாதாவாக நடித்துள்ளார்.\n\n\nSection::::கதைச்சுருக்கம்.\nஇத்திரைப்படத்தின் கதை பழங்கால இந்தியக் கதையான விக்ரமாதித்யன் வேதாளத்தின் கதையின் சாயலில் எடுக்கப்பட்டுள்ளது காவல்துறை ஆய்வாளரான விக்ரம், வேதா எனும் வில்லனின் கூட்டத்தை அழிக்க நினைக்கின்றான். வேதாவை விக்ரம் கொல்ல நினைக்கிற நேரங்களில் தனது கதைகளால் புதிர் போட்டு உண்மையான கொலைகாரர்களை விக்ரம் பிடிக்க வேதா திட்ட்ம் வகுக்கிறான். அதனைச் செய்தும் முடிக்கிறான்.\nசென்னையின் முக்கியத் தாதாவாக இருக்கும் வேதா எனப்படும் (விஜய் சேதுபதியை) என்கவுண்டர் செய்ய வேண்டும் என்று காவல்துறையில் சிறப்புப் படை ஒன்று அமைக்கப்படுகிறது. பிரேம் தலைமையிலான அந்தப் படையில் என்கவுண்டரில் கைதேர்ந்தவரான மாதவன் இருக்கிறார். பிரேமின் வழிகாட்டுதலின்படி விஜய் சேதுபதியை என்கவுண்டர் செய்வதற்காக வேதாவை அந்தச் சிறப்புப் படை தேடி வருகிறது.\n\nஇந்நிலையில், விஜய் சேதுபதி இருக்கும் இடம் குறித்து இரகசிய தகவல் ஒன்று கிடைக்கிறது மாதவன் உள்ளிட்ட அந்தக் சிறப்புப் படை சம்பவ இடத்திற்குச் சென்று அங்கிருந்தவர்கள் மீது தாக்குதல் நடத்துகிறது. இதில் குற்றவாளி இல்லாத ஒரு நபரையும் என்கவுண்டர் செய்து விடுகிறார்கள். மேலும் அந்த இறந்த நபரைக் குற்றவாளி என்றும் காவல்துறையில் அறிக்கையில் அறிவித்து விடுகிறார்கள் இது ஒருபுறம் இருக்க மாதவனுக்கு வழக்கறிஞராக இருக்கும் ஷரத்தா ஸ்ரீநாத்துடன் பழக்கம் ஏற்பட்டு இருவரும் திருமணம் செய்து கொள்கின்றனர்.\n\nஇந்நிலையில், முதல் திட்டம் தோல்வியடைந்ததைத் தொடர்ந்து, விஜய் சேதுபதி இருக்கும் இடம் குறித்த தகவல் மீண்டும் கிடைக்க, இந்த முறை விஜய் சேதுபதியைக் கட்டாயம் என்கவுண்டர் செய்துவிட வேண்டும் என்று பெரிய படையே செல்கிறது ஆனால் விஜய் சேதுபதி அவராகவே காவல் நிலையத்திற்கு நேரில் வந்து சரணடைகிறார். தனி ஆளாக வந்து சரணடைந்த விஜய் சேதுபதியிடம் மாதவன் விசாரணை நடத்துகிறார் அப்போது, தனது வாழ்க்கையில் நடந்த கதை ஒன்றைச் சொல்லும் விஜய் சேதுபதி, அதிலிருந்து கேள்வி ஒன்றைக் கேட்கிறார்.\n\nமாதவன் அந்தக் கேள்விக்குப் பதில் சொன்ன உடனேயே, விஜய் சேதுபதிக்குப் பிணை கிடைத்து வெளியே சென்றுவிடுகிறார். விஜய் சேதுபதியை ஷரத்தா ஸ்ரீநாத் பிணையில் எடுக்கிறார். இந்நிலையில் பிரேம் கொலை செய்யப்படுகிறார் இதனிடையே மாதவன் – ஷரத்தா ஸ்ரீநாத் இருவரும் பிரிந்து விடுகின்றனர். பிரேமை கொலை செய்தது விஜய் சேதுபதி தான் என்று மாதவன், விஜய் சேதுபதியை என்கவுண்டர் செய்யத் தேடி வருகிறார். ஒரு கட்டத்தில் விஜய் சேதுபதியைக் கண்டுபிடித்து அவரைக் கைது செய்கிறார் பின்னர்ப் பிரேம் கொலை குறித்து விஜய் சேதுபதியிடம் மீண்டும் விசாரணை நடத்தும் மாதவனிடம், விஜய் சேதுபதி மீண்டும் ஒரு கதை சொல்லி கேள்வி கேட்கிறார்.\n\nஇவ்வாறாக வேதா(ளம்) எனப்படும் விஜய் சேதுபதி விக்ரம்(ஆதித்தன்) எனப்படும் மாதவனிடம் கதை சொல்லி, அதிலிருந்து கேள்வி கேட்டு, அதில் ஒரு புதிர் ஒன்றை வைக்கிறார். அந்தப் புதிருக்குப் பின்னால் என்ன இருக்கிறது என்று தேடிக் கண்டுபிடிக்கும் மாதவன் அதன் பின்னணியை எப்படிக் கண்டுபிடிக்கிறார்? அதில் என்ன உண்மை புதைந்து கிடக்கிறது? விஜய் சேதுபதி என்ன ஆனார்? அதன் பின்னணியில் என்ன நடந்தது? என்பதாகச் செல்கிறது படத்தின் மீதிக்கதை.\n\nSection::::விருதுகள்.\nசிறந்த திரைக்கதைக்கான விகடன் விருதை இப்படத்திற்காக புஷ்கர் மற்றும் காயத்திரி பெற்றனர். அதேபோல சிறந்த பின்னனிப் பாடகருக்கான விகடன் விருதை அனிருத் ரவிச்சந்திரனும், சிறந்த வில்லனுக்கான விகடன் விருதை விஜய் சேதுபதியும் பெற்றனர். \nஐ.எம்.டி.பி வெளியிட்ட 2017 ஆம் ஆண்டின் முதல் பத்து சிறந்த இந்தியத் திரைப்படங்களின் பட்டியலில் விக்ரம் வேதா முதலிடத்தைப் பிடித்தது.\n\nSection::::இசை.\nஇத்திரைப்படத்தின் இசை மற்றும் பின்னணி இசையை உருவாக்கியவர் சி.எஸ்.சாம். இத்திரைப்படத்தில் நான்கு பாடல்கள் உள்ளன. \"டசக்கு டசக்கு\" பாடல் முதலில் ஜூன் 5, 2017 அன்று வெளிவந்தது. அதன்பின் ஒரு வாரம் கழித்து \"யான்ஜி\" பாடல் வெளியிடப்பட்டது. மொத்தப்படல்களும் மின்னிசையாக 2017 ஆம் ஆண்டு ஜூன் மாதம் 16 ஆம் திகதி அன்று வெளியிடப்பட்டது. விமர்சகர்களால் நல்ல முறையில் விமர்சிக்கப்பட்டது.\nSection::::பாடல்கள்.\n\"யான்ஜி யான்ஜி\" எனும் பாடலை அனிருத் ரவிச்சந்தர், சக்தி ஸ்ரீ கோபாலன், சத்யப்பிரகாஷ் ஆகியோர் பாடியுள்ளனர், மோகன் ராஜன் பாடல்வரிகளை எழுதியுள்ளார்.<br>\n\"கருப்பு வெள்ளை\" எனும் பாடலை சிவம், சி.எஸ்.சாம் ஆகியோர் பாடியுள்ளனர், விக்னேஷ் ஷிவன் பாடல்வரிகளை எழுதியுள்ளார்.<br>\n\"டசக்கு டசக்கு\" எனும் பாடலை முகேஷ், குணா, எம்.எல்.ஆர். கார்த்திகேயன் ஆகியோர் பாடியுள்ளனர், முத்தமிழ் பாடல்வரிகளை எழுதியுள்ளார்.<br>\n\"போகாத என்னவிட்டு\" எனும் பாடலை பிரதீப் குமார், நேஹா வேணுகோபால் ஆகியோர் பாடியுள்ளனர், சி.எஸ்.சாம் பாடல்வரிகளை எழுதியுள்ளார்.\n\nSection::::வெளியீடு மற்றும் வசூல்.\nவிக்ரம் வேதா திரைப்படத்திற்கு இந்திய மத்திய அரசின் திரைப்படத் தணிக்கை துறை முதலில் ஏ சான்றிதழ் வழங்கியிருந்தது. பிறகு திரைப்பட தயாரிப்பாளர்களால் மறுபரிசீலனைக்கு அனுப்பப்பட்டு 'யூ/ஏ' சான்றிதழ் வழங்கப்பட்டது. ஜூலை 7,2017 ஆம் தேதி வெளிவர இருந்த திரைப்படம் தமிழகம் முழுவதும் நடந்த திரையரங்க உரிமையாளர்களின் வேலை நிறுத்தத்தால் தள்ளிப்போடப்பட்டது. வேலை நிறுத்தத்தால் பாதிக்கப்பட்டிருந்த வனமகன் மற்றும் இவன் தந்திரன் திரைப்பட உரிமையாளர்களை மீட்க இன்னும் சிறிது காலம் திரைப்பட வெளியீடு தள்ளிவைக்கப்பட்டது. பின்னர் இத்திரைப்படம் 21 ஜூலை, 2017 அன்று உலகம் முழுவதும் வெளியிடப்பட்டது. இத்திரைப்படம் மிகப்பெரிய வெற்றியை ஈட்டியது. 2017 ஆம் ஆண்டில் அதிக வசூல் செய்த திரைப்படங்களில் பாகுபாலி இரண்டாம் பாகத்திற்குப் பிறகு இப்படம் வெளியான போது இரண்டாம் இடத்தில் இருந்தது. 11 கோடியில் இத்திரைப்படம் உருவாக்கப்பட்டது. வெளியான முதல் வார இறுதியில் தமிழ்நாட்டில் மட்டும் 10 கோடியை இத்திரைப்படம் வசூல் செய்தது. உலகம் முழுவதும் 17 கோடியை வசூல் செய்தது. ஒரு வாரத்தில் உலகம் முழுவதுமிருந்து 40 கோடியை இத்திரைப்படம் வசூலித்தது. இரண்டாவது வாரமும் நன்றாக ஓடிய திரைப்படம், சென்னையில் மட்டுமே 50 நாட்கள் ஓடியது. இயக்குனர்கள் புஷ்கர் மற்றும் காயத்திரி, தயாரிப்பாளர், நடிகர்கள் விஜய் சேதுபதி, மாதவன் ஆகியோரின் திரை வாழ்க்கையில் நல்ல லாபம் ஈட்டிய திரைப்படமாக இப்படம் அமைந்தது. இத்திரைப்படம் அமெரிக்காவிலும் நல்ல வசூலை ஈட்டியது. அமெரிக்காவில் முதல் வாரத்திலேயே 3,60,000 அமெரிக்க டாலர்களை வசூலித்து அதிக வசூலை ஈட்டிய முதல் தமிழ்த்திரைப்படம் எனும் சதனையையும் படைத்தது. இத்திரைப்படத்தின் முடிவை பொதுமக்கள் அதிகமாக எதிர் நோக்குவதால் முக்கிய கதாப்பாத்திரங்களில் நடித்த நடிகர்கள் ஒப்புக்கொண்டால் இரண்டாம் பாகம் வெளியிடப்படும் என்னும் அறிவிப்பை புஷ்கர் மற்றும் காயத்திரி வெளியிட்டுள்ளனர். மார்ச் மாதம் 15 ஆம் திகதி இத்திரைப்படத்தை இந்தி மொழியில் மறு உருவாக்கம் செய்யும் அறிவிப்பை வெளியிட்டனர்.\n"}
{"id": "322475", "url": "https://ta.wikipedia.org/wiki?curid=322475", "title": "போஜ்பூர் மாவட்டம், நேபாளம்", "text": "போஜ்பூர் மாவட்டம், நேபாளம்\n\nபோஜ்பூர் மாவட்டம் (Bhojpur District) () நேபாள நாட்டின் கிழக்கு பிராந்தியத்தில் நேபாள மாநில எண் 1-இல், கோசி மண்டலத்தில் உள்ள இமயமலையில் அமைந்த மலைப்பாங்கான மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் \"போஜ்பூர்\" நகரத்தில் அமைந்துள்ளது.\n2011-ஆம் ஆண்டு மக்கள் தொகை கணக்கெடுப்பின் படி, போஜ்பூர் மாவட்டம் 182,459 மக்கள் தொகையும், 1,507 சதுர கிலோ மீட்டர் பரப்பளவும் கொண்டது. \nஇம்மாவட்டத்தின் வடக்கு மலைப் பகுதிகளில் ருத்திராட்ச மரங்கள் வளர்கிறது.\n\nSection::::புவியியல்.\nநேபாளத்தின் எட்டு வகையான தட்ப வெப்ப மண்டலங்களில் போஜ்பூர் மாவட்டம், ஐந்தாவதாக வகைப்படுத்தப்பட்டுள்ளது. \n\n3% மாவட்டப் பரப்பளவு 300 மீட்டர் உயரத்திலும், 31% பகுதிகள் 300 முதல் 1000 மீட்டர் உயரத்திலும், 50% பகுதிகள் 1000 முதல் 2000 மீட்டர் உயரத்திலும், 15% பகுதிகள் 2000 முதல் 3000 மீட்டர் உயரத்திலும் அமைந்துள்ளது.\n\nSection::::மக்கள் தொகையியல்.\nபோஜ்பூர் மாவட்டத்தில் ராய் பழங்குடி மக்கள், நேவார் மக்கள் மற்றும் கிராதர்கள் எனும் வேடுவ இன மக்கள் அதிகம் வாழ்கின்றனர். இம்மாவட்டத்தில் போஜ்புரி மொழி, நேபாள மொழிகள் பேசப்படுகிறது.\n\n"}
{"id": "322477", "url": "https://ta.wikipedia.org/wiki?curid=322477", "title": "உதயபூர் மாவட்டம்", "text": "உதயபூர் மாவட்டம்\n\nஉதயபூர் மாவட்டம் (Udayapur District) (, நேபாள மாநில எண் 1-இல் அமைந்த 14 மாவட்டங்களில் ஒன்றாகும்.\nஇம்மாவட்டம் நேப்பாளத்தின் கிழக்கு பிராந்தியத்தில், \"சாகர்மாதா\" மண்டலத்தில் அமைந்துள்ளது. இம்மாவட்ட நிர்வாகத் தலைமையிடம் \"திரியுகம்\" எனும் நகரம் ஆகும்.\n\nஉதயபூர் மாவட்டம் 2,063 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி இம்மாவட்டத்தின் மக்கள் தொகை 3,17,532 ஆக உள்ளது.\n\nSection::::நகராட்சிகள் - கிராம வளர்ச்சி சபைகள்.\nஉதயபூர் மாவட்டத்தில் திரியுகம் நகராட்சி, மற்றும் பெல்தர் என இரண்டு நகராட்சிகளும் மற்றும் 42 கிராம வளர்ச்சிக் குழக்களும் உள்ளது.\n\n\n"}
{"id": "322479", "url": "https://ta.wikipedia.org/wiki?curid=322479", "title": "கிஜ்லியோ தீவு", "text": "கிஜ்லியோ தீவு\n\nகிஜ்லியோ தீவு (Isola del Giglio) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவும், கொமியூனும் ஆகும். இது இத்தாலியின் குரெசெட்டோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். அத்துடன் அத்தீவுக்கூட்டத்தில் எல்பாத் தீவினை அடுத்து இதுவே மிகப்பெரிய இரண்டாவது தீவு இதுவாகும். கிஜ்லியோ போர்ட்டோ, கிஜ்லியோ கஸ்டெலோ, கிஜ்லியோ கம்பேஸ் ஆகியவை இத்தீவில் அமைந்துள்ள மிக முக்கியமான குடியேற்றங்கள் ஆகும். கி.மு 600 ஆமாண்டிலி இடம்பெற்ற எத்துரூஸ்கன் கப்பல் மூழ்கல் நிகழ்வு இடம்பெற்ற தளத்தில் இத்தீவும் இடம் வகிக்கின்றது.\n"}
{"id": "322480", "url": "https://ta.wikipedia.org/wiki?curid=322480", "title": "சூம்லா மாவட்டம்", "text": "சூம்லா மாவட்டம்\n\nசூம்லா மாவட்டம் (Jumla District) (, நேபாள நாட்டின் நேபாள மாநில எண் 6-இல் உள்ள பத்து மாவட்டங்களில் ஒன்றாகும். இம்மாவட்டம் நேபாளத்தின் மத்திய மேற்கு பிராந்தியத்தின் கர்னாலி மண்டலத்தில் அமைந்துள்ளது.\nஇம்மாவட்டத்தின் நிர்வாகத் தலைமையிடம் சூம்லா நகரம் ஆகும்.\n\nஇதன் பரப்பளவு 2,531 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி சூம்லா மாவட்ட மக்கள் தொகை 1,08,921 ஆகும்.\n\nSection::::ஊர்களும் கிராமங்களும்.\nசூம்லா மாவட்டத்தில் சந்தன்நாத் எனும் ஒரு நகராட்சியும், 27 கிராம வளர்ச்சிக் குழுக்களும் உள்ளது.\nSection::::சூம்லா இராச்சியம்.\nநேபாள மன்னர் பிரிதிவி நாராயணன் ஷாவின் காலத்தில் 1404-இல், கோர்க்கா இராச்சியத்துடன் சூம்லா இராச்சியம் இணைந்தது.\n\n\nSection::::வெளி இணைப்புகள்.\n "}
{"id": "322482", "url": "https://ta.wikipedia.org/wiki?curid=322482", "title": "மொன்டேகிறிஸ்டோ", "text": "மொன்டேகிறிஸ்டோ\n\nமொன்டேகிறிஸ்டோ (Montecristo) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவு ஆகும். இது இத்தாலியின் லிவோர்னோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். இது அத்தீவுக்கூட்டத்தில் உள்ள மிகப்பெரிய நான்காவது தீவாகும். இதன் மொத்த நிலப் பரப்பளவு 10.39 சதுர கிலோமீற்றர்கள் ஆகும். இங்கு வாழ்ந்து வந்த மக்கள் இங்கு பெரியதோர் பொக்கிசம் ஒன்று உண்டெனெக் கருதியே வாந்ததாக வரலாற்று நூல்கள் குறிப்பிடுகின்றன. அத்துடன் இத்தீவில் புலம்பெயர் பறவைகள், உள்ளூர்ப் பொஅறவைகள் என ஆயிரக் கணக்கான பறவைகள் காணப்படுகின்றன. \n"}
{"id": "322484", "url": "https://ta.wikipedia.org/wiki?curid=322484", "title": "பியனொசா", "text": "பியனொசா\n\nபியனொசா (Pianosa) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவு ஆகும். இது இத்தாலியின் லிவோர்னோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். இது அத்தீவுக்கூட்டத்தில் உள்ள மிகப்பெரிய ஐந்தாவது தீவாகும். இதன் மொத்த நிலப் பரப்பளவு 10.25 சதுர கிலோமீற்றர்கள் ஆகும். அத்துடன் இத்தீவின் கரையோரச் சுற்றளவு 26 கிலோமீற்றர்கள் ஆகும். மெசொலிதிக் கலாசார மக்கள் இத்தீவில் வாழ்ந்து வந்தனர் எனவும் அவர்களின் மீன்பிடி உபகரணங்கள் கண்டுபிடிக்கப்பட்டுள்ளன எனவும் ஆய்வாளர்கள் கூறுகின்றனர். இங்குள்ள வெளிச்சவீட்டில் இருந்து வெளியேறும் இரு வெள்ளொளிகள் 18 கடல் மைல் தூரத்தில் தெரியக்கூடியவை ஆகும்.\n"}
{"id": "322486", "url": "https://ta.wikipedia.org/wiki?curid=322486", "title": "கியனுத்ரி", "text": "கியனுத்ரி\n"}
{"id": "322488", "url": "https://ta.wikipedia.org/wiki?curid=322488", "title": "கோர்க்கா மாவட்டம்", "text": "கோர்க்கா மாவட்டம்\n\nகோர்க்கா மாவட்டம் (Gorkha District) (), நேபாளத்தின் எழுபத்தி ஐந்து மாவட்டங்களில் ஒன்றாகும்.\nஇம்மாவட்டம் நேபாளத்தின் மேற்கு பிராந்தியத்தின், நேபாள மாநில எண் 4-இல் கண்டகி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் பிரிதிவி நாராயணன் நகரம் ஆகும்.\nகோர்க்கா மாவட்டம் 3,610 சதுர கிலோ மீட்டர் பரப்பளவும், 272069 மக்கள் தொகையும் கொண்டது. இம்மாவட்டத்தில் புகழ் பெற்றா மனகாமனா கோயில் அமைந்துள்ளது. இம்மாவட்டத்தில் வாழும் குருங், நேவாரிகள், மகர்கள் மற்றும் செட்டிரி மக்கள் நேபாளி மொழி, நேவாரி மொழி, காலே மொழி மற்றும் மகர் மொழிகள் பேசுகின்றனர்.\n\nஇம்மாவட்டத்தில் கோரக்க சித்தரின் கோயில், கோரமான காளி கோயிலும் அமையப் பெற்றுள்ளது. \nஇம்மாவட்டத்தில் செப்பி, தரௌதி, மர்ச்சியாந்தி மற்றும் புத்தி கண்டகி என நான்கு ஆறுகள் பாயும் இப்பகுதியில் கோர்க்கா நாடு அமைந்திருந்தது.\n\nSection::::பெயர்க் காரணம்.\nகோர்க்கா எனும் இம்மாவட்டத்திற்கு பெயர் அமைய இரண்டு தொன்மக் கதைகள் கூறப்படுகிறது. \n\n\nSection::::போக்குவரத்து வசதிகள்.\nகோர்க்கா நகரத்திலிருந்து காட்மாண்டு (ஆறு மணி நேரம்) மற்றும் பொக்காரா (மூன்று மணி நேரம்) நகரங்களுக்குச் செல்ல அன்றாடம் பேருந்து சேவைகள் உள்ளது.\n\nSection::::நகராட்சிகளும், கிராம வளர்ச்சி குழுக்களும்.\nகோர்க்கா மாவட்டத்தில் ஒரு நகராட்சியும், 78 கிராம வளர்ச்சிக் குழுக்களும் உள்ளது.\n\n\n\nSection::::வெளி இணைப்புகள்.\n "}
{"id": "322490", "url": "https://ta.wikipedia.org/wiki?curid=322490", "title": "குய்மராஸ்", "text": "குய்மராஸ்\n\nகுய்மராஸ் (Guimaras) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் ஜோர்தான் ஆகும். இம்மாகாணம் 1992 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"சாமுவேல் டி. குமாரின்\" (Samuel T. Gumarin) ஆவார். இதன் மொத்த நிலப்பரப்பளவு 604.57 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக குய்மராஸ் மாகாணத்தின் சனத்தொகை 174,613 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 77ஆம் மாகாணமாகவும் சனத்தொகையின் அடிப்படையில் 74ஆம் மாகாணமாகவும் காணப்படுகின்றது. இம்மாகாணத்தில் 98 கிராமங்களும், 5 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. \n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322491", "url": "https://ta.wikipedia.org/wiki?curid=322491", "title": "கபிஸ்", "text": "கபிஸ்\n\nகபிஸ் (Capiz) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் ரொக்சாஸ் ஆகும். இது 1901 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"அந்தோனியோ டெல்ரொசாரியோ\" (Antonio del Rosario ) ஆவார். இதன் மொத்த நிலப்பரப்பளவு 2,594.64 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கபிஸ் மாகாணத்தின் சனத்தொகை 761,384 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 52ஆம் மாகாணமாகவும் சனத்தொகையின் அடிப்படையில் 38ஆம் மாகாணமாகவும் காணப்படுகின்றது. இம்மாகாணத்தில் 473 கிராமங்களும், 16 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தின் கடற்கரையின் நீளம் 80 கி.மீ ஆகும். இங்கு பல மீன்குளங்கள் உள்ளன. இதனால் இம்மாகாணம் \"பிலிப்பீன்சின் மீன்குளத் தலைநகரம்\" எனப் பொதுவாக சிறப்பித்துக் கூறப்படுகின்றது.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322492", "url": "https://ta.wikipedia.org/wiki?curid=322492", "title": "அன்ரிக்", "text": "அன்ரிக்\n\nஅன்ரிக் (Antique) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் சன் ஜோஸ் டி பயூனவிஸ்டா ஆகும். இது 1780 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ரொடோரா கடியாவோ\" (Rhodora Cadiao) ஆவார். இதன் மொத்த நிலப்பரப்பளவு 2,729.17 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அன்ரிக் மாகாணத்தின் சனத்தொகை 582,012 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 49ஆம் மாகாணமாகவும் சனத்தொகையின் அடிப்படையில் 52ஆம் மாகாணமாகவும் காணப்படுகின்றது. இம்மாகாணத்தில் 590 கிராமங்களும், 18 மாநகராட்சிகளும் உள்ளன. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஏழு பிரதான மொழிகள் பேசப்படுகின்றன. விவசாயம், காடுகள், விமானநிலையங்கள், நிர்மாணங்கள், வர்த்தகம், வங்கிகள், கைத்தொழில் மற்றும் விலங்கு வளர்ப்பு ஆகியவை இம்மாகாணத்தின் பொருளாதாரத்தில் பங்களிப்பு வழங்குகின்றன. \n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322493", "url": "https://ta.wikipedia.org/wiki?curid=322493", "title": "அக்லான்", "text": "அக்லான்\n\nஅக்லான் (Aklan) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் கலிபோ ஆகும். இது 1956 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"புளரென்சியோ மிராபுளோரெஸ்\" (Florencio Miraflores) ஆவார். இதன் மொத்த நிலப்பரப்பளவு 1,821.42 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அக்லான் மாகாணத்தின் சனத்தொகை 574,823 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 64ஆம் மாகாணமாகவும் சனத்தொகையின் அடிப்படையில் 53ஆம் மாகாணமாகவும் காணப்படுகின்றது. இம்மாகாணத்தில் 327 கிராமங்களும், 17 மாநகராட்சிகளும் உள்ளன. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் வருடாந்த வருமானம் 450 மில்ல்லியன் பிலிப்பீனியப் பணத்திற்கும் அதிகமாக உள்ளது. அதனால் இம்மாகாணத்தைப் பிலிப்பீன் அரசு முதற்தர மாகாணமாக வகைப்படுத்தியுள்ளது. இம்மாகாணத்தின் பொருளாதாரத்தின் முக்க்கிய அம்சமாக விவசாயம் உள்ளது. \n"}
{"id": "322498", "url": "https://ta.wikipedia.org/wiki?curid=322498", "title": "பிலிரான்", "text": "பிலிரான்\n\nபிலிரான் (Biliran) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் நவல் ஆகும். இம்மாகாணம் 1992 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"கெரார்டோ எஸ்பினோ ஜேஆர்.\" (Gerardo Espina, Jr) ஆவார். இதன் மொத்த நிலப்பரப்பளவு 536.01 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பிலிரான் மாகாணத்தின் சனத்தொகை 171,612 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 78ஆம் மாகாணமாகவும் சனத்தொகையின் அடிப்படையில் 75ஆம் மாகாணமாகவும் காணப்படுகின்றது. இம்மாகாணத்தில் 132 கிராமங்களும், 8 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. \n"}
{"id": "322499", "url": "https://ta.wikipedia.org/wiki?curid=322499", "title": "போகொல்", "text": "போகொல்\n\nபோகொல் (Bohol) என்பது பிலிப்பீன்சின் விசயாசின், மத்திய விசயாசுப் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் தக்பிலாரன் ஆகும். இம்மாகாணம் 1854 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"எட்கர் சட்டோ\" (Edgar Chatto) ஆவார். இதன் மொத்த நிலப்பரப்பளவு 4,820.95 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக போகொல் மாகாணத்தின் சனத்தொகை 1,313,560 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 43ஆம் மாகாணமாகவும் சனத்தொகையின் அடிப்படையில் 25ஆம் மாகாணமாகவும் காணப்படுகின்றது. இம்மாகாணத்தில் 47 கிராமங்களும், 1 மாநகராட்சியும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தில் 15 ஒக்டோபர் 2013 அன்று ஏற்பட்ட 7.2 ரிச்டர் அளவிலான பாரிய நிலநடுக்கத்தினால் 156 மக்கள் இறந்ததுடன், 374 பேர் காயம் அடைந்தனர். மேலும் அந்நிலநடுக்கத்தினால் இம்மாகாணத்திலுள்ள பல தேவாலயங்கள் சேதம் அடைந்தன. \n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322501", "url": "https://ta.wikipedia.org/wiki?curid=322501", "title": "இலொய்லோ", "text": "இலொய்லோ\n\nஇலொய்லோ (Iloilo) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் இலொய்லோ நகரம் ஆகும். இம்மாகாணம் 1566 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ஆர்தர் டிபென்சர் எச்ர்.\" (Arthur Defensor, Sr.) ஆவார். இதன் மொத்த நிலப்பரப்பளவு 5,000.83 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக இலொய்லோ மாகாணத்தின் சனத்தொகை 1,936,423 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 19ஆம் மாகாணமாகவும் சனத்தொகையின் அடிப்படையில் 11ஆம் மாகாணமாகவும் காணப்படுகின்றது. இம்மாகாணத்தில் 1,721 கிராமங்களும், 42 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தில் வாழும் மக்கள் பொதுவாக ஹிலிகய்னொன்_மக்கள் என அறியப்படுகின்றனர். அத்துடன் இம்மாகாணத் தேவாலயங்களில் எசுப்பானியக் கட்டிடக்கலையைக் காணக்கூடியதாக உள்ளது.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322504", "url": "https://ta.wikipedia.org/wiki?curid=322504", "title": "கிழக்கு சமர், பிலிப்பீன்சு", "text": "கிழக்கு சமர், பிலிப்பீன்சு\n\nகிழக்கு சமர் (Eastern Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் பொரொங்கன் ஆகும். இம்மாகாணம் 1965 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"கொன்ராடோ பி. நிகார்ட்ஜே, ஆர்.\" (Conrado B. Nicart, Jr. ) ஆவார். இதன் மொத்த நிலப்பரப்பளவு 4,660.47 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கிழக்கு சமர் மாகாணத்தின் சனத்தொகை 467,160 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 24ஆம் மாகாணமாகவும் சனத்தொகையின் அடிப்படையில் 58ஆம் மாகாணமாகவும் காணப்படுகின்றது. இம்மாகாணத்தில் 132 கிராமங்களும், 22 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. மார்ச் 12, 1521 அன்று மகலன் வந்து இறங்கிய பிலிப்பீன்சின் முதலாவது இடம் இது என வரலாற்று ஆய்வாளர்கள் குறிப்பிடுகின்றனர். \n"}
{"id": "322512", "url": "https://ta.wikipedia.org/wiki?curid=322512", "title": "கன்னி நாய்", "text": "கன்னி நாய்\n\nகன்னி () (Kanni) என்பது தமிழ்நாட்டைச் சேர்ந்த ஒரு நாயினமாகும். இது ஒரு அரிய ஓரிடவழி உயிரினமாகும்.<nowiki>[1]</nowiki> இந்த நாய்கள் மதுரை நாயக்கர்கள் காலத்தில் ஆந்திர, கர்நாடகப் பகுதியிலிருந்து வந்த படைகளின் தலைவர்களால் அங்கிருந்து கொண்டு வரப்பட்டவை. இவற்றுக்குப் பொடித்தல நாய், ஊசிமுஞ்சிநாய், கூழைவால் நாய், குவளைவாய் நாய், மொசக்கடி நாய், குருமலை நாய், குருந்தன்மொழி நாய், தோல்நாய் என பல பெயர்கள் வழங்கப்பட்டுவந்தன. இந்த இனம் பெரும்பாலும் வேட்டையாடுதல் தேவைகளுக்காக வளர்க்கப்படுகின்றன. \n\nSection::::விளக்கம்.\nSection::::தோற்றம்.\nபொதுவாக கன்னி நாய் பார்வைக்கு ஒரளவுக்கு \"கோட்டடு டாபர்மென் பின்ஸ்சர்\" நாயைப்போல இருக்கும், இது இயல்பான காதுகள் மற்றும் வால் கொண்டிருக்கும். இந்த நாய் பொதுவாக கருப்பு மற்றும் பழுப்பு நிறத்திலும் இருக்கும்,<nowiki>[2]</nowiki> சிலவற்றிற்கு பாதங்களிலும், மார்பிலும் குறைந்த அளவு வெண்மை நிறம் உள்ளதாக இருக்கும். மேலும் இதில் ஒரு கிரீம் நிற நாய் வகை ஒன்றும் உள்ளது, இது \"பால்கன்னி\" என்ற பெயரால் அழைக்கப்படுகிறது. கன்னி நாய் நல்ல கூரான நீண்ட முகம், சிறிய தலை, நன்கு கீழிறங்கிய மார்பு, மெலிந்த-நீளமான உடல், மிகக்குறைந்த ரோமம், நீண்ட மெல்லிய வால் ஆகியவற்றுடன் அழகான உடலமைப்போடு கன்னி நாய் அமைந்திருக்கும். பொதுவாக ஆண் நாய் நின்ற நிலையில் சராசரியாக முன்தோள்வரை 25 அங்குலம் (64 செண்டி மீட்டர்) உயரமும், பெண் நாய் 22 அங்குலம் (56 செண்டி மீட்டர்) முன்தோள் உயரமுடையவையாக உள்ளன. \n\nSection::::குணம்.\nகன்னி நாய் கூச்ச சுபாவமானது என்றாலும் தேவைப்பட்டால் அது வீட்டையும் தன் எஜமானனையும் காக்கும். இவை அமைதியானவை தொல்லை தரும்வகையில் குரைக்காதவை. கன்னி நாய்கள் மிகவும் விசுவாசமாக இருப்பவை. பயிற்சியளிக்க எளிதானவையாக இருக்கும், ஆனால் அவை எப்போதும் வேட்டையின் போது தனித்து இயங்க நினைப்பவை.  இவை  மிகவும் சுறுசுறுப்பானவையாகவும், வலுவான கால்களைக் கொண்டதாகவும் இருப்பதால்  மான்களை வேட்டையாட பயன்படுத்தப்படுகின்றன.\n\nSection::::வரலாறு.\nகன்னி நாய் தமிழ்நாட்டின் திருநெல்வேலி, கோவில்பட்டி, கழுகுமலை, Kileral, கோடாங்கிப்பட்டி, சிவகாசி, மதுரை சுற்றுவட்டாரப் பகுதிகளில் காணக்கிடைக்கிறது. இந்த நாயின் பெயர் கன்னி (அதாவது கன்னி கழியாத பெண்) என்ற பெயர் வருவதற்குக் காரணம், இந்த நாய்கள் திருமணத்திற்கு முன்பு மணமகனுக்கு பரிசாக வழங்கப்பட்டது, அதாவது வரதட்சணை பொருட்களில் ஒன்றாக இந்த நாயும் தரப்பட்டது. இதனால் இந்த நாயிக்கு கன்னி என்று பெயர் வந்ததாக கூறப்படுகிறது. ஆனால் தென் தமிழகத்தில் உள்ள கன்னி ஆடு என்ற ஆட்டு இனத்தைப் போன்ற நிறத்தில் இருந்த இந்த நாய்களுக்கும், அதே பெயர் வழங்கப்பட்டது என்கின்றார் இரா சிவசித்து. கன்னி நாயை வளர்பவர்கள் பொதுவாக விற்பதிதில்லை, வீடுகளிலேயே வைத்துக்கொள்கின்றனர். ஆனால் அவற்றை நன்றாக பார்த்துக்கொள்ளதாக உறுதியளிப்பவர்களுக்கு அன்பளிப்பாக அளிப்பர். இந்த நாய்களை வளர்பவர்கள் இவற்றைத் தெருவில் சுற்ற அனுமதிப்பதில்லை, செல்லப்பிரானிகளாக மட்டுமே வளர்க்கின்றனர். இவற்றிற்கு காலை உணவாக பாலும், மதிய உணவாக சோளக் கஞ்சியும், மாலை உணவாக கேழ்வரகுக் கஞ்சியும் தரப்படுகிறது.  இறைச்சி வாரத்திற்கு ஒரு முறையோ அல்லது மாதத்திற்கு ஒரு முறை மட்டுமே தரப்படுகிறது. இந்த இன நாய்கள் மிக அரிதானதான ஒன்றாக, அழிவின் விளிம்பில் உள்ளது. இந்த இனத்தில் மாதிரிகள் சில மட்டுமே உள்ளன. இந்த இனத்தை காக்க எந்த  முயற்சிகளும் இருப்பதாக இல்லை. இதனால் இவற்றைப் பற்றி குறைந்த  தகவல்களே உள்ளன.\nSection::::மேட்டிமை அடையாளம்.\nதென் தமிழகத்தில் கன்னி நாய். ஒரு மேட்டிமையின் அடையாளமாக இருந்தது. வேட்டையில் யாருடைய நாய் அதிக வேகமாக ஓடி அதிக முயல்களைப் பிடிப்பது என்பது அந்த நாய் உரிமையாளர்களுக்கு பெருமைத் தரக்கூடியதாக இருந்தது. இதனால் கன்னி நாய்க்குட்டிகளில் தேவைக்கு மட்டும் வைத்துக்கொண்டு மற்ற குட்டிகளைக் கொன்றுவிடும் வழக்கம் பல காலம் நடைமுறையில் இருந்தது. இதனால் இந்த நாய் வளர்ப்பவர்களுக்குள் பகை மூள வாய்ப்பு இருக்கும். இந்தப் போட்டியால் வேட்டைக்குச் செல்லக்கூடிய நேரத்தில் நாயின் காலை ஒடிப்பது, மருந்து வைப்பது, கோழி ஈரலில் குண்டூசி ஏத்தி நாய்க்குப் போட்டுக் கொல்வது என நாய்கள் வன்முறைக்கு உள்ளாக்கப்பட்டன. இதைத் தவிர்க்க எண்ணியே பெரும்பாலும் தன் சமூகத்தினருடனே வேட்டைக்குச் சென்றனர்.\nSection::::தற்கால இலக்கியத்தில்.\nகி. ராஜநாராயணன் எழுதிய நூலான \"கரிசல்காட்டுக் கடுதாசி\" என்ற நூலில் வரும் ஒரு பாத்திரம் கன்னி நாய்களை இனக்கலப்பு ஏற்படாமல் காத்து வளர்த்து போல வருகிறது.\n"}
{"id": "322513", "url": "https://ta.wikipedia.org/wiki?curid=322513", "title": "அரோல்டு சுபென்சர் ஜோன்சு", "text": "அரோல்டு சுபென்சர் ஜோன்சு\n\nசர் அரோல்டு சுபென்ச்ர் ஜோன்சு (Sir Harold Spencer Jones) KBE FRS (29 மார்ச்சு 1890 கென்சிங்டன், இலண்டன்- 3 நவம்பர் 1960) ஓர் ஆங்கிலேய வானியலாளர் ஆவார். இவர் இருப்புசார் வானியலில் சிறந்த தன்னிகரில்லாத அறிஞர். இவர் அரசு வானியலாளராக 23 ஆண்டுகள் இருந்தார். \n\nSection::::இளம்பருவம்.\nஅரோல்டு சுபென்சர் ஜோன்சு இலண்டனில் உள்ல கென்சிங்டனில் 1890 மார்ச்சு 29 இல் பிறந்தார். இவர் தந்தையார் ஒரு கணக்காயர்; இவர் தாயார் ஒரு பள்ளி ஆசிரியர். இவர் மேற்கு இலண்டனில் உள்ள ஏம்மர்சுமித் இலதிமேர் உயர்நிலைப் பள்ளியில் படித்தார். இங்கு இவர் கேம்பிரிட்ஜ் இயேசு கல்லூரியில் படிப்பதற்கான கல்விநல்கையைப் பெற்றுள்ளார். இவர் அங்கு 1911 இல் பட்டம் பெற்றார். முதுபட்டம் படிக்கவும் தேர்வு செய்யப்பட்டார். பின்னர் அக்கல்லூரியின் ஆய்வுறுப்பினராகவும் ஆனார்.\n\nSection::::கிரீன்விச் அரசு வான்காணகத் தலைமை உதவியாளர், 1913-1923.\nஆர்த்தர் எடிங்டன் பதவிநீங்கியதும் 1913 இல் இவர் கிரீன்விச் அரசு வான்காணகத் தலைமை உதவியாளராக அமர்த்தப்பட்டார். அதன்வழி, கேம்பிரிட்ஜின் புளூமிய வானியல் பேராசிரியர் ஆனார்.\n\n\n\nSection::::தகைமைகளும் விருதுகளும்.\nSection::::விரிவுரைகள்.\nசுபென்சர் ஜோன்சு 1944 இல் \"அன்றாட வாழ்வில் வானியல்\" எனும் தலைப்பில் அரசு நிறுவனக் கிறித்துமசு விரிவுரைகள் ஆற்ற அழைக்கப்பட்டார்.\n\n\n"}
{"id": "322518", "url": "https://ta.wikipedia.org/wiki?curid=322518", "title": "1,2-டையாக்சின்", "text": "1,2-டையாக்சின்\n\n1,2-டையாக்சின் \"(1,2-Dioxin)\" என்பது CHO என்ற மூலக்கூற்று வாய்ப்பாடு கொண்ட ஒரு பல்லின வளையக் கரிமச் சேர்மமாகும். எதிர் அரோமாட்டிக் சேர்மமான இச்சேர்மம் 1,4-டையாக்சின் அல்லது பாரா டையாக்சினுடைய மாற்றியன் வடிவமாகக் கருதப்படுகிறது. \n\nஒரு பெராக்சைடின் பண்புகளைப் பெற்றுள்ள காரணத்தால் 1,2-டையாக்சின் நிலைப்புத் தன்மையற்றும், தனித்துப் பிரிக்க இயலாத நிலையிலும் உள்ளது. 1,4-டைபீனைல்-2,3-பென்சோடையாக்சின் போன்ற இச்சேர்மத்தின் பதிலீட்டு வழிப்பொருட்களும் கூட நிலைப்புத்தன்மையின்றி நிலைமாறக்கூடியவையாகவே உள்ளன. 3,6-பிசு(பா-தொலைல்)-1,2-டையாக்சின் என்ற சேர்மம் நிலைப்புத்தன்மை கொண்ட ஒரு வழிப்பொருள் என தவறுதலாக 1990 ஆம் ஆண்டில் கணக்கில் கொள்ளப்பட்டது. இச்சேர்மத்தின் தொடக்கச் சேர்மம் 1,2-டையாக்சினின் வழிப்பொருள் அல்லவென்றும், அது வெப்பவியக்கவியல் நிலைப்புத்தன்மை கொண்ட டையோன் என்று பின்னர் சுட்டிக்காட்டப்பட்டது. \n"}
{"id": "322519", "url": "https://ta.wikipedia.org/wiki?curid=322519", "title": "வெளிவயல் முத்துமாரியம்மன் கோவில்", "text": "வெளிவயல் முத்துமாரியம்மன் கோவில்\n\nSection::::அறிமுகம்.\nவெளிவயல் ஶ்ரீ முத்துமாரியம்மன் தேவஸ்தானம் அளவெட்டி தென்பகுதியில் மாகியம்பதி கந்தரோடை பிரதானவீதி துலங்க இயற்கை சுவாத்தியமும் சூழக்குடிமக்கள் போக்குவரத்து வசதிகள் எல்லாம் நிறைந்தனவாக காணப்படும் இடத்தில் அமைந்த கோயில் ஆகும்.\n\nSection::::வரலாறு.\nபுண்ணிய பூமியாகிய யாழ்ப்பாணத்தில் இயற்கை எழிலும் கலைப்பண்பாடும் பாரம்பரியமும் கொண்ட கிராமம் அளவெட்டியாகும். இக்கிராமத்தின் தென்பால் வயல்வெளியின் மத்தியில் இயற்கை எழிலால் கண்களை கவரும் அழகுடன் இற்றைக்கு 250 ஆண்டுகளுக்கு முன்பு குடிகொண்ட தெய்வம் வெளிவயல் ஶ்ரீ முத்துமாரியம்மன். இவ்வாலயத்தின் புராதன வரலாறு மிகவும் அற்புதமானது. வரலாற்றை நோக்கினால்..., சென்நெல் கொழிக்கும் வயல்வெளியின் மத்தியில் ஓர் அதிசயம் நிகழ்ந்தது. வயலை ஒரு உழவன் உழுதுகொண்டிருந்தான். சூரியனின் பிரகாசமும் வெம்மையும் கடுமையாக இருந்தது. அந்தநேரத்தில் மூன்று வெள்ளாடை உடுத்த பெண்கள் தலையில் முக்காடுடன் உழவன் முன் தோற்றினார். அவர்கள் தாகத்தினால் வருந்துவதுபோல உழவன் கண்களுக்கு தெரிந்தது. நீங்கள் யார்? எங்கிருந்து வருகிறீர்கள்? என்றுவினாவிய போது எங்களுக்கு தாகமாய் இருக்கிறது குடிப்பதற்கு ஏதாவது தாருங்கள் எனக்கேட்டுள்ளார்கள். \n\nஅப்பொழுது உழவன் இளநீர் கொண்டுவந்து தருகிறேன் எனக்கூறியபோது அம்மூவரும் நீண்ட நாட்களாக கண்று ஈன்று பால் சுரக்காத உழவனின் பசு மாட்டை சுட்டிக்காட்டி நின்றனர். உடனே உழவன் பத்துவருடமாக மழை இல்லை குளங்களில் நீர் இல்லை, பயிரினம் விழையவில்லை இதனால் ஈன்ற கன்றுக்கு பால் கொடுக்க முடியாமல் கன்றைப் பார்த்து தாய்ப்பசு அழுகிறது என்ன செய்வேன் என்று மனவேதனையோடு சொன்னார். உடனே வந்த பெண்கள் பசுவை பார்த்ததும் பசுவின் மடியில் இருந்து பால் சுரந்து வழிந்தோடியது. ஆகாயத்தில் ஆதவனின் வெம்மையும் குறைந்தது. அங்கு வந்த பெண்கள் உழவனிடம் மூன்று எலுமிச்சைப் பழங்களை கொண்டு வரும்படி கூறினார். உழவன் உள்ளே சென்று எடுத்துக் கொண்டு வந்து பார்த்த போது , வந்த பெண்கள் மறைந்து விட்டார்கள். உழவன் திகைத்து நின்றபோது விண்ணை நோக்கி பழங்களை எறியும் வண்ணம் “அசரீரி” வாக்கு கிட்டியது. அந்த பழங்களில் இரண்டு மாகியம் பதியிலுள்ள அங்கணாக் கடவையுள் விழுந்தது. மற்றொன்று வெளிவயல் குடிதனைகள் சூழ்ந்துள்ள பகுதியில் வழுந்தது. இரண்டு கனிகள் விழுந்த இடத்தில் மதுரை மீனாட்சியும் மதுரைக் கண்ணகியையும் பிரதிஷ்ட்டை செய்தார்கள். ஒருகனி விழுந்த இடத்தில் ஆயிரம் கண்ணுள்ள அகிலாண்டேஸ்வரியான முத்துமாரி அம்மனை பிரதிஷ்ட்டை செய்தார்கள். அன்று தொட்டு இன்று வரை அன்னையின் அருட்கடாட்சம் சொல்லில் அடங்காது . \nSection::::ஆலய அமைப்பு.\nஆரம்பத்தில் வேப்ப மரத்தின்கீழ் ஒரு ஓலைக் கொட்டிலினுள் கல் விக்கிரகமாக அமையப்பெற்றது. காஞ்சிபுரத்தில் இருந்து கொண்டுவரப்பட்ட அம்மன் சிலை இவ்வாலயத்தில் பிரதிஷ்ட்டை செய்யப்பட்டு உள்ளது. ஆலயத்திற்குச் செல்லும் முகவாயில் ஆனது\nஇருதூண்களால் வடிவமைக்கப்பட்டு , கோபுரவாசல் போல் காட்சியளிக்கிறது. இங்கு தலவிருட்சமாக ஆலமரமும் ஊற்றெடுக்கும் ஓர் தீர்த்தகிணறும் காணப்படுகிறது. \n\n1967ல் மணிக்கோபுரமும் மணியும் அமையப் பெற்றது. 1977ல் ஆலயக்கிணறு அமையப்பெற்றது. 1985ல் புதிய சித்திரத்தேர் அமைக்கப்பட்டது. அத்துடன் தேர்முட்டி கட்டிடமும் அமையப் பெற்றது. மற்றும் மூலஸ்தான அர்த்தமண்டபம், மகாமண்டபம், ஸ்நபந மண்டபம், கொடித்தம்பம், பரிவாரத் தெய்வங்களாக பிள்ளையார், முருகன், வைரவர், ஆகிய தெய்வங்களும் அமைக்கப்பட்டு 1984ம் ஆண்டு குருமணி சிவஶ்ரீ தி.கு. நகுலேஸ்வரக்குருக்களால் மஹா கும்பாபிஷேகம் செய்யப்பட்டது. இந்த ஆலயம் இன்று வரலாறு பொறிக்கப்பட்ட சிற்பங்களுடனும் உயர்ந்த தூபியுடனும் அம்பாள் அமையப்பெற்றுள்ளது.\n\nSection::::திருவிழா.\nஅடியார்களுடைய வழிபாடு அம்பாளின் மீது கொண்டுள்ள பயம், பக்தி எல்லாமே நிறைய பெற்ற ஆலயமாகவும் 1984ம் ஆண்டிற்கு முன்பு ஆகமவிதிப்டபடியாகவும் திருவிழாக்கள் நடைபெற்றன. மஹோற்சவ காலத்தில் திருவிழாக்கள் மிகவும் சிறப்பாக நடைபெற்றன. அம்பாளுக்கு குளுத்தி போடுதல். மடைகள் வைத்தல், கரகம் ஆடுதல் போன்ற பூசை வழிபாடுகள் செய்யப்பட்டன. சங்ககாலத்தில் உயிர்பலி கொடுத்தல் போன்ற நிகழ்ச்சிகளும் கிராம மக்களால் அனுஷ்டிக்கப்பட்டு வந்தது. கூத்தாடுதல், கரகம் ஆடுதல், உடுக்கடித்தல் போன்றன இடம் பெற்றன. அத்துடன் திருவெம்பாவை, நவராத்திரி என்பனவும் சிறப்பாக இடம்பெற்றன. 1967ம் ஆண்டுவரை மஹோற்சவ கால முடிவில் பொங்கல் விழாவுடன் ஆலய வாசலில் சி.முருகர் அவர்களின் சிறப்புக்கடா முதலாவது ஆக பலியிடப்பட்டு தொடர்ந்து ஆலமரத்தின் அருகே 1000 கிடாக்களிற்கு மேல் பலியிடப்படுவது வழக்கமாக இருந்தது. 1967ம் ஆண்டு மிருகப்பலியிடல் பல இந்து சமயப் பெரியோர்களின் அறிவுறுத்தலினால் நிறுத்தப்பட்டது. 1970 இற்கு பிறகு ஆலயம் பொது நிர்வாகத்தினுள் கொண்டு வரப்பட்டது. 1984ல் குருமணி சிவஶ்ரீ தி.கு. நகுலேஸ்வரக் குருக்களினால் மஹா கும்பாபிஷேகம் செய்யப்பட்டது. 1985ல் தேர் உருவாக்கப்ட்டு அம்பாள் வீதிவலம் வருவாள் தேரில். இங்கு பதினொரு நாட்கள் திருவிழா இடம் பெறும்.\n\nSection::::ஆலய உரிமை.\nஇந்த ஆலயமானது அமரர் சீ.இளைய தம்பி சட்டத்தரணி அவர்களின் மூதாதையர்களால் தோற்றுவிக்கப்பட்டதாக கர்ண பரம்பரைக் கதைகள் கூறுகின்றன. இவர்கள் இவ்வலாயத்தை பராமரித்து முகாமைத்துவம் செய்யும் உரிமையை இவ்வாலயத்திற்ககு அருகாமையில் உள்ள அளவெட்டி தெற்கினை வதிவடமாகவுள்ள கணபதிப்பிள்ளை சீனிக்குட்டி குடும்பத்தினரிடம் ஒப்புவித்து காலம்காலமாக முதலாம் கொடியேற்றத் திருவிழாவை செய்து வருகின்றனர். இவ்வாலயம் அமைவிடமாகவுள்ள காணி அளவெட்டி தெற்கினை சேர்ந்த சட்டத்தரணி சீ.இளையதம்பி குடும்பத்தினருடையது எனக் கருதப்படுகிறது. 1980 இற்குப் பின் வடக்குப் பக்க காணி கிழக்குப் பக்கம் தெற்கு பக்கம் சுமார் 15 பரப்பு வரை முத்துமாரியம்மன் தேவஸ்தானத்திற்கு எல்லைக் காணியில் உள்ளோர் வழங்கி உள்ளனர். சீனிக்குட்டி அவர்களின் மரணத்தின் பின் அவரது பேரன் சண்முகநாதன் முகாமைப் பொறுப்பினை ஏற்று அருடையகாலத்தில் வசந்த மண்டபம் கட்டப்பட்டது.\nSection::::திருப்பணி சபை உருவாக்கம்.\nஅமரர். ஆ.சிவகுமாரன், தலைவர் பொ.தெய்வேந்திரம் ஆகியோரின் விடமுயாற்சியால் 16.07.1982ல் ஒரு திருப்பணிச்சபை உருவாக்கப்பட்டது. இச்சபையின் போஷகராக வைத்திய கலாநிதி தி.இராசேந்திரா அவர்கள் தெரிவு வசய்யப்பட்டார் பின்பு அமரர். க.சண்முகம் அவர்கள் தலைவராகவும் மு.கந்தசாமி, ஞானி அவர்கள் செயலாளராகவும் அமரர். ஆ.சிவகுமாரன் அவர்கள் பொருளாளர் ஆகவும் மேலும் உபதலைவர், உபசெயலாளர் என எட்டு பேர் கொண்ட நிர்வாக சபை உறுப்பினர்களுடன் கடமை கண்ணியம் கட்டுப்பாட்டுடன் இச்சபை செயற்பட்டது. இத்தருணத்தில் ஆலயத்தின் பூசகர் பொறுப்பினை மதிப்பிற்குரிய செந்தில்நாத சர்மாவும் அவருடைய புதல்வன் ரவிச்சந்திர சர்மாவும் ஏற்றுக் கொண்டு காலை, மாலை நித்திய பூசை செய்தார்கள் அக்காலத்தில் முகாமையாளர் சி.சண்முகநாதன் இறைபதமெய்தினார் அவரை தொடர்ந்து சின்னத்துரை திருப்பணிச் சபைக்கு பெரிதும் ஊக்கமளித்தார். பின்பு உரிமையாளர் எனக் கூறப்படும் சட்டத்தரணி சீ.இளையதம்பி இச்சபையை தர்மகர்த்தா என மாற்றி திருப்பணிக்கு உதவிகள் செய்தார்\nSection::::திருப்பணிச் சபையின் திருப்பணி (1985 வரை).\nமூலஸ்தானம், அர்த்த மண்டபம், மகாமண்டபம் ஸ்நபந மண்டபம் கொடித்தம்பம், பரிவாரத் தெய்வங்கள் (முருகன்,வைரவர், பிள்ளையார்) நவக்கிரகம், சண்டேஸ்வரி ஆலயம், நிர்மாண வேலைகள், சுற்றுமதில் உயரமாக கட்டப்பட்டமை, மின்பிறப்பாக்கிகள் கொள்வனவு செய்யப்பட்டமை. இப்படியான திருப்பணிகளை ஆலயம் சிறக்க அம்பாளின் அடியார்கள் மனமுவந்து செய்து உதவினார்கள். மற்றும் முன்மண்டபம், தேவஸ்தானத்திற்கு தேவையான மயில்வாகனம், சிங்கவாகனம், பாம்பு வாகனம், குதிரை என்பனவும் அடியவர்களால் வாங்கப்பட்டது. 04.05.2001ல் இவ்வாலயத்தின் இரண்டாவது மகாகும்பாபிஷேகம், மண்டலாபிஷேக கிரியைகள் என்பன நடைபெற்றன.\n"}
{"id": "322524", "url": "https://ta.wikipedia.org/wiki?curid=322524", "title": "வின்செஞ்சோ கலிலீ", "text": "வின்செஞ்சோ கலிலீ\n\nவின்செஞ்சோ கலிலீ (Vincenzo Galilei) (1520 - 2 ஜூலை 1591) ஓர் இத்தாலிய யாழ் வல்லுனரும் பாடலாசிரியரும் இசைக் கோட்பாட்டாளரும் ஆவார். இவர் புகழ்மிகு அறிவியலாளரான கலிலியோ கலிலீயின் தந்தையார் ஆவார் of the lute virtuoso and composer Michelagnolo Galilei. இவர் பிந்தைய மறுமலர்ச்சிக் கால இசை வாழ்க்கையில் முதன்மையான ஆளுமையாவார். இவர் இசையில் பெரும்புரட்சி செய்தவர். பரோக் இசையூழியை தொடங்கி வைத்தவர்.\n\nவின்செஞ்சோ உரப்பு, நாண் இழுப்பு உறவில் நேரிலா சமன்பாட்டை இசை வரலாற்ரிலேயே முதன்முதலாக விவரித்து விளக்கியவர் ஆவார். இது பித்தகோரிய மரபின் விரிவாக்கம் ஆகும். மேலும் அம்மரபைக் கடந்து முன்னேறியதுமாகும். இவர் தன் மகனைத் தனி நுண்ணிலைக் கணிதமுரையில் இருந்துச் செய்முறைத் தடத்தை நோக்கிச் செல்லவும் அதன் முடிவுகளைக் கணிதவியல் விவரிப்பால் விளக்கவும் வழிப்படுத்தியவராக பல அறிஞர்கள் கருதுகின்றனர். இது குறிப்பாக இயற்பியலிலும் பொதுவாக இயற்கை அறிவியலிலும் ஏற்பட்ட புதிய திருப்பம் ஆகும்.\n\nSection::::வாழ்க்கை.\nஇவர் தசுக்கனியில் உள்ள சாந்தா மரியா அமாந்தேயில் 1520 இல் பிறந்தார். இவர் இளமை முதலே யாழ் ஆராய்ச்சியில் ஈடுபட்டுள்ளார். 1562ஆம் ஆண்டுக்கு முன் இவர் பிசா நகருக்கு இடம்பெயர்ந்துள்ளார். அங்கு ஒரு கனவான் (பிரபுக்) குடும்பத்தில் திருமணம் செய்துள்ளார். 1564 இல் எழுவரில் அல்லது அறுவரில் ஒருவராக கலிலியோ பிறந்துள்ளார் ; இவரது அடுத்த மகனாக 1575 இல் மைக்கிளனோலோ கலிலீ பிறந்துள்ளார்.இவரும் சிறந்த யாழிசை வல்லுனரும் பாடலாசிரியரும் ஆவார்.\n\n\n"}
{"id": "322525", "url": "https://ta.wikipedia.org/wiki?curid=322525", "title": "சுன்சரி மாவட்டம்", "text": "சுன்சரி மாவட்டம்\n\nசுன்சரி மாவட்டம் (Sunsari District) ( ), தெற்கு நேபாளத்தின் தராய் சமவெளியின், கோசி மண்டலத்தில், நேபாள மாநில எண் 1-இல் அமைந்த பதினான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் \"இதாரி\" ஆகும். இதன் மற்றொரு நகரம் தரண் ஆகும்.\n\nஇம்மாவட்டம் 1,257 சதுர கிலோ மீட்டர் பரப்பளவும், 7,63,487 மக்கள் தொகையும் கொண்டது. இம்மாவட்டத்தில் முக்கிய பௌத்த மற்றும் இந்துக் கோயில்கள் உள்ளது.\n\nஇம்மாவட்டத்தின் தெற்கு பகுதி, இந்தியாவை எல்லையாகக் கொண்டுள்ளது.\n\nSection::::கிராம வளர்ச்சிக் குழுக்களும், நகராட்சிகளும்.\nஇம்மாவட்டம் ஏழு நகராட்சிகளையும், 38 கிராம வளர்ச்சிக் குழுக்களையும் கொண்டுள்ளது.\n\n\n"}
{"id": "322529", "url": "https://ta.wikipedia.org/wiki?curid=322529", "title": "தேசிய உழவர் நாள்", "text": "தேசிய உழவர் நாள்\n\nதேசிய உழவர் நாள் (Indian Farmer's Day) உழவர்களின் நலனுக்காகவும், உணவு பாதுகாப்பை வலியுறுத்தியும் ஒவ்வொரு ஆண்டும் திசம்பர் 23-ம் தேதி இந்தியாவில் கொண்டாடப்பட்டு வருகிறது...\nSection::::பின்னணி.\nஇந்தியாவின் முன்னாள் பிரதமர் சரண் சிங் அவர்களின் பிறந்த நாளே தேசிய உழவர் நாளாக கொண்டாடப்பட்டு வருகிறது. \n\nSection::::காரணம்.\nபல்வேறு நெருக்கடியான அரசியல் சூழல்களுக்கிடையே ஜூலை 1979-ம் ஆண்டு, இந்தியாவின் 5-வது பிரதமராக பதவியேற்றார் சவுத்ரி சரண் சிங். பின்னர் 1980-ம் ஆண்டு ஜனவரி 14-ம் தேதி வரை 7 மாதங்கள் ஆட்சியில் இருந்த சரண் சிங் ஜமீன்தாரி ஒழிப்புமுறை சட்டத்தை கொண்டு வந்தார். அதேசமயம் நிலச் சுவான்தார்கள், வட்டிக்கு பணம் வழங்குவோர் மீது கடும் எதிர்ப்புகளையும், கண்டனங்களையும், விமர்சனங்களையும் முன்வைத்தவர் சரண்சிங்.\n\nஅவருடைய ஆட்சியின்போதே உழவர்களின் விளைபொருள் விற்பனைக்காக 'வேளாண் விளைபொருள் சந்தை மசோதா'வையும் அறிமுகப்படுத்தினார். இதைப் போன்றே அவர் ஆட்சியின் போது உழவர்களின் நலன்களுக்காக சில முக்கிய திட்டங்களை கொண்டுவந்தார்.\n\nSection::::விடுமுறை.\nஉத்தரப் பிரதேச மாநிலத்தில் மட்டும் தேசிய உழவர் நாளன்று அரசு விடுமுறை அறிவிக்கப்பட்டுள்ளது.\n"}
{"id": "322532", "url": "https://ta.wikipedia.org/wiki?curid=322532", "title": "குமோன் மஸ்தீஃப்", "text": "குமோன் மஸ்தீஃப்\n\nகுமாவுன் மஸ்தீஃப் ( Kumaon Mastiff (குமவுனி: सिप्रो कुकुर), இது இந்திய மஸ்தீஃப் மற்றும் புல்லி என்ற வேறு பெயர்களால் அழைக்கப்படுகிறது.  இது ஒரு அரிய காவல் நாய் இனமாகும். இது இந்தியாவின் உத்ரகண்ட் மாநிலத்தில் காணப்படுகிறது. இது முதன்மையான காவல் நாயாக மற்றும் கால்நடை பாதுகால் நாயாக குமாவுன் மலைப் பகுதிகளில் வளர்க்கப்பட்டு வந்தது. இது தற்போது அவை தோற்றிய பகுதியிலே கூட அரிதாகிவிட்டது.\n\nSection::::பிறப்பிடம்.\nஇந்த நாய்கள் குமாவுன் வட்டாதர்தின் மலைப்பகுதிகளில் தோன்றியது.\n\nSection::::தோற்றம்.\nகுமாவுன் மஸ்தீஃப் நாய்கள் மிக ஒல்லியான பெரிய நாய்களாகும். இவை  பெரிய சக்தி வாய்ந்த தலை மற்றும்  வலுவான கழுத்து கொண்டவை. இந்த நாய்களின் சராசரி உயரம் 28 அங்குலம் ஆகும்.\n\nஇவற்றின் தோற்றம் ஓல்ட் கிரேட் டேன்ஸ் நாயை ஒத்ததாக இருக்கும்.\n\nSection::::குணம்.\nஇவை ஆக்கிரமிப்பு குணமுள்ள நாய்கள் மற்றும் பயிற்சி தேவைப்படக்கூடியவை. இந்த நாய்கள் பெரும் பாதுகாவல் திறன் கொண்டவை அந்நியர்கள் ஊடுருவாமல் பாதுகாக்கும் உள்ளுணர்வு கொண்டவை. \nSection::::அருகிவரும் இனம்.\nஇந்த இன நாய்கள் ஏறக்குறைய  150-200 வரையிலானவை மட்டுமே இந்தியாவின்   உத்ரகண்ட் மாநிலத்தின் குமாவுன் மலைப்பகுதிகளில் காணப்படுகின்றன.\n\nஇந்த நாய்கள் கனிசமான அளவு ஐரோபாவில் இருக்கலாம் என கருதப்படுகிறது, குறிப்பாக இத்தாலி மற்றும் பின்லாந்துd ஆகிய பகுதிகளில் 19 ஆம் நூற்றாண்டின் பிற்பகுதியில் இந்த இனத்தை விரும்பியவர்களால் அறிமுகப்படுத்தப்பட்டது.\n"}
{"id": "322533", "url": "https://ta.wikipedia.org/wiki?curid=322533", "title": "குல்மி மாவட்டம்", "text": "குல்மி மாவட்டம்\n\nகுல்மி மாவட்டம் (Gulmi District) (), நேபாளத்தின் மேற்கு பிராந்தியத்தில் மாநில எண் 5-இல் அமைந்த மாவட்டங்களில் ஒன்றாகும். இம்மாவட்டம் நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் \"தாம்காஸ்\" நகரம் ஆகும். இம்மாவட்டம் லும்பினி மண்டலத்தில் உள்ளது.\n\nகுல்மி மாவட்டம் 1,149 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி, குல்மி மாவட்டத்தின் மொத்த மக்கள் தொகை 2,80,160 ஆகும். நேபாள மொழி இம்மாவட்ட மக்களால் அதிகம் பேசப்படுகிறது. \n\nSection::::அறிமுகம்.\nகுல்மி மாவட்டம் காபி தோட்டங்களுக்கு பெயர் பெற்றது. ரித்தி வணிக வளாகத்தில் பல கோயில்கள் உள்ளது.\n\nகுல்மி மாவட்டத்தில் எழுபத்தி ஐந்து கிராம வளர்ச்சி மன்றங்களும், தாம்காஸ் என்ற ஒரு நகராட்சியும் உள்ளது.\nஇயற்கை வளங்களுங்களுடன் கூடிய சுற்றுலாவுக்கு புகழ் பெற்றது.\n\nSection::::தகவல் தொடர்பு.\nஇம்மாவட்டத்தில் 76 அஞ்சல் நிலையங்களும், ஒரு மாவட்ட அஞ்சல் நிலையமும், பதினான்கு காவல் நிலையங்களும் உள்ளது.\n\nSection::::மேற்கோள்கள்.\n "}
{"id": "322535", "url": "https://ta.wikipedia.org/wiki?curid=322535", "title": "டேவிசு-பெய்ரூட் வினை", "text": "டேவிசு-பெய்ரூட் வினை\n\nடேவிசு-பெய்ரூட் வினை \"(Davis–Beirut reaction)\" வேதியியலில் ஒரு வளையமாக்கல் வகை வினையாகக் கருதப்படுகிறது. மார்க் குர்த் மற்றும் மாக்லப் அத்தாதின் ஆகியோரால் 2005 ஆம் ஆண்டு இவ்வினை அறிமுகப்படுத்தப்பட்டது . வினையுடன் தொடர்புடைய டேவிசு நகரிலுள்ள கலிபோர்னியா பல்கலைக்கழகம், பெய்ரூட் நகரிலுள்ள அமெரிக்கப் பல்கலைக்கழகம் ஆகிய பல்கலைக் கழகங்களின் பெயர் இவ்வினைக்கு இடப்பட்டுள்ளது . \nஆர்த்தோ-நைட்ரசோபென்சால்டிகைடு மற்றும் முதனிலை அமீன்களை கார நிபந்தனைகளில் வினைபுரியச் செய்து \"N\"- பதிலீடு செய்யப்பட்ட இண்டாசலோன்களை உற்பத்தி செய்வது இவ்வினையின் செயலாகும். பின்னர் இச்செயல்முறை அமில, கார நிபந்தனைகளுடன் மேலும் விரிவுபடுத்தப்பட்டு, பல்வேறு வகையான 3-பல்லின இண்டசோல்கள் தயாரிக்கப்பட்டன \n"}
{"id": "322536", "url": "https://ta.wikipedia.org/wiki?curid=322536", "title": "ஹும்லா மாவட்டம்", "text": "ஹும்லா மாவட்டம்\n\nஹும்லா மாவட்டம் (Humla District) (, மத்திய மேற்கு நேபாளத்தின் மாநில எண் 6–இல் அமைந்த, நேபாளத்தின் எழுபத்தி ஐந்து மாவட்டங்களில் ஒன்றாகும். இதன் நிர்வாகத் தலைமையிடம் \"சிமிகோட்\" நகரம் ஆகும்.\n\n5,655 சதுர கிலோ மீட்டர் பரப்பளவு கொண்ட ஹும்லா மாவட்டத்தின் மக்கள் தொகை 50,858 ஆகும். ஹும்லா மாவட்டத்தின் வடக்குப் பகுதியில் திபெத்திய பௌத்தர்களும், தெற்குப் பகுதியில் இந்துக்களும் வாழ்கின்றனர்.\n\nSection::::புவியியல் மற்றும் தட்ப வெப்பம்.\nஇமயமலையில் அமைந்த இம்மாவட்டத்தின் வடக்கில் அமைந்த திபெத் தன்னாட்சிப் பகுதியை எல்லையாகக் கொண்டுள்ளது. இம்மாவட்டத் தலைமையிடமான சிமிகோட்டிலிருந்து, கயிலை மலைக்கு நடைபாதையாக செல்வதற்கு நான்கு முதல் ஐந்து நாட்கள் ஆகும்.\n\nSection::::கிராம வளர்ச்சி மன்றங்கள்.\nஹும்லா மாவட்டத்தில் முப்பது கிராம வளர்ச்சி மன்றங்கள் உள்ளது.\n\n\nSection::::மருத்துவ நலம்.\nஇம்மாவட்ட மக்கள் அலோபதி மருத்து முறையை விட உள்ளூர் மருத்துவ சிகிச்சைகளையே பெரிதும் நாடுகின்றனர்.\n\nSection::::சுற்றுலா.\nஇமயமலையில் அமைந்த இம்மாவட்டம், மலையேற்ற பயிற்சிக்கு உகந்ததாக உள்ளது. சிமிகோட் வானூர்தி நிலையம், வெளி நாட்டு மலை ஏற்ற வீரர்களுக்கு உதவியாக உள்ளது. \n\nஹும்லா\n\nSection::::வெளி இணைப்புகள்.\n "}
{"id": "322538", "url": "https://ta.wikipedia.org/wiki?curid=322538", "title": "தில்லையாடி சார்ந்தாரைக் காத்த நாதர் கோயில்", "text": "தில்லையாடி சார்ந்தாரைக் காத்த நாதர் கோயில்\n\nதில்லையாடி சார்ந்தாரைக் காத்த நாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nதிருக்கடையூருக்குக் கிழக்கில், திருவிடைக்கழி செல்லும் பாதையில் தில்லையாடி என்னுமிடத்தில் இக்கோயில் அமைந்துள்ளது. சாலையின் இடப்புறத்தில் கோயில் வளைவைக் காணலாம்.\n\nSection::::இறைவன், இறைவி.\nஇக்கோயிலில் உள்ள மூலவர் சார்ந்தாரைக்காத்தநாதர் என்றும் சரணாகத ரட்சகர் என்றும் அழைக்கப்படுகிறர். அண்டி வந்தோரைக் காத்தருள்வதால் இறைவன் அப்பெயரைப் பெற்றுள்ளார். இங்குள்ள இறைவி பெரியநாயகி ஆவார். திருமாலும், நவக்கிரகங்களில் சனீஸ்வரனும் வழிபட்ட தலமாகும்.\n\nSection::::வரலாறு.\nசோழ மன்னன் ஒருவன் திருக்கடையூரிலுள்ள கோயிலைப் புதுப்பிப்பதற்கு அமைச்சருக்கு ஆணையிட்டதன் அடிப்படையில் அமைச்சர் இங்கும் திருப்பணி மேற்கொண்டார். தன்னைக் கேட்காமல் அமைச்சர் செய்ததையறிந்த மன்னர் அவருடைய கை கால்களை வெட்ட ஆணையிட்டதாகவும் அப்போது அமைச்சரின் பணியை ஏற்போம் என்று அசரீரியாக இறைவன் உரைத்ததாகவும் கூறுவர். ஐந்து நிலை ராஜகோபுரமும், திருச்சுற்றும் கொண்டு கோயில் அமைந்துள்ளது. இறைவி தனி சன்னதியில் உள்ளார்.\n"}
{"id": "322541", "url": "https://ta.wikipedia.org/wiki?curid=322541", "title": "மகாராட்டிர வேட்டை நாய்", "text": "மகாராட்டிர வேட்டை நாய்\n\nமகாராட்டிர வேட்டை நாய் (The Mahratta Greyhound or Maratha Greyhound ) என்பது ஒரு இந்திய நாயினமாகும். \n\nSection::::விளக்கம்.\nஇது ஒரு அரிய நாய் இனம் ஆகும், இது தோன்றிய பகுதியான மகாராட்டிரத்தை விட்டு வெளியே அவ்வளவாக அறியப்படாத இனம். இவை செயலில் வலிமை மற்றும் வேகம் இணைந்தவை. இவை நின்ற நிலையில் முன்தோள் உயரம்   21 அங்குலம் (53 செண்டி மீட்டர்) கொண்டது, நல்ல தசைவலிமையோடும், ஆழமான நெஞ்சோடும், வலிமையான பின்பகுதியையும் உடையவை. இவை பொதுவாக அடர் நீலம் மற்றும் பழுப்பு நிறம் கொண்டவை. இந்திய சூழலைத் தாங்கி வாழக்கூடியவை. \n"}
{"id": "322542", "url": "https://ta.wikipedia.org/wiki?curid=322542", "title": "லலித்பூர் மாவட்டம், நேபாளம்", "text": "லலித்பூர் மாவட்டம், நேபாளம்\n\nலலித்பூர் மாவட்டம் (, நேபாள நாட்டின் 75 மாவட்டங்களில் ஒன்றாகும். \nஇம்மாவட்டம் நேபாளத்தின் மத்தியப் பிராந்தியத்தின், நேபாள மாநில எண் 3-இல் அமைந்துள்ள பதின்மூன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் \"லலித்பூர்\" நகரம் ஆகும்.\n\nலலித்பூர் மாவட்டம் 385 சதுர கிலோ மீட்டர் பரப்பளவும், 468,132 மக்கள் தொகையும் கொண்டது. \nலலித்பூர் மாவட்டம், காட்மாண்டு சமவெளியின் மூன்று மாவட்டங்களில் ஒன்றாகும். பிற இரண்டு மாவட்டங்கள் காத்மாண்டு மாவட்டம் மற்றும் பக்தபூர் மாவட்டம் ஆகும்.\n\n\nSection::::நிர்வாகம்.\nSection::::கிராம வளர்ச்சி குழுக்கள் (VDC).\nலலித்பூர் மாவட்டத்தின் கிராமப்புறங்களின் நிர்வாகத்தை மேற்கொள்ள 40 கிராம வளர்ச்சி குழுக்கள் செயல்படுகிறது.\n\n\n"}
{"id": "322549", "url": "https://ta.wikipedia.org/wiki?curid=322549", "title": "காரோலி", "text": "காரோலி\n\nகாரோலி \"(Gharoli)\" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி காரோலி நகரின் மக்கள்தொகை 10,978 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 70% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 75% நபர்கள் ஆண்கள் மற்றும் 64% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். \n"}
{"id": "322551", "url": "https://ta.wikipedia.org/wiki?curid=322551", "title": "சில்லா சரோதா பங்கர்", "text": "சில்லா சரோதா பங்கர்\n\nசில்லா சரோதா பங்கர் \"(Chilla Saroda Bangar)\" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சில்லா சரோதா பங்கர் நகரின் மக்கள்தொகை 65,969 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 70% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 62% நபர்கள் பெண்களாவர். மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும். \n"}
{"id": "322556", "url": "https://ta.wikipedia.org/wiki?curid=322556", "title": "தால்லோ புரா", "text": "தால்லோ புரா\n\nதால்லோ புரா \"(Dallo Pura)\" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி தால்லோ புரா நகரின் மக்கள்தொகை 1,32,628 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 73% நபர்கள் ஆண்கள் மற்றும் 56% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். \n"}
{"id": "322558", "url": "https://ta.wikipedia.org/wiki?curid=322558", "title": "பக்தபூர் மாவட்டம்", "text": "பக்தபூர் மாவட்டம்\n\nபக்தபூர் மாவட்டம் (Bhaktapur district) (; நேபாளத்தின் எழுபத்தி ஐந்து மாவட்டங்களில் ஒன்றாகும். காத்மாண்டு சமவெளியில் பாக்மதி மண்டலத்தில் உள்ள இம்மாவட்டம், நேபாள மாநில எண் 3-இல் அமைந்த 13 மாவட்டங்களில் ஒன்றாகும். இம்மாவட்டம் நேபாளத்தின் எழுபத்தி ஐந்து மாவட்டங்களில் மிகவும் சிறியதாகும். இம்மாவட்டத்தின் நிர்வாகத் தலைமையகம் பக்தபூர் நகரம் ஆகும்.\n\nபக்தபூர் மாவட்டம் 119 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 3,04,651 ஆகும். எழுத்தறிவு விகிதம் 81.68% ஆக உள்ளது.\n\n\n\n\n\nSection::::வெளி இணைப்புகள்.\n "}
{"id": "322560", "url": "https://ta.wikipedia.org/wiki?curid=322560", "title": "பாப்ரோலா", "text": "பாப்ரோலா\n\nபாப்ரோலா \"(Baprola)\" தில்லி தேசிய தலைநகரப் பகுதியில் இருக்கும் நயஃப்கர் புறநகரில் உள்ள ஒரு கணக்கெடுப்பில் உள்ள ஊர் மற்றும் கிராமம் ஆகும். பாப்ரவுலா என்ற பெயராலும் இக்கிராமம் அழைக்கப்படுகிறது. யாட் இன மக்கள் அதிகமாக வாழும் இக்கிராமம் வடமேற்கு தில்லி மாவட்டத்தின் ஒரு பகுதியாக, தில்லி-அரியானா எல்லைக்கு அருகே அமைந்துள்ளது The Jat-dominated village is situated in the North West Delhi district.. இரண்டு முறை ஒலிம்பிக் பதக்கம் பெற்ற சிறந்த மல்யுத்த வீரர் சுசில் குமார் இக்கிராமத்தைச் சேர்ந்தவர் ஆவார். அரியான்வி என்ற இந்திய ஆரிய மொழி இக்கிராமத்தில் வட்டார வழக்கு மொழியாக இந்தி மொழியுடன் பேசப்படுகிறது. \n"}
{"id": "322562", "url": "https://ta.wikipedia.org/wiki?curid=322562", "title": "டடேல்துரா மாவட்டம்", "text": "டடேல்துரா மாவட்டம்\n\nடடேல்துரா மாவட்டம் (Dadeldhura district) (), தூர மேற்கு நேபாள நாட்டின் மாநில எண் 7-இல் அமைந்த ஒன்பது மாவட்டங்களில் ஒன்றாகும். மேலும் நேபாள நாட்டின் எழுபத்தி ஐந்து மாவட்டங்களில் ஒன்றாகும். இம்மாவட்ட நிர்வாகத் தலைமையிடம் \"டடேல்துரா\" நகரம் ஆகும்.\n\nடடேல்துரா மாவட்டத்தின் பரப்பளவு 1,538 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 142094 ஆகும். டோட்டியாளி மொழி இம்மாவட்ட மக்களால் பேசப்படுகிறது. இம்மாவட்டம் மலைப்பாங்கான பாலைவன நிலவமைப்பு கொண்டது. கயிலை மலைக்கு பயணிப்பவர்கள் இம்மாவட்டத்தின் வழியாக செல்கின்றனர். இம்மாவட்டத்தின் மேற்குப் பகுதி, இந்தியாவின் உத்தராகண்ட் மாநிலம் எல்லையாக அமைந்துள்ளது. \n\nSection::::கிராம வளர்ச்சி மன்றங்கள்.\nடடேல்துரா மாவட்டத்தில் இருபத்தி ஐந்து கிராம வளர்ச்சி மன்றங்கள் உள்ளது.\n\n"}
{"id": "322563", "url": "https://ta.wikipedia.org/wiki?curid=322563", "title": "பர்தியா மாவட்டம்", "text": "பர்தியா மாவட்டம்\n\nபர்தியா மாவட்டம் (Bardiya District) (), மத்திய மேற்கு நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டம் மாநில எண் 5-இல் அமைந்த 12 மாவட்டங்களில் ஒன்றாகும். இம்மாவட்ட நிர்வாகத் தலைமையிடம் \"குலரியா\" நகரம் ஆகும்.\n\nபர்தியா மாவட்டத்தின் பரப்பளவு 2,025 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 4,26,576 ஆகும். \n\nSection::::அமைவிடம்.\nமத்திய மேற்கு நேபாளத்தில் மாநில எண் 5-இல், 2025 சதுர கிலோ மீட்டர் பரப்பளவில் அமைந்த பர்தியா மாவட்டம், பாங்கே மாவட்டத்தின் மேற்கிலும், நேபாள மாநில எண் 6-இல் உள்ள சுர்கேத் மாவட்டத்தின் தெற்கிலும், நேபாள மாநில எண் 7-இல் உள்ள கைலாலி மாவட்டத்தின் கிழக்கிலும் அமைந்துள்ளது. பர்தியா மாவட்டத்தின் தெற்கில் இந்தியாவின் உத்தரப் பிரதேச மாநிலத்தின் அவத் பகுதியின் லக்கிம்பூர் கேரி மாவட்டம் மற்றும் பகராயிச் மாவட்டங்கள் உள்ளது.\n\nSection::::புவியியல் மற்றும் தட்ப வெப்பம்.\nபர்தியா மாவட்டத்தின் பெரும் பகுதிகள் தெராய் சமவெளியில் உள்ளதால், வேளாண்மை மற்றும் காடு வளர்ப்பு நன்கு உள்ளது.\nபர்தியா மாவட்டத்தின் வடக்கில், சிவாலிக் மலைகளில் அமைந்த பர்தியா தேசியப் பூங்கா 968 சதுர கிலோ மீட்டர் பரப்பளவில் அமைந்துள்ளது.\n\nபர்தியா மாவட்டத்தில் கர்னாலி ஆறு பாய்கிறது. இவ்வாற்றில் காணப்படும் அரிய மீன் டால்பின்கள் அழிவின் விளிம்பு நிலையில் உள்ளது.\n\nபர்தியாவின் வடக்கில் உள்ள காடுகளில் தாரு இன பழங்குடி மக்கள் அதிகம் வாழ்கின்றனர். மீன் பிடித்தல் இவர்களது முக்கியத் தொழில் ஆகும்.\n\nSection::::நகராட்சிகள் மற்றும் கிராம வளர்ச்சி சபைகள்.\nபர்தியா மாவட்டத்தில் இரண்டு நகராட்சிகளும், முப்பத்தி மூன்று கிராம வளர்ச்சி மன்றங்களும் உள்ளது.\n\n"}
{"id": "322564", "url": "https://ta.wikipedia.org/wiki?curid=322564", "title": "இம்பூர்", "text": "இம்பூர்\n\nஇம்பூர் \"(Impur)\" நகரம் இந்தியாவின் நாகாலாந்து மாநிலத்திலுள்ள ஒரு சட்டப் பேரவைத் தொகுதியாகும் . அமெரிக்க சமயப்பரப்பு நிறுவனங்கள் மூலம் 1894-ஆம் ஆண்டில் ஒரு சமயப்பரப்பு மையமாக இந்நகரம் நிறுவப்பட்டது. 1897 ஆம் ஆண்டு பேராலயச் சங்கம் நிறுவப்பட்டபோது இந்நகரம் அச்சங்கத்தின் தலைமையிடமாக உருவாகி இன்றுவரை செயல்பட்டு வருகிறது. நாகாலாந்திலுள்ள பேராலயங்களின் தலைமையிடமாக விளங்கும் இத்தலைமையகத்துடன் 159 பேராலயங்கள் இணைந்து செயற்படுகின்றன. மோகோக்சங் நகருக்கு வெளியே 15 கிலோமீட்டர் தொலைவில் இந்நகரம் உள்ளது. இம்பூரில் ஒரு மேல்நிலைப்பள்ளி, மருத்துவமனை மற்றும் ஒரு பேராலயம் ஆகியன இருக்கின்றன. சங்கிராட்சு, மோபங்குக்கெட் மற்றும் இலாங்யங்கு போன்ற கிராமங்கள் இம்பூரைச் சூழ்ந்துள்ளன.\n"}
{"id": "322566", "url": "https://ta.wikipedia.org/wiki?curid=322566", "title": "பாங்கே மாவட்டம்", "text": "பாங்கே மாவட்டம்\n\nபாங்கே மாவட்டம் (Banke District) (, மத்திய மேற்கு நேபாளத்தின் மாநில எண் 5-இல் உள்ள பனிரெண்டு மாவட்டங்களில் ஒன்றாகும். இம்மாவட்ட நிர்வாகத் தலைமையிடம் நேபாள்கஞ்ச் நகரம் ஆகும்.\n\nஇம்மாவட்டத்தின் பரப்பளவு 2,337 சதுர கிலோ மீட்டர்கள் கொண்டது. 2011-ஆம் ஆண்டின் மக்கள தொகை கணக்கெடுப்பின் படி, இம்மாவட்டத்தின் மக்கள் மக்கள் தொகை 491313 ஆகும். இம்மாவட்ட மக்கள் அவதி மொழி, நேபாளி மொழி மற்றும் உருது மொழி பேசுகின்றனர்.\n\nநேபாள்கஞ்ச், கோஹால்பூர் மற்றும் கஜுரா பஜார் இம்மாவட்டத்தின் மூன்று முக்கிய நகரங்கள் ஆகும்.\n\nSection::::புவியியல் மற்றும் தட்ப வெப்ப நிலை.\nபாங்கே மாவட்டத்தின் தெற்கில் இந்தியாவின் உத்தரப் பிரதேச மாநிலத்தின் சிராவஸ்தி மாவட்டம் மற்றும் பகராயிச் மாவட்டங்கள் எல்லையாக அமைந்துள்ளது.\n\nபாங்கே மாவட்டத்தின் பெரும்பகுதிகள் மேற்கு ரப்தி ஆற்றின் நீரால் வளமையாக உள்ளது.\n\nSection::::நகராட்சிகள் மற்றும் கிராம வளர்ச்சி சபைகள்.\nபாங்கே மாவட்டத்தில் நாற்பத்தி ஐந்து கிராம வளர்ச்சி சபைகளும், மூன்று நகராட்சிகளும் உள்ளது.\n\n"}
{"id": "322567", "url": "https://ta.wikipedia.org/wiki?curid=322567", "title": "குயர்வாசு", "text": "குயர்வாசு\n\nகுயர்வாசு \"(Gujarwas)\" இந்தியாவின் அரியானா மாநிலத்திலுள்ள மகேந்திரகார் மாவட்டம், அடேலி தாலுக்காவில் உள்ள ஒரு கிராமமாகும்.\nஅடேலி-மகேந்திரகார் சாலையில் அடேலியிலிருந்து 5 கிலோமீட்டர் தொலைவிலும், மகேந்திரகாரிலிருந்து 19 கிலோமீட்டர் தொலைவிலும் குயர்வாசு கிராமம் அமைந்துள்ளது. ஒர் ஆண்கள் பள்ளி மற்றும் இரண்டு பெண்கள் பள்ளி என மூன்று அரசுப் பள்ளிகள் இங்கு உள்ளன. ஆண்கள் பள்ளி மெட்ரிக் வரையிலும் பெண்கள் பள்ளிகளில் ஒன்று தொடக்கப் பள்ளி வரையும், மற்றொன்று மேல்நிலைப்பள்ளி வரையிலும் கல்வியளிக்கின்றன. \n\nஓம் பிரகாசு யாதவ் சனவரி 2016 முதல் மக்களால் தேர்ந்தெடுக்கப்பட்ட கிராமத்தலைவராகப் பணியாற்றி வருகிறார். குயர்வாசு கிராமத்தின் மக்கள்தொகை 2000 நபர்கள் ஆகும். இம்மக்கள் தொகையில் 52% நபர்கள் ஆண்கள் மற்றும் 48% நபர்கள் பெண்களாவர். 58% மக்கள் 35 வயதுக்கு கீழானவர்களாகவும், 28% மக்கள் 35 முதல் 60 வயதுக்கு உட்பட்டவர்களாகவும் உள்ளனர். 14% மக்கள் 60 வயதுக்கு மேற்பட்டவர்களாக இருக்கின்றனர். வருமானத்திற்கு இவர்கள் விவசாயத்தையே நம்பியுள்ளனர்.\nபாபா கோவிந்தா உள்ளிட்ட நான்கு முக்கியமான கோவில்கள் இக்கிராமத்தில் உள்ளன. கோலி பண்டிகைக்கு மூன்று நாட்களுக்கு முன்னர் சைத்ர துவாதசி என்ற திருவிழா ஒவ்வோர் ஆண்டும் இங்கு கொண்டாடப்படுகிறது.\n"}
{"id": "322568", "url": "https://ta.wikipedia.org/wiki?curid=322568", "title": "பைத்தடி மாவட்டம்", "text": "பைத்தடி மாவட்டம்\n\nபைத்தடி மாவட்டம் (Baitadi District) (), தூர மேற்கு நேபாளத்தின் நேபாள மாநில எண் 7-இல் அமைந்த ஒன்பது மாவட்டங்களில் ஒன்றாகும். மேலும் நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் \"தசரதசந்த்\" (Dasharathchand) நகரம் ஆகும்.\n\nஇம்மாவட்டம் 1,519 சதுர கிலோ மீட்டர் பரப்பளவு கொண்டது. 2011-ஆம் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 2,50,898 ஆகும். இதில் பெண்கள் 1,33,491 ஆக உள்ளனர். இம்மாவட்டத்தில் குமாவானி மொழி அதிகம் பேசப்படுகிறது. \nநேபாளத்தின் தூர மேற்கில் அமைந்த பைத்தடி மாவட்டத்தின் மேற்கு பகுதி இந்தியாவின் உத்தராகண்ட் மாநிலம் எல்லையாகக் கொண்டுள்ளது.\n\nஇம்மாவட்டம் 56 கிராம வளர்ச்சி மன்றங்களையும், இரண்டு நகராட்சிகளையும் கொண்டது.\n\nSection::::வேளாண்மை.\nசோளம், கோதுகை முக்கியப் பயிர்கள் ஆகும். வீட்டுப் பயன்பாட்டிற்கு நெல், தானியங்கள், பழங்கள் பயிரிடப்படுகிறது.\n\n"}
{"id": "322571", "url": "https://ta.wikipedia.org/wiki?curid=322571", "title": "இசுலாமியப் புத்தாண்டு", "text": "இசுலாமியப் புத்தாண்டு\n\nஇசுலாமிய புத்தாண்டு அல்லது ஹிஜ்ரி புத்தாண்டு (Islamic New Year ) () இசுலாமிய நாட்காட்டியில் ஆண்டு தொடக்கத்தை குறிக்கும் நாள் ஆகும்.இசுலாமிய நாட்காட்டியின் முதல் மாதமான முகரம் மாதத்தின் முதல் நாள் இசுலாமியப் புத்தாண்டாக அனுசரிக்கப்படுகிறது.\n\nSection::::வரலாறு.\nகி.பி. 622 இல் இசுலாமிய இறைதூதர் முகம்மது நபி அவர்கள் சவூதி அரேபியாவில் உள்ள மக்காவிலிருந்து மதீனாவிற்கு இடம் பெயர்ந்த நிகழ்ச்சி அரபு மொழியில் \"ஹிஜிரத்\" எனப்படும். அந்த ஆண்டே முதல் இசுலாமியத் புத்தாண்டு ஆகும்.\n\nSection::::கணக்கீடுகள்.\nசில இசுலாமியர்கள் நிலவை உள்ளூரில் நேரடியாக பார்த்து புதிய மாதத்தினைத் தீர்மானிக்கின்றனர். எனவே புதிய ஆண்டும் இதனடிப்படையில் தீர்மானிக்கப்படுகிறது. \nசவுதி அரேபியா உட்பட பெரும்பாலான இசுலாமிய நாடுகளில்,வானியல் கணக்கீடுகள் பின்பற்றி இசுலாமிய நாட்காட்டியில் எதிர்கால தேதிகள் தீர்மானிக்க படுகின்றன. புதிய ஆண்டும் இதனடிப்படையில் தீர்மானிக்கப்படுகிறது. \nSection::::நாள் ஆரம்ப நேரம்.\nஇசுலாமிய நாட்காட்டியில் நாள் சூரியன் மறையும் நேரம் அல்லது நிலவு தோன்றும் நேரம் என வரையறுக்கப்படுகிறது.\n\nSection::::கிரிகோரியன் நாட்காட்டி ஒப்பீடு.\nஇசுலாமிய நாட்காட்டி சந்திர ஆண்டின் படி கணக்கிடப்படுகிறது. கிரிகோரியன் நாட்காட்டி சூரிய ஆண்டின் படி கணக்கிடப்படுகிறது. எனவே இசுலாமிய ஆண்டு கிரிகோரியன் ஆண்டை விட பன்னிரெண்டு நாட்கள் குறைவாக இருப்பதால், இஸ்லாமிய புத்தாண்டு ஒவ்வொரு ஆண்டும் கிரிகோரியன் நாட்காட்டியில் அதே நாளில் வரவில்லை.\n\nகிரிகோரியன் நாட்காட்டியின்படி பின்வரும் தேதிகளில் இஸ்லாமிய புத்தாண்டு ஒத்திருக்கும்: \n"}
{"id": "322572", "url": "https://ta.wikipedia.org/wiki?curid=322572", "title": "பாசூரா மாவட்டம்", "text": "பாசூரா மாவட்டம்\n\nபாசூரா மாவட்டம் (Bajura District) (), நேபாள மாநில எண் 7-இன் ஒன்பது மாவட்டங்களில் ஒன்றானதும், நேபாளத்தின் 75 மாவட்டங்களில் ஒன்றானதும் ஆகும். மேல் இமயமலையில் அமைந்த இம்மாவட்டத் தலைமையிடம் மார்த்தாடி நகரம் ஆகும்.\n2011-ஆம் ஆண்டின் மக்கள் தொகை கணக்கெடுப்பின் படி, பாசூரா மாவட்டத்தின் மக்கள் தொகை 134912 ஆகும். இதன் பரப்பளவு 2,188 சதுர கிலோ மீட்டராகும்.\n\nஇம்மாவட்டத்தின் ஆண்டு சராசரி மழைப் பொழிவு 13,433 மில்லி மீட்டராகும். தட்ப் வெப்ப நிலை, கோடை காலத்தில் 40 பாகை செல்சியசும், குளிர் காலத்தில் பூஜ்யம் பாகை செல்சியசுக்கும் கீழ் உள்ளது.\nவேளாண்மை மற்றும் கால்நடை வளர்ப்பு இம்மாவட்ட மக்களின் முக்கியத் தொழிலாகும்.\n\nSection::::நகராட்சிகளும், கிராம வளர்ச்சி மன்றங்களும்.\nஇம்மாவட்டம் ஒரு நகராட்சியும், 24 கிராம வளர்ச்சி மன்றங்களையும் கொண்டுள்ளது.\n\nSection::::மக்கள் தொகையில்.\n2011-ஆம் ஆண்டில் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 134,912 ஆகும். அதில் பெண்கள் 69,106 (51%) ஆகவும், ஆண்கள் 65,806 (49%) ஆகவும் உள்ளனர். 24,908 வீடுகள் கொண்ட இம்மாவட்டத்தின் மக்கள் அடர்த்தி ஒரு சதுர கிலோ மீட்டருக்கு 62 நபர்கள் வீதம் வாழ்கின்றனர். எழுத்தறிவு விகிதம் 32% ஆக உள்ளது. இம்மாவட்டத்தில் பல இன மக்கள் வாழ்ந்தாலும், பேச்சு மொழி நேபாள மொழியாக உள்ளது.\n\n\n"}
{"id": "322575", "url": "https://ta.wikipedia.org/wiki?curid=322575", "title": "பட்சார்", "text": "பட்சார்\n\nபட்சார் \"(Batsor)\" இந்தியாவின் அசாம் மாநிலம், நல்பாரி மாவட்டத்திலுள்ள ஒரு கிராமம் ஆகும். பெல்சார், சுர்சுரி, கோல்பரா போன்ற கிராமங்கள் பட்சாரைச் சூழ்ந்துள்ளன . \n\nSection::::கலாச்சாரம்.\nSection::::மொழி.\nகாம்ரூப் மண்டலத்தைப் போலவே பட்சார் கிராமத்திலும் காம்ரூபி மொழியைப் பயன்படுத்தினர்.\n\nSection::::விழாக்கள்.\nதோமாகி, அமாடி, துர்கா பூசை, காளி பூசை, தீபாவளி, சிவராத்திரி, கிருட்டிண செயந்தி போன்றவை இக்கிராமத்தின் பிரதான திருவிழாக்களாக இருந்தன. கிராம மக்களின் தினசரி வாழ்வில் பண்டைய கலாச்சாரத்தின் தாக்கங்கள் நன்கு பரவியிருந்தன. காளி மந்திர், காமாக்யா மந்திர், துர்கா மந்திர் போன்றவை சில பண்டைக்கால கோயில்களுக்கு எடுத்துக்காட்டுகளாகும். \n\nSection::::போக்குவரத்து.\nநல்பாரி மற்றும் கவுகாத்தி நகரங்களுடன் இக்கிராமம் தினசரி பேருந்துகளால் இணைக்கப்பட்டுள்ளது. இவைதவிர தனியார் பேருந்துகளும் இக்கிராமத்தை பிற பகுதிகளுடன் இணைக்கின்றன. தேசிய நெடுஞ்சாலை 31 இக்கிராமத்தின் வடக்கிலிருந்து தெற்கு நோக்கி செல்கிறது.\n"}
{"id": "322580", "url": "https://ta.wikipedia.org/wiki?curid=322580", "title": "வாடன் சம்பா (நெல்)", "text": "வாடன் சம்பா (நெல்)\n\nவாடன் சம்பா (\"Vadan Samba\") பாரம்பரிய நெல் வகைகளில் இளம் குழந்தைக்கு முதல் உணவாக (இதன் அரிசிக் கஞ்சி) வழங்கப்படும் இது, மானாவாரி மற்றும் வறட்சியான பகுதிகளில் பரவலாகச் சாகுபடி செய்யப்படும் நெல் இரகமாகும். வறட்சியைத் தாங்கி, மழை பெய்யும்போது பயிர் வளர்ச்சி அடையும் தன்மை கொண்ட வாடன் சம்பா, சுமார் நான்கடி வரையிலும் வளரக்கூடிய நெல் வகையாகும். நூற்று நாற்பது நாள் வயதுடைய நீண்ட காலப் பயிரான இந்நெல் இரகம், மஞ்சள் மற்றும் பழுப்பு நிறத்துடன் கூடிய சன்ன இரக அரிசியைக் கொண்டது.\n\nSection::::பராமரிப்பு.\nவாடன் சம்பா நெற்பயிருக்கு ஒருமுறை மூலிகை பூச்சி விரட்டியும், ஒருமுறை பஞ்சகவ்யமும் பயன்படுத்தினால் ஒரு ஏக்கருக்கு இருபத்து ஐந்து மூட்டைவரை மகசூல் கிடைக்ககூடிய இந்த இரகத்தின் விற்பனைக்கு நல்ல வரவேற்பு உண்டு. மேலும், இந்த இரகத்துக்கு இரசாயன உரங்களோ, பூச்சிக்கொல்லிகளோ தேவையில்லை என கருதப்படுகிறது. பூச்சி, மற்றும் நோய் எதிர்ப்புச் சக்தி நிறைந்துள்ள இந்நெல் இரகம், நெல் மணிகள் கொட்டும் தன்மை கொண்டவை என்பதால், பத்து நாட்களுக்கு முன்பாக அறுவடை செய்வது அவசியம் என்று கூறப்படுகிறது.\n\nSection::::சன்ன இரகம்.\nஇந்த நெல்லின் அரிசி சன்ன இரகமாகவும், சத்து மிகுந்த இரகமாகவும் இருப்பதால் உணவு மற்றும் பலகார வகைகளுக்கு ஏற்றதாக அதிகம் விரும்பப்படுகிறது. உணவுத் திருவிழாக்களில் பங்கேற்க வாடன் சம்பா அரிசியில் பலகாரம் செய்ய விரும்பும் பெண்கள் இருக்கிறார்கள் என்கின்றனர். மிகுந்த ருசியுடன் இருப்பதால் மக்களிடையே வாடன் சம்பா பெரும் வரவேற்பு பெற்றுள்ளது.\n\nSection::::பருவகாலம்.\nமத்திய, மற்றும் 130 நாள் முதல், 140 நாள் வரையிலான நீண்டக்கால நெல் வகையைச்சார்ந்த வாடன் சம்பா, தமிழ்நாட்டின் அனைத்து மாவட்டங்களிலும், சம்பா பட்டம் எனப்படும் ஆகத்து, மற்றும் செப்டம்பர் மாதங்களில் சாகுபடி செய்ய ஏற்ற நெல் இரகமாகும்.\n\nSection::::மருத்துவக் குணம்.\nஅதீதமான மருத்துவக் குணமும் கொண்ட வாடன் சம்பா, மஞ்சள் காமாலை போன்ற நோய்களுக்கு மூலிகை வைத்தியம் எடுத்துக்கொள்பவர்கள் பத்தியம் (உணவு கட்டுப்பாடு) இருக்க வேண்டும். மேலும், பேதிக்கு மருந்து சாப்பிடுபவர்களுக்கும் வாடன் சம்பா அரிசிக் கஞ்சி வைத்துக் கொடுக்கும் பழக்கம் கிராமப் பகுதிகளில் இன்றும் இருந்துவது குறிப்பிடத்தக்க ஒன்றாகும். குழந்தைகளுக்கு முதன்முதலில் சோறு ஊட்டும்போது இந்த அரிசியைத் தேர்ந்தெடுக்கிறார்கள். அதற்குக் காரணம் விரைவில் சீரணம் ஆவதும், நோய் எதிர்ப்புச் சக்தி மிகுந்ததுமான இந்த நெல் இரகம், குழந்தைகளின் வளர்ச்சி மற்றும் ஆரோக்கியத்துக்கும் சிறந்ததாக இருக்கும் என்பது தெரியவருகிறது.ref name=\"thehin\"/>\n\n\n"}
{"id": "322582", "url": "https://ta.wikipedia.org/wiki?curid=322582", "title": "பஜாங் மாவட்டம்", "text": "பஜாங் மாவட்டம்\n\nபஜாங் மாவட்டம் (Bajhang District) (, தூர மேற்கு நேபாளத்தின், மாநில எண் 7-இல் அமைந்த மாவட்டமாகும். இது நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம், சேத்தி ஆற்றின் கரையில் உள்ள செயின்பூர் நகரம் ஆகும்.\n\nபஜாங் மாவட்டம், 2011-ஆண்டு மக்கள் தொகை கணக்கெடுப்பின் படி 1,95,159 மக்கள் தொகையும், 3,422 சதுர கிலோ மீட்டர் பரப்பளவும், கொண்டது. திபெத் தன்னாட்சிப் பகுதி இம்மாவட்டத்தின் வடமேற்கு எல்லையாக அமைந்துள்ளது.\n\nSection::::நகராட்சிகளும், கிராம வளர்ச்சி சபைகளும்.\nபஜாங் மாவட்டத்தில் 44 கிராம வளர்ச்சி சபைகளும், ஒரு நகராட்சி மன்றமும் உள்ளது.\n\n"}
{"id": "322584", "url": "https://ta.wikipedia.org/wiki?curid=322584", "title": "பாகலுங் மாவட்டம்", "text": "பாகலுங் மாவட்டம்\n\nபாகலுங் மாவட்டம் (Baglung District) ( ), நேபாளத்தின் மாநில எண் 4-இல் அமைந்துள்ளது. இம்மாவட்டம் நேபாளத்தின் 75 மாவட்டங்களில் ஒன்றாகும். இம்மாவட்டத் தலைநகரம் காளி கண்டகி ஆற்றின் கரையில் உள்ள \"பாகலுங்\" நகரம் ஆகும்.\n\nஇம்மாவட்டம் 1,784 சதுர கிலோ மீட்டரும், 2011-ஆம் ஆண்டு மக்கள் தொகை கணக்கெடுப்பின் படி 2,68,613 மக்கள் தொகையும் கொண்டது. \n\nSection::::கிராம வளர்ச்சிக் குழுக்களும், நகராட்சிகளும்.\nபாகலுங் மாவட்டம் 59 கிராம வளர்ச்சி சபைகளும், ஒரு நகராட்சி மன்றமும் கொண்டது. \nஉயர்ந்த மலைப்பாங்கான பாகலாங் மாவட்டத்தில் பல மலை ஆறுகளையும், தொங்கும் பாலங்களையும் கொண்டது. இந்து சமயம் மற்றும் பௌத்த சமயங்களை மக்கள் பின்பற்றுகின்றனர். புன், தாபா, ராணா, மகர், செத்திரி, பிராமணர், நேவார் மக்கள், குரூங் மற்றும் தகாளி மக்கள் அதிகம் வாழ்கின்றனர்.\n\nஇம்மலை மாவட்டத்தில் மூலிகைச் செடிகள், நெல், சோளம், கோதுமை மற்றும் உருளைக் கிழங்கு அதிகம் பயிரிடப்படுகிறது.\n\nSection::::புவியியல் மற்றும் தட்ப வெப்பம்.\nபாகலுங் மாவட்டத்தின் கோடை கால அதிக பட்ச வெப்பம் 37.5 பாகை செல்சியஸ் ஆகவும், குளிர் கால குறைந்த பட்ச வெப்பம் -15 பாகை செல்சியஸ் ஆகவும் உள்ளது. \nஇம்மாவட்டம் கடல் மட்டத்திலிருந்து 650 மீட்டர் உயரத்திலிருந்து 4,300 மீட்டர் உயரம் வரை இமயமலையில் பரவி உள்ளது.\n\n\n"}
{"id": "322585", "url": "https://ta.wikipedia.org/wiki?curid=322585", "title": "அட்டப்பிரகரணம்", "text": "அட்டப்பிரகரணம்\n\nஅட்டப்பிரகரணம் என்பது வட மொழியில் தோன்றிய சித்தாந்த சாத்திர நூல்களாகும். தமிழ் மொழியில் பதினான்கு மெய்கண்ட சாத்திரங்கள் தோன்றி சைவ சித்தாந்தக் கோட்பாட்டினை வளர்த்தது போன்று வடமொழி சித்தாந்த வளர்ச்சியில் குறிப்பிடத்தக்க நூல்களாகும். இவை கி.பி 8 -12 நூற்றாண்டுகளுக்கு இடைப்பட்டவையாகக் கொள்ளப்படுகின்றன. இதனால் தமிழ் மொழிச் சித்தாந்த சாத்திரங்களுக்கு காலத்தால் முற்பட்ட நூல்களாக அமைகின்றன. போஜதேவர், பத்தர மகாண்டா, சத்யஜோதி சிவாச்சாரியார், ஸ்ரீகண்டாசாரியார் ஆகியோரால் இயற்றப்பட்ட நூல்களாக இவை விளங்குகின்றன. \n\n\nதமிழில் தோன்றிய சித்தாந்த சாத்திர நூல்களோடு கருத்துவேறுபாடு இன்றியனவாக சைவ சித்தாந்த தத்துவங்களைப் பேசுகின்றன.\n"}
{"id": "322590", "url": "https://ta.wikipedia.org/wiki?curid=322590", "title": "போர்த்துக்கேயரின் முதலாவது யாழ்ப்பாணப் படையெடுப்பு", "text": "போர்த்துக்கேயரின் முதலாவது யாழ்ப்பாணப் படையெடுப்பு\n\nபோர்த்துக்கேயரின் முதலாவது யாழ்ப்பாணப் படையெடுப்பு என்பது, 1560ம் ஆண்டில் கோவாவில் போர்த்துக்கேயரின் அரசப்பிரதிநிதியாக இருந்த டொம் கான்சுட்டன்டீனோ டி பிரகன்சா தலைமையில் யாழ்ப்பாண இராச்சியத்தின் மீது எடுக்கப்பட்ட படை நடவடிக்கையைக் குறிக்கும். இராச்சியத்தின் தலைநகரமான நல்லூர் கைப்பற்றப்பட்டது எனினும், யாழ்ப்பாண அரசன் முதலாம் சங்கிலி பிடிக்க முடியவில்லை. பிரகன்சாவுடன் ஒப்பந்தம் ஒன்றைச் செய்துகொண்டு மீண்டும் நல்லூருக்குள் நுழைந்த சங்கிலி போர்த்துக்கேயருக்கு எதிரான மக்கள் கிளர்ச்சியொன்றை உருவாக்கி அவர்கள் தப்பி ஓடவேண்டிய நிலையை ஏற்படுத்தினான். எனினும், இந்தப் போரினால் யாழ்ப்பாண இராச்சியம் அதன் ஒரு பகுதியான மன்னார்த் தீவையும் அதனை அண்டிய பகுதிகளையும் போர்த்துக்கேயரிடம் இழந்தது.\n\nSection::::பின்னணி.\n1540ல் யாழ்ப்பாண இராச்சியத்தின் ஒரு பகுதியாகிய மன்னாரில் போர்த்துக்கேயக் குருமாரின் மதமாற்ற நடவடிக்கைகளுக்கு எதிராக முதலாம் சங்கிலி எடுத்த தீவிர நடவடிக்கைகளால் மதமாற்றம் செய்யப்பட்ட 800 மன்னார் குடிமக்கள் கொல்லப்பட்டனர். இதனால் ஆத்திரமடைந்த போர்த்துக்கேயக் குருமார், யாழ்ப்பாண அரசனைத் தண்டிக்கும்படி கோவாவில் இருந்த போர்த்துக்கேய அரசப்பிரதிநிதிக்கு அழுத்தங்களைக் கொடுத்துவந்தனர். இந்தியாவில் இருந்த போர்த்துக்கேயரின் ஆட்சிப்பகுதிகளைச் சுற்றியிருந்த தாயக அரசுகளின் பயமுறுத்தல்களை எதிர்கொள்ளவேண்டி இருந்ததாலும், அவர்களின் வணிக நோக்கங்களுக்கு யாழ்ப்பாண இராச்சியம் எவ்வித வாய்ப்புகளையும் வழங்காததினாலும், யாழ்ப்பாணத்தின் மீது நடவடிக்கை எடுப்பதில் அவர்கள் உற்சாகம் காட்டவில்லை. சளைக்காத குருமார் போர்த்துக்கேயப் பேரரசன் வரை இந்த விடயத்தை எடுத்துச் சென்றனர். பேரரசனும் யாழ்ப்பாண அரசனைத் தண்டிப்பதற்கான ஆணையை கோவாவில் இருந்த அரசப் பிரதிநிதிக்கு அனுப்பியிருந்தான். எனினும் குருமார் விரும்பிய அளவு வேகமாக எதுவும் நடக்கவில்லை.\n\n1558ல் டொம் கான்சுட்டன்டீனோ டி பிரகன்சா போர்த்துக்கேய அரசப்பிரதிநிதியாக கோவாவுக்கு வந்தான். புறப்படுமுன், யாழ்ப்பாண இராச்சியம் தொடர்பில் போர்த்துக்கேய அரசன் மூன்றாம் ஜோன் முன்னைய அரசப் பிரதிநிதிகளுக்கு அனுப்பிய ஆணை வேறு போர்களில் கவனம் செலுத்தவேண்டி இருந்ததனாலோ, பிற காரணங்களாலோ நிறைவேற்றப்படாமல் இருப்பதை ஏற்றுக்கொள்ள முடியாது என்றும், கிறித்தவத்துக்கு வேண்டிய ஆதரவை வழங்குவதில் மெத்தனம் காட்டப்படுவது குறித்து குருமார் முறைப்பாடு செய்வதாகவும் கூறிய போர்த்துக்கேய அரசி கத்தரீனா, இந்த விடயத்தில் சிறப்புக் கவனம் எடுக்குமாறு பிரகன்சாவைக் கேட்டுக்கொண்டிருந்தார். யாழ்ப்பாண அரசன் மன்னாரில் செய்த கொடுமைகளுக்காகவும், தொடர்ந்து கிறித்தவத்துக்கு எதிரான அவனது நடவடிக்கைகளுக்காகவும் அவன் இன்னும் தண்டிக்கப்படாமல் இருப்பது வருத்ததுக்கு உரியது என்றும் அரசி எடுத்துக்கூறி இருந்தார். எனவே இந்தியாவுக்கு வந்த பிரகன்சா தானே யாழ்ப்பாணத்துக்குப் படையெடுத்துச் சென்று போர்த்துக்கேய அரசனின் ஆணையை நிறைவேற்றத் தீர்மானித்தான்.\n\nSection::::படையெடுப்பு.\n1560 செப்டெம்பரில் ஏறத்தாழ 100 கடற்கலங்களில் படைகளை ஏற்றிக்கொண்டு பிரகன்சா யாழ்ப்பாணம் நோக்கிப் புறப்பட்டான். யாழ்ப்பாணத்தில் எங்கே இறங்குவது என்பது குறித்து விரிவாக ஆராய்ந்தபின் கொழும்புத்துறையில் இறங்குவது எனத் தீர்மானம் எடுக்கப்பட்டது. கோவாவில் இப்போருக்காக 4000 பேர் பதிவு செய்திருந்தும் கப்பலில் 1200 பேர்களே இருப்பது கண்டறியப்பட்டது. மிகக் குறைவான படைவீரரே தம்மிடம் இருப்பதை அறிந்த பிரகன்சா, தான் செய்ய நினைத்தவை எல்லாவற்றையுமே செய்யமுடியாது என்பதை உணர்ந்துகொண்டான். எனினும், இருந்த படையினரை ஐந்து கப்பித்தான்களின் கீழ் ஐந்து பிரிவுகளகப் பிரித்தான். போர்த்துக்கேயர் கப்பல்கள் கடற்கரையை அணுகியபோது, இளவரசன் ஒருவன் தலைமையிலான யாழ்ப்பாண அரசனின் படைகள் போர் முழக்கத்துடன் தாக்குதலுக்குத் தயாராயின. ஆனால், போர்த்துக்கேயரின் கப்பல்களிலிருந்து நிகழ்த்தப்பட்ட சரமாரியான கனரகப் பீரங்கித் தாக்குதல்கள் யாழ்ப்பாணப் படையினரிடையே பெரும் உயிர்ச் சேதத்தை ஏற்படுத்தின. இதனால், யாழ்ப்பாணப் படை பின்வாங்கியது. போர்த்துக்கேயர் எதிர்ப்பின்றி கரையிறங்கினர். எனினும், தொடர்ந்து முன்னேறிய படையினரை மறைந்திருந்த இளவரசனின் படைகள் தாக்கின. இப்படை கடுமையான எதிர்ப்பைக் காட்டியபோதும், போர்த்துக்கேயர் தாக்குதல்களை முறியடித்து முன்னேறினர். சிறிது தூரம் அணிவகுத்துச் சென்ற பின்னர் போர்த்துக்கேயப் படைகள் நல்லூர் நகரம் கண்ணுக்குத் தெரியும் தொலைவுக்குள் வந்தன. அக்காலத்தில் நல்லூர் நகரம் ஒரு வெளியின் நடுவில் அமைந்திருந்தது. சுற்றிலும் கல்லும் மண்ணும் கலந்து கட்டிய மதில்கள் இருந்தன. பீரங்கிகள் பொருத்தப்பட்ட சில பலம் வாய்ந்த கொத்தளங்களும் காணப்பட்டன. சுற்றிலும், பதுங்கு குழிகள் அமைக்கப்பட்டு துப்பாக்கி ஏந்திய வீரர்கள் நிறுத்தப்பட்டிருந்தனர்.\n\nபோர்த்துக்கேயர் உள்நுழையும்போது தாக்குதல் நடத்திப் பெரும் சேதத்தை உண்டுபண்ணும் நோக்கோடு கோட்டை மதிலின் ஒரு பகுதி ஏற்கெனவே உடைக்கப்பட்டிருந்தது. இதற்கூடாக போர்த்துக்கேயர் நுழையும் போது கவனமாக இருந்ததால், பெரிய இழப்பு ஏற்படவில்லை. ஐந்து குழுக்களாக உள்ளே நுழைந்த போர்த்துக்கேயப் படைகளுடன் நகர வீதிகளில் சங்கிலியின் மகன் தலைமையிலான யாழ்ப்பாணப் படைகள் சண்டையில் ஈடுபட்டன. எனினும் பெரும்பாலும் வில், அம்புகளோடு போராடிய யாழ்ப்பாணப் படைகள், போர்த்துக்கேயரின் நவீன ஆயுதங்களுக்கும், போர்த்திறமைக்கும் ஈடுகொடுக்க முடியாமல் பின்வாங்கின. சங்கிலி அரண்மனையைக் கைவிட்டு கோப்பாயில் இருந்த சிறிய கோட்டைக்குப் பின்வாங்கினான். போர்த்துக்கேயப் படைகள் நல்லூர் நகரைக் கைப்பற்றிக்கொண்டன. இரவாகிவிட்டதால், சங்கிலியைத் தேடிச்செல்லும் பணியை அடுத்தநாள் விடியும் வரை போர்த்துக்கேயர் பின்போட்டனர். ஆனால், விடிவதற்கு முன்னரே அரண்மனைக்குத் தீவைப்பித்த சங்கிலி, வன்னிப் பகுதியை நோக்கிப் பின்வாங்கினான். போர்த்துக்கேயருடைய படையின் ஒரு பகுதி மன்னனைப் பிடிப்பதற்காக அவனைத் தொடர்ந்து சென்றது. எனினும், போர்த்துக்கேயப் படைகளுக்கு இம்முயற்சியில் வெற்றி கிடைக்கவில்லை.\n\nஅதேநேரம், படை பலத்தால் போர்த்துக்கேயரைத் தனது நாட்டில் இருந்து விரட்ட முடியாது என்பதை உணர்ந்துகொண்டதனால், தந்திரமாக அவர்களை வெளியேற்றச் சங்கிலி தீர்மானித்தான். போர்த்துக்கேய அரசப்பிரதிநிதி பிரகன்சாவுடன் பேச்சு நடத்துவதற்காகத் தூது அனுப்பினான். போர்த்துக்கேயப் படைகளும் அவ்வேளையில் மிகவும் நெருக்கடியான சூழ்நிலையில் இருந்தன. படையினர் களைப்புற்றிருந்தனர். உணவுப்பொருட்கள் கையிருப்பில் இல்லை. வெடிமருந்துகளும் போதிய அளவில் இல்லை. எனவே இந்த வாய்ப்பைப் பயன்படுத்திக்கொள்ள பிரகன்சா முடிவு செய்து, கடுமையான நிபந்தனைகளோடு கூடிய உடன்பாடு ஒன்றைச் சங்கிலி ஏற்றுக்கொள்ளவைத்தான்.\n\nSection::::ஒப்பந்தம்.\nஇந்த ஒப்பந்தத்தில் பின்வரும் அம்சங்கள் காணப்பட்டன:.\n\n\nஏதாவது வழிமூலம் மீண்டும் அரச பதவியை ஏற்றுக்கொண்டு அதன் பின்னர் போர்த்துக்கேயரை வெளியேற்றிவிடலாம் என்ற எண்ணத்துடனேயே சங்கிலி இவ்வாறான ஒப்பந்தத்தை ஏற்றிருக்கக்கூடும்.\n\nSection::::போர்த்துக்கேயர் வெளியேற்றம்.\nஒப்பந்தத்தின் பின்னர் சங்கிலி நல்லூருக்குத் திரும்பினான். முடிக்குரிய இளவரசனும், இரண்டு முதலிமாரும் பிணையாகப் போர்த்துக்கேயரிடம் ஒப்படைக்கப்பட, அவர்கள் போத்துக்கேயரின் கப்பல்களில் தடுத்து வைக்கப்பட்டனர். சங்கிலி கொடுக்கவேண்டியவற்ரைப் பெற்றுக்கொள்வதற்காகப் படையினர் சிலநாட்கள் அங்கேயே இருந்தனர். சங்கிலி மக்கள் கிளர்ச்சியை உருவாக்கிப் போர்த்துக்கேயரை வெளியேற்றும் திட்டத்தை உருவாக்கியதாகச் சொல்லப்படுகிறது. சங்கிலி நல்லூரில் இல்லாத காலத்தில் போர்த்துக்கேயர் மக்களின் பொருட்களைக் கொள்ளையடித்தும், அவர்களுடைய பசுக்களைக் கொன்று தின்றும், பெண்களை மானபங்கப்படுத்தியும் கொடுமைப்படுத்தினர். இதனால் மக்களும் கோபமுற்றிருந்தனர். குறித்த நாளொன்றில் கிளர்ச்சி வெடித்தது. பிரகன்சா வேட்டைக்குச் சென்றிருந்தான். போர்த்துக்கேயர் சிலர் நகருக்குள் இருந்தனர். இன்னும் சிலர் பொருட்கள் வாங்குவதற்காக ஊர்களுக்குள் சென்றிருந்தனர். நேரத்தை இழக்க விரும்பாத பாதிரிமார்கள் சிலர் மக்களை மதம் மாற்றுவதற்கான முயற்சிகளில் ஈடுபட்டிருந்தனர். வழியில் கண்ட போர்த்துக்கேயர் அனைவரையும் கிளர்ச்சிக்காரர்கள் கொன்றனர். முந்திய நாட்களில் மதம் மாறிய உள்ளூர் மக்களும் கொலைசெய்யப்பட்டனர்.\n\nபோர்த்துக்கேயர் முகாமிட்டிருந்த கோட்டை எவரும் வெளியேற முடியாதபடி கிளர்ச்சியாளர்களால் சூழப்பட்டிருந்தது. உள்ளே 200 வரையான நோயுற்ற படையினர் இருந்தனர். நாகபட்டினத்தில் இருந்து அனுப்பப்பட்ட ஒரு தொகுதி மீட்புப் படையினர் கிளர்ச்சியாளரின் எதிர்ப்புக்களைச் சமாளித்துக் கோட்டைக்குள் புகுந்தனர். எனினும், திட்டமிட்டபடி நோயாளர்களைக் கப்பலுக்கு அனுப்ப முடியவில்லை. நீண்ட நாட்கள் முற்றுகையின் கீழ் இருப்பது சாத்தியமில்லை என்பதை உணர்ந்துகொண்ட போர்த்துக்கேயத் தளபதிகள் கோட்டையைவிட்டு வெளியேறத் தீர்மானித்தனர். முகாமுக்குத் தீவைத்த அவர்கள், தூக்கிச் செல்ல முடியாத ஆயுதங்களை அழித்துவிட்டுத் தூக்கிச் செல்லக்கூடியவற்றோடு நோயாளர்களையும் சுமந்துகொண்டு வெளியேறி, கிளர்ச்சியாளர்களின் தாக்குதல்களுக்கு நடுவே தமது கப்பல்களுக்குத் தப்பிச் சென்றனர். போர்த்துக்கேயர் யாழ்ப்பாணத்தை விட்டு வெளியேறினாலும் இராச்சியத்தின் ஒரு பகுதியான மன்னார்த்தீவைக் கைப்பற்றிக்கொண்டு அங்கே ஒரு கோட்டையையும் கட்டினர்.\n\nSection::::விளைவுகள்.\nயாழ்ப்பாண இராச்சியம் முழுமையாகப் போர்த்துக்கேயரின் கையில் சிக்காமல் தப்பினாலும் மன்னார்த்தீவு போர்த்துக்கேயரின் கட்டுப்பாடுக்குள் சென்றது ஒரு முக்கியமான பின்னடைவு. நிலப்பகுதிகை இழந்தது ஒருபுறம் இருக்க அப்பகுதியில் இடம்பெற்றுவந்த முத்துக்குளிப்பு வருமானத்தையும் யாழ்ப்பாண மன்னன் இழந்தான். அத்துடன் மன்னாரில் இருந்து யாழ்ப்பாண இராச்சியத்தின்மீது கண்காணிப்புச் செலுத்துவதும் போர்த்துக்கேயருக்கு இலகுவாக அமைந்தது. திருக்கேதீசுவரத்தில் இருந்த பழைமையான சிவன் கோயிலும் இக்காலத்திலேயே போர்த்துக்கேயரால் இடிக்கப்பட்டது.\n\nபோர்த்துக்கேயர் தமது கப்பலில் பிணையாக வைத்திருந்த முடிக்குரிய இளவரசனையும் கோவாவுக்குக் கொண்டு சென்றனர். அங்கே அவன் கத்தோலிக்க மதத்துக்கு மாற்றப்பட்டான். 1571 வரையே அவன் வாழ்ந்ததாகத் தெரிகிறது.\n\n"}
{"id": "322592", "url": "https://ta.wikipedia.org/wiki?curid=322592", "title": "தன்வேதனைக்காட்சி", "text": "தன்வேதனைக்காட்சி\n\nதன்வேதனைக்காட்சி என்பது சித்தாந்தக் கோட்பாட்டில் காட்சி அளவையியலில் பயன்படுத்தப்படும் பதமாகும். மனம், பொறி முதலியவற்றின் உதவியின்றி ஆன்ம ஞானத்தினால் அராகம், வித்தை, கலை முதலிய தத்துவங்களால் உண்டாகும் இன்ப துன்பங்களைப் புரிதலாகும்.\nசிவஞானசித்தியார்,\n\"காண்டல் வாயின் மனந்தன்வே தனையோடியோக\nகாட்சியென ஈண்டு நான்காம்\"\n\nஎன்று வாயிற்காட்சி, மானதக்காட்சி, தன்வேதனைக்காட்சி, யோகக்காட்சி எனும் நால்வகைக் காட்சிகளைக் குறிப்பிடுகின்றது.\n\nநான் இன்புறுகின்றேன், நான் மயங்குகின்றேன், நான் கலங்குகின்றேன் போன்ற அறிவுநிலைகள் தன்வேதனைக் காட்சிக்குரிய எளிமையாள உதாரணங்களாகும்.\n\nதன்வேதனைக் காட்சி நிலையில் காட்சியானது அகநிலைப்படுத்தப்பட்ட வகையில் அகச்செயற்பாடுகளைக் கண்டு கொள்ளும் தன்மைக்குரியதாகின்றது.\n"}
{"id": "322595", "url": "https://ta.wikipedia.org/wiki?curid=322595", "title": "பிரத்தியட்சம்", "text": "பிரத்தியட்சம்\n\nபிரத்தியட்சம் என்பது தமிழில் காட்சியளவை அல்லது புலக்காட்சி என வழங்கப்படுகின்றது. பிரத்தி+அக்ச அல்லது பிரத்தி+அக்சி எனப் பகுத்து புலனுறுப்புக்கு முன்னதாக அல்லது கண் முதலான புலன்களுக்கு முன்னதாக எனப் பொருள்சுட்டும் வகையில் அமைகின்றது.\n\nபொதுவாக கண் முதலான ஐம்புலன்களாலும் பெறப்படும் அறிவு புலக்காட்சி எனப்படும். எனினும் இந்திய தத்துவங்களிடையே காட்சி பற்றிய வரைவிலக்கணப்படுத்தலில் வேறுபாடுகள் காணப்படுகின்றன.\n\nசிவஞானசித்தியார் காட்சி பற்றிய வரைவிலக்கணப்படுத்தலில்\n\"மாசறு காட்சியை யந்திரிவின்றி விகற்பமுன்ன\nஆசற வறிவதாகும்\" என்று, நேரே அறிவதுடன் ஐயம், திரிபு, விகற்பம் ஆகியன இல்லாது அறிகின்ற அறிவே காட்சி எனக்கூறுகின்றமை குறிப்பிடத்தக்கதாகும்.\n"}
{"id": "322598", "url": "https://ta.wikipedia.org/wiki?curid=322598", "title": "கொட்டியாரப்பற்று", "text": "கொட்டியாரப்பற்று\n\nகொட்டியாரப்பற்று அல்லது கொட்டியாரபுரப்பற்று எனப்படுவது இலங்கையின் திருக்கோணமலை மாவட்டத்தின் மூதூர், வெருகல், சேருவில ஆகிய பிரதேச செயலாளர் பிரிவுகளை கொண்ட பிரதேசமாகும்.\n\nஏறத்தாழ 615 சதுகிலோமீற்றர் பரப்பளவைக் கொண்ட பிரதேசமான இப்பகுதியிலேயே இலங்கையின் நீளமான நதியாகிய மகாவலி கங்கை சமுத்திரத்தில் கலக்கின்றமையால் வளம் நிறைந்த பிரதேசமாகவும் விளங்குகின்றது.\n\nஐரோப்பிய காலனித்துவ ஆட்சிக் காலத்தில் சிறந்த கேந்திர முக்கியத்துவம் கொண்ட வாணிபத்துறையாக விளங்கியிருந்தது. ஒல்லாந்தரால் கட்டப்பட்ட கொட்டியாரக் கோட்டை (Koddiyar fort) இப்பகுதியிலேயே அமைந்துள்ளது. இதுவே ஒல்லாந்தரால் இலங்கையில் கட்டப்பட்ட முதலாவது கோட்டை ஆகவும் கூறப்படுகின்றது. எனினும் போர்த்துக்கேயரால் அரைவாசியிலேயே இடிக்கப்பட்டு பின்னர் மீண்டும் 1658 இல் கட்டப்பட்டது.\n\nஒல்லாந்தர் காலத்தில் கொட்டியாரபுரத்து வன்னிமையான \"இருமரபுந்துய்ய இளஞ்சிங்க வன்னிமை\" ஒல்லாந்தரைத் தாக்கி விரட்டியடித்துள்ளார். அவ்வாறே பிரித்தானியர் காலத்தில் 1803 இல் ஆங்கிலேயருக்கு எதிராக \"பண்டார வன்னியன்\" கொட்டியாரபுரத்தின் மீது படையெடுப்பு ஏற்படுத்தியுள்ளைமயையும் அறியமுடிகின்றது.\n"}
{"id": "322600", "url": "https://ta.wikipedia.org/wiki?curid=322600", "title": "உத்தராகண்ட சட்டமன்றத் தேர்தல், 2017", "text": "உத்தராகண்ட சட்டமன்றத் தேர்தல், 2017\n\n2017 உத்தராகண்ட சட்டமன்றத் தேர்தல்  உத்தராகண்ட சட்டமன்றத்திற்கான 70 உறுப்பினர்களைத் தேர்ந்தெடுக்க 15 பிப்ரவரி 2017 அன்று நடந்த தேர்தலைக் குறிக்கும்.\nஇதன் 70 தொகுதிகளுக்கும் ஒரே கட்டத்தில் வாக்குப்பதிவு நடந்தது. 2012 தேர்தலில் எந்தக் கட்சிக்கும் பெரும்பான்மை கிடைக்கவில்லை. எனினும் இந்திய தேசிய காங்கிரசு விசய் பகுகுணா தலைவராவுள்ள முற்போக்கு சனநாயக முன்னணி (உத்தராகண்டம்) உதவியுடன் ஆட்சி அமைத்தது. வாக்காளர் சரிபார்க்கும் காகித தணிக்கை சோதனை இங்கு தேர்தலின் போது நான்கு தொகுதிகளில் பயன்படுத்தப்படும்.\n\nSection::::கால அட்டவணை.\nஇந்தத் தேர்தல் அட்டவணையை இந்திய தேர்தல் ஆணையம், 4 ஜனவரி 2017 அன்று அறிவித்தது. \nSection::::வாக்குப் பதிவு.\nஉத்தராகண்டத்தின் 69 தொகுதிகளுக்கு நடந்த தேர்தலில் 68% வாக்குப் பதிவு நடந்தது. கர்னபிரயாக் தொகுதி பகுசன் சமாச் வேட்பாளர் குல்தீப் சிங் சாலை விபத்தில் மரணமடைந்ததால் அத்தொகுதியில் தேர்தல் நடைபெறவில்லை.\n\nSection::::முடிவுகள்.\nடோய்வாலா தொகுதியிலிருந்து தேர்ந்தெடுக்கப்பட்ட திரிவேந்திர சிங் ரவாத் முதல்வராக பதவியேற்றார்.\n\n"}
{"id": "322608", "url": "https://ta.wikipedia.org/wiki?curid=322608", "title": "எழுத்துக் குறியேற்ற முன்னெடுப்பு", "text": "எழுத்துக் குறியேற்ற முன்னெடுப்பு\n\nஎழுத்துக் குறியேற்ற முன்னெடுப்பு (எ.கு.மு) (Text Encoding Initiative (TEI)) என்பது எழுத்தை முதன்மைப்படுத்தும் ஒரு எண்ணிம மனிதவியல் துறைசார் சமூகம் (community of practice) ஆகும். இந்தச் சமூகம் 1980கள் தொடக்கம் தொடர்ச்சியாக இயங்கி வருகின்றது. தற்போது இவர்கள் மின்னஞ்சல் பட்டியல், சந்திப்புக்கள், மாநாடுகள், ஆய்வேடு, துறைசார் விக்கி, நிரல் களஞ்சியங்கள், கருவியாக்கம் ஆகியவற்றை நடாத்துகின்றனர். இவர்கள் விரிவான ஒரு நுட்பச் சீர்தரத்தை பராமரிக்கின்றனர். இந்தச் சீர்தரமும் எழுத்துக் குறியேற்ற முன்னெடுப்பு என்ற பெயரிலேயே அறியப்படுகின்றது.\n\nSection::::எ.கு.மு வழிகாட்டிகள்.\nஎ.கு.மு வழிகாட்டிகள் (TEI Guidelines) என்று அறியப்படும் சீர்தரம் ஒரு எழுத்தை பொருள்சார்ந்து குறியேற்றப் பயன்படுகின்றது. ஒவ்வொரு சிட்டை (tag) அல்லது உறுப்பினதும் (element), பண்புகளினதும் (attributes) பொருளும் விளக்கமும் குறிப்பாகத் தரப்படுகிறது.\n\nSection::::எடுத்துக்காட்டுக்கள்.\nSection::::உரைச் சிட்டைகள்.\nஎ.கு.மு எழுத்தை எந்த தேவையான அளவு பிரிவுகளுடனும் குறியேற்ற அனுமதிக்கின்றது. எ.கா பின்வரும் பத்தி வசனங்களாகவும் (s), சொற்றொடர்களாக்வும் (clauses) ஆகவும் குறியேற்றப்பட்டுள்ளது.\n\nSection::::பாடல்.\nஒரு பாடலை அல்லது பாவை குறியேற்றத் தேவையான சிட்டைகளை எ.கு.மு கொண்டுள்ளது. பின்வரும் எடுத்துக்காட்டு ஒரு பிரெஞ்சுச் செய்யுளின் குறியேற்றம் ஆகும்.\n<div type=\"sonnet\">\n</div>\nSection::::தெரிவுச் சிட்டைகள்.\nஒரு எழுத்தின் குறிப்பிட்ட பகுதிகள் வெவ்வேறு வகைகளில் புரியப்பட வேண்டும் எனில், எ.கு.மு choice சிட்டைகளைப் பயன்படுத்தி அந்தத் தெரிவைக் குறியேற்ற முடியும். பின்வரும் எடுத்துக்காட்டில் choice சிட்டைகள் இருமுறை பயன்படுத்தப்பட்டுள்ளது. முதல் முறை சரியான ஆண்டைக் குறிக்கவும். இரண்டாவது முறை அசல் மற்றும் சீரான சொற்கூட்டலைக் குறிக்கவும் பயன்படுத்தப்பட்டுள்ளது.\n<p xml:id=\"p23\">Lastly, That, upon his solemn oath to observe all the above\narticles, the said man-mountain shall have a daily allowance of\nmeat and drink sufficient for the support of <choice>\nwith free access to our royal person, and other marks of our\n<choice>\n\n"}
{"id": "322612", "url": "https://ta.wikipedia.org/wiki?curid=322612", "title": "கட்டச்சம்பா (நெல்)", "text": "கட்டச்சம்பா (நெல்)\n\nகட்டச் சம்பா (\"Katta Samba\") பாரம்பரிய நெல் வகைகளில் ஒன்றாகும். பாரம்பரிய நெல் வகைகளில் மிகவும் குள்ள இரகமாக இருப்பதால், கட்டச்சம்பா என்றழைக்கப்படுகிறது. இந்தப் நெற்பயிருக்கு நோய் எதிர்ப்பு சக்தி அதிகம். ஒரு ஏக்கருக்கு முப்பது மூட்டைக்கு மேல் மகசூல் தரக்கூடியது.\n\nSection::::சிறப்பு.\nகட்டச்சம்பா நெல் இரகம், பருவநிலை மாற்றத்திலிருந்தும் இயற்கை சீற்றங்களிலிருந்தும் மீளக்கூடிய நெல் இரகங்களில் முதன்மையானது. உடலுக்கு வலுசேர்க்கும் வகையில் முதன்மையானதாக இந்நெல் இரகம் இருந்துள்ளது. இதன் அரிசி சோற்றினை மண்பானயில் தண்ணீர் ஊற்றி வைத்து, மறுநாள் காலையில் அருந்துவது உடலுக்கு நன்மைதரும்.\n\nஇந்த நெல் இரகத்தைப் பயிரிடுவதன் மூலம், குறைந்த செலவில் அதிக மகசூல் கிடைக்கும்.\n\nSection::::குறிப்புகள்.\n1966 ஆம் ஆண்டில் ஐம்பத்து எட்டு கிலோ எடை கொண்ட நான்கு மூட்டை நெல்லை விற்பனை செய்து கிடைக்கும் பணத்தைக் கொண்டு ஒரு பவுன் தங்கம் வாங்கலாம். இன்றைக்கு ஒரு பவுன் தங்கம் வாங்குவதற்கு இருபத்து ஒன்பது மூட்டை நெல்லுக்கான பணம் தேவைப்படும். நெல் விற்பனை தங்கத்தினுடைய விலையின் அடிப்படையில் கணக்கிடப்பட்டது குறிப்பிடத்தக்கது.\n\n\n"}
{"id": "322614", "url": "https://ta.wikipedia.org/wiki?curid=322614", "title": "லெதோ, அசாம்", "text": "லெதோ, அசாம்\n\nலெதோ \"(ஆங்கிலம்:Ledo அசாமி: লিডু)\" இந்தியாவின் அசாம் மாநிலத்தின் தின்சுகியா மாவட்டத்தில், இருக்கும் ஒரு சிறிய நகரமாகும். இந்தியாவின் கிழக்குகோடியில் உள்ள அகலப்பாதை இரயில்வே நிலையமாக இந்நகரம் உள்ளது. லெதோ சாலையின் தொடக்கப் புள்ளியாக உள்ள இந்நகரம், பிரித்தானிய ஆட்சிக்காலத்தில் சிட்டில்வெல் சாலை என்ற பெயராலும் அறியப்பட்டது. அமெரிக்கர்களும் , பிரித்தானியர்களும் இராணுவத் தளவாடங்களை பர்மாவின் (மியான்மர்) வழியாகச் சீனாவுக்கு கொண்டு செல்ல இச்சாலையைப் (தேசிய நெடுஞ்சாலை 38 மற்றும் தேசிய நெடுஞ்சாலை 153) பயன்படுத்தினர் .\n\nSection::::புவியியல்.\nலெதோ நகரம் கடல் மட்டத்திலிருந்து சராசரியாக 150 மீட்டர் உயரத்தில் அமைந்துள்ளது .\n\n"}
{"id": "322616", "url": "https://ta.wikipedia.org/wiki?curid=322616", "title": "லாங்மியுர்-டெய்லர் உணரி", "text": "லாங்மியுர்-டெய்லர் உணரி\n\nலாங்மியுர்-டெய்லர் உணரி \"(Langmuir–Taylor detector)\" என்பது டெய்லர் என்பவரால் உருவாக்கப்பட்ட ஒரு வகையான உணரியாகும் . மேற்பரப்பு அயனியாக்க உணரி அல்லது சூடான கம்பி உணரி என்ற பெயர்களாலும் இது அழைக்கப்படுகிறது. லாங்மியுர் மற்றும் கிங்தன் ஆகியோரின் கோட்பாடுகளின் அடிப்படையில் லாங்மியுர் இவ்வுணரியை உருவாக்கினார் . \n\nSection::::உருவாக்கம்.\nஇந்த கண்டுபிடிப்பு வழக்கமாக உயர் வேலை செயல்பாடு (பொதுவாக டங்ஸ்டன் அல்லது ரினியம்) ஒரு சூடான மெல்லிய இழை அல்லது ஒரு உலோக நாடா கொண்டுள்ளது. உயர் விடுப்பாற்றல் கொண்ட உலோகங்களின் (பொதுவாக தங்குதன் அல்லது இரேனியம்) ஒரு சூடான மெல்லிய இழை அல்லது ஒரு உலோக நாடா இவ்வுணரியில் உள்ளது. இழையின் மீது மோதும் நடுநிலை அயனிகள் அல்லது மூலக்கூறுகளால், மேற்பரப்பு அயனியாக்கச் செயல்முறையின் விளைவாக நேர்மின்சுமையுள்ள அயனிகளாக வெளியேற இயலும். எலக்ட்ரான் பெருக்கி, துகள் எண்ணல் மின்னணுவியல் நுட்பத்தை உபயோகித்து இம்மின்சுமையை தனித்தனியாக மின்சாரமாக அளவிடவோ அல்லது உணரவோ முடிகிறது.\n\nSection::::பயன்பாடுகள்.\nபெரும்பாலும் குறைவான அயனியாக்கும் ஆற்றல் கொண்ட கார அணுக்களுடன் சேர்க்கப்பட்டு இவ்வுணரி பொருண்மை நிறமாலையியல் மற்றும் அணு கடிகாரங்களில் பயன்படுத்தப்படுகிறது. \n"}
{"id": "322618", "url": "https://ta.wikipedia.org/wiki?curid=322618", "title": "பாறசாலை தொடருந்து நிலையம்", "text": "பாறசாலை தொடருந்து நிலையம்\n\nபாறசாலை இரயில் நிலையம் (நிலைய குறியீடு:PRSA) கேரளத்தின் திருவனந்தபுரம் மாவட்டத்தில் அமைந்துள்ள இரயில் நிலையங்களில் ஒன்றாகும். இது நாகர்கோவில் - திருவனந்தபுரம் இரயில் வழித்தடத்தில் அமைந்துள்ளது. இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது.\n"}
{"id": "322621", "url": "https://ta.wikipedia.org/wiki?curid=322621", "title": "நேபெர் மறுசீராக்கல்", "text": "நேபெர் மறுசீராக்கல்\n\nநேபெர் மறுசீராக்கல் \"(Neber rearrangement)\" என்பது ஒரு கரிம வேதியியல் மறுசீரமைப்பு வினை வகையாகும். இவ்வினையில் மறுசீராக்கல் மூலமாக ஓர் ஆக்சைம் சேர்மமானது ஆல்பா-அமினோகீட்டோனாக மாற்றப்படுகிறது \n\nஆக்சைம் டோசில் குளோரைடுடன் வினபுரிந்து முதலில் கீட்டாக்சைம் டோசிலேட்டாக (4-தொலுயின் சல்போனைல் குளோரைடு) மாற்றப்படுகிறது. சேர்க்கப்பட்ட கார வேதிப்பொருளால் உருவாகும் கார்பானியன் அயனி, அணுக்கரு கவர்பொருள் இடப்பெயர்ச்சியின் மூலம் டோசிலேட்டு தொகுதியை அசிரினாக இடப்பெயர்ச்சி செய்கிறது. அடுத்தடுத்து சேர்க்கப்படும் நீரால் நீராற்பகுப்பு வினை நிகழ்ந்து அமினோகீட்டோன் தோன்றுகிறது. \nபெக்மான் மறுசீராக்கல் வினை ஒரு பக்க வினையாக நிகழ்கிறது.\n"}
{"id": "322623", "url": "https://ta.wikipedia.org/wiki?curid=322623", "title": "திம்ரோத் மறுசீராக்கல்", "text": "திம்ரோத் மறுசீராக்கல்\n\nதிம்ரோத் மறுசீராக்கல் \"( Dimroth rearrangement)\" என்பது ஒரு கரிம வேதியியல் மறுசீரமைப்பு வினை வகையாகும். இவ்வினையில் 1,2,3-டிரையசோல்களில் மறுசீரமைப்பு வினை நிகழ்கிறது. உட்புற மற்றும் வெளிப்புற நைட்ரசன் அணுக்கள் இவ்வினையில் இடம்பெயர்கின்றன . இக்கரிம வேதியியல் வினை 1909 ஆம் ஆண்டு ஓட்டொ திம்ரோத்தால் கண்டறியப்பட்டது \n\nபீனைல் தொகுதியுடன் இவ்வினை கொதிக்கும் பிரிடினில் 24 மணி நேரத்திற்கு நிகழ்கிறது .\n\nஇவ்வகையான டிரையசோலில் 5 ஆவது நிலையிடத்தில் ஓர் அமினோ தொகுதி உள்ளது. டையசோ இடைநிலையாக வளையம் திறக்கப்பட்ட பின்னர், புரோட்டானின் 1,3- இடப்பெயர்ச்சி C-C பிணைப்பு சுழற்சியால் ஏற்பட வாய்ப்பு ஏற்படுகிறது.\n\nசிலவகையான 1-ஆல்க்கைல்-2-இமினோபிரிமிடின்களும் இவ்வகையான மறு சீராக்கல் வினையை வெளிப்படுத்துகின்றன.\n\nமுதல் படிநிலையில் தண்ணீர் கூட்டு வினை நிகழ்கிறது. தொடர்ந்து எமியமினால் வளையத் திறப்பும், அமினோ ஆல்டிகைடு வளைய மூடலும் தொடர்கின்றன.\n"}
{"id": "322625", "url": "https://ta.wikipedia.org/wiki?curid=322625", "title": "கோழிக்குத்தி வானமுட்டிப் பெருமாள் கோயில்", "text": "கோழிக்குத்தி வானமுட்டிப் பெருமாள் கோயில்\n\nகோழிக்குத்தி வானமுட்டிப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.\n\nSection::::அமைவிடம்.\nஇக்கோயில் மயிலாடுதுறை-கும்பகோணம் சாலையில் அமைந்துள்ள மூவலூரிலிருந்து 2 கிமீ புறவழிச்சாலையில் 5 கிமீ தொலைவில் கோழிக்குத்தி அமைந்துள்ளது. சோழன்பேட்டை கிராமத்தில் அமைந்த கோடிஹித்தி பாப விமோசனபுரமே கோழிக்குத்தி என்று தற்போது அழைக்கப்படுகிறது. \n\nSection::::இறைவன், இறைவி.\n14 அடி உயரத்தில் அத்தி மரத்தில் வடிக்கப்பட்டு மூலிகை நிறம் தீட்டப்பட்டு கிழக்கு நோக்கிய நிலையில் இறைவன் உள்ளார். பக்தப்ரியன் என்ற பெயரில் இப்பெருமாள் தயாலட்சுமி, பூமிதேவியோடு உள்ளார். \n\nSection::::பிற சன்னதிகள்.\nஇக்கோயிலில் வரதராஜப்பெருமாள், யோக நரசிம்மர், சக்கரத்தாழ்வார், நர்த்தன கிருஷ்ணர், கருடாழ்வார், சப்தசொரூப ஆஞ்சநேயர், விஷ்வக்சேனர், ராமானுஜர், பிப்பல மகரிஷி ஆகியோருக்கான சன்னதிகள் காணப்படுகின்றன. \n\n"}
{"id": "322627", "url": "https://ta.wikipedia.org/wiki?curid=322627", "title": "அமானட்டு நதி", "text": "அமானட்டு நதி\n\nஅமானட்டு நதி \"(Amanat River)\" இந்தியாவின் \nசார்க்கண்டு மாநிலத்தில் உள்ள பலாமூ மற்றும் சத்ரா மாவட்டங்களின் வழியாகப் பாய்கின்ற ஒரு நதியாகும்.\nஅசாரிபாக் பீடபூமியில் தோற்றம் பெறும் இந்நதி, சத்ரா மாவட்டத்தின் சிமாரியா காவல்நிலையப் பகுதியில் இருக்கும் இலவாலாங்கு வனவிலங்குப் பூங்காவிற்கு தெற்கு எல்லையாக உருவாகியுள்ளது. அதன் பின்னர், இந்நதி கிட்டத்தட்ட பலாமு மாவட்டத்தின் மேற்கு பகுதி முழுவதும் பாய்ந்து டால்டன்கஞ்ச் நகரத்திற்கு வடக்கில் 5 கிலோமீட்டர் தொலைவிலுள்ள வட கோயல் நதியுடன் இணைகிறது. பலாமூ மாவட்டத்திற்குக் கிழக்கில் ஒரு முக்கிய வடிகால் கால்வாயாகத் திகழும் இந்நதி செழிப்பான சாகுபடியைத் தருகின்ற பள்ளத்தாக்கு வழியாக பாய்கிறது. \n\nSection::::துணைநதிகள்.\nஇயின்யோய், மைலா மற்றும் பிரி முதலியன இந்நதிக்கு துணைநதிகளாக இருக்கின்றன\n"}
{"id": "322628", "url": "https://ta.wikipedia.org/wiki?curid=322628", "title": "திருக்களாச்சேரி நாகநாதசுவாமி கோயில்", "text": "திருக்களாச்சேரி நாகநாதசுவாமி கோயில்\n\nதிருக்களாச்சேரி நாகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் திருக்கடையூருக்குத் தென்மேற்கில் 6 கிமீ தொலைவில் அமைந்துள்ளது. தரங்கம்பாடிக்குத் தென்மேற்கில் 6 கிமீ தொலைவில் தில்லையாடியிலிருந்து காட்டுச்சேரி வழியாகவும் வரலாம்.\n\nSection::::இறைவன், இறைவி.\nஇக்கோயிலில் உள்ள மூலவர் குரா மரத்தின் அடியில் மிகப்பெரிய புற்றின் கீழ் ஆதிநாகர் என்ற பெயரில் அமைந்துள்ளார். இறைவி சிவகாமசுந்தரி ஆவார்.\n\nSection::::வரலாறு.\nகுரா மரத்தைத் தல மரமாகக் கொண்டதால் திருக்குராச்சேரி என்று அழைக்கப்பட்டு, பின்னர் காலப்போக்கில் திருக்களாச்சேரி என்ற பெயரை இந்த ஊர் பெற்றது. திருமால், பாரத்வாஜர், ஆபஸ்தம்பர் ஆகியோர் வழிபட்டுள்ளனர். நாகப்பாம்பு உருவில் திருமால் சிவனை வழிபட்டதால் மூலவர் நாகநாதர் என்றழைக்கப்படுகிறார்.\n\n"}
{"id": "322632", "url": "https://ta.wikipedia.org/wiki?curid=322632", "title": "தரங்கம்பாடி மாசிலாமணிநாதர் கோயில்", "text": "தரங்கம்பாடி மாசிலாமணிநாதர் கோயில்\n\nதரங்கம்பாடி மாசிலாமணிநாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும். இக்கோயில் கடலுக்கு மிகவும் அருகில் அமைந்துள்ளது.\n\nSection::::அமைவிடம்.\nஅளப்பூர் என்ற பெயரில் அழைக்கப்படும் இக்கோயில் அப்பர், சுந்தரர் பாடிய தேவார வைப்புத்தலமாகும். இக்கோயில் திருக்கடையூருக்குத் தென்கிழக்கில் 8 கிமீ தொலைவில் அமைந்துள்ளது. கடல் அலைகள் இசை பாடுவதுபோல இருப்பதால் தரங்கம்பாடி என்று பெயர் பெற்றதாகக் கூறுவர்.\n\nSection::::இறைவன், இறைவி.\nஇக்கோயிலில் உள்ள மூலவர் மாசிலாமணிநாதர் ஆவார். இறைவி அகிலாண்டேஸ்வரி ஆவார். கடல் அலைகள் மோதி மூலவர் கருவறையைத் தவிர அனைத்தும் இடிபாடான நிலையில் இருந்த கோயில் தற்போது திருப்பணி பெற்றுள்ளது. மூலவரை மாசிலாமணீசுவரர் என்றும், மாசிலாநாதர் என்றும் கூறுகின்றனர்.\n\nSection::::பழைய கோயில்.\nபழைய கோயில் கடலையொட்டி அமைந்துள்ளது. கடல் அலைகள் கோயிலுக்கு நெருக்கமாக வந்து செல்கின்றன. பழைய கோயிலின் கோஷ்டத்தில் தட்சிணாமூர்த்தி, அடிமுடிகாணா அண்ணல் உள்ளனர். விநாயகர் சன்னதி உள்ளது. மூலவர் கருவறை பூட்டப்பட்ட நிலையில் உள்ளது. முன்பாக நந்தியும் பலிபீடமும் உள்ளன.\n\nSection::::புதிய கோயில்.\nபழைய கோயிலுக்கு சற்று முன்பாக, 1 செப்டம்படர் 2013இல் குடமுழுக்கு நடைபெற்ற புதிய கோயில் அமைந்துள்ளது. கருவறையில் மாசிலாநாதர் மூலவர் உள்ளார். மூலவருக்கு முன்பாக நந்தியும், பலிபீடமும் உள்ளன. மூலவரின் இடது புறம் தனிச்சன்னதியில் இறைவி உள்ளார். கோஷ்டத்தில் தட்சிணாமூர்த்தி, அடிமுடிகாணா அண்ணல், பிரமன் ஆகியோர் உள்ளனர். திருச்ற்றில் விநாயகர், வள்ளிதெய்வானையுடன் சுப்பிரமணியர், பாலமுருகன் (மயில் பலிபீடம் முன்பு), அகிலாண்டேஸ்வரி, கஜலட்சுமி ஆகியோரின் சன்னதிகளும், சண்டிகேஸ்வரர் சன்னதியும் உள்ளன. அடுத்து நவக்கிரக சன்னதி உள்ளது. சந்திரன், சூரியன், பைரவர் ஆகியோரும் உள்ளனர்.\n\nSection::::கல்வெட்டுகள்.\nகுலசேகரன்பட்டினம், சடகன்பாடி என்ற பெயர்களில் கல்வெட்டுக்களில் குறிப்பிடப்பட்டுள்ளன. குரா மரத்தைத் தல மரமாகக் கொண்டதால் திருக்குராச்சேரி என்று அழைக்கப்பட்டு, பின்னர் காலப்போக்கில் திருக்களாச்சேரி என்ற பெயரை இந்த ஊர் பெற்றது. திருமால், பாரத்வாஜர், ஆபஸ்தம்பர் ஆகியோர் வழிபட்டுள்ளனர். நாகப்பாம்பு உருவில் திருமால் சிவனை வழிபட்டதால் மூலவர் நாகநாதர் என்றழைக்கப்படுகிறார். 1 செப்டம்பர் 2013, விஜய வருடம் ஆவணி 16ஆம் நாள் ஞாயிற்றுக்கிழமை குடமுழுக்கு ஆனதற்கான இரு கல்வெட்டுகள் புதிய கோயிலில் உள்ளன.\n\n"}
{"id": "322633", "url": "https://ta.wikipedia.org/wiki?curid=322633", "title": "பெங்காலி சந்தை", "text": "பெங்காலி சந்தை\n\nபெங்காலி சந்தை \"(Bengali Market)\" புது தில்லி நகரிலுள்ள மிகவும் பழமையான மற்றும் பிரபலமான சந்தைகளில் ஒன்றாகும். பங்காளி பேரங்காடிச் சந்தை என்பது இச்சந்தையின் உண்மையான பெயர் ஆகும். காலப்போக்கில் இச்சந்தை பெங்காலி சந்தை என்ற எளிமையான பொதுப் பெயராக மாறிவிட்டது. மேற்கு வங்காளத்திற்கும் இச்சந்தைக்கும் எந்தத் தொடர்பும் இல்லை. திரிவேணி கலா சங்கம் மற்றும் மந்தி இல்லம் போன்ற அண்டை குடியிருப்பு பகுதிகளையும் இச்சந்தைப் பகுதி குறிக்கிறது. கன்னாட்டு பிளேசு, புது தில்லி பகுதியிலிருந்து சில கிலோ மீட்டர் தொலைவில் ஒரு கலாச்சார மையமாகவும் இப்பகுதி விளங்குகிறது. 1930 இல் பெங்காலி மால் லோகியாவால் இச்சந்தை கட்டப்பட்டது. பல கடைகளை உள்ளடக்கி ஒரு போக்குவரத்து வளைவைச் சுற்றி வட்ட முறையில் அமைந்துள்ள ஒரு சிறிய சந்தையாக இது அமைந்துள்ளது. தற்பொழுது வட இந்திய நடைபாதை உணவுக்கும் பெங்காலி வகை இனிப்புகளுக்கும் சிறந்த இடமாக இப்பகுதி பிரபலமடைந்துள்ளது\n\nSection::::போக்குவரத்து.\nபெங்காலி சந்தைக்கு அருகிலுள்ள தில்லி மெட்ரோ இரயில் நிலையம் மந்தி அவுசு இரயில் நிலையமாகும்.\n\n"}
{"id": "322638", "url": "https://ta.wikipedia.org/wiki?curid=322638", "title": "தைலேக் மாவட்டம்", "text": "தைலேக் மாவட்டம்\n\nதைலேக் மாவட்டம் (Dailekh District) (;) மத்திய மேற்கு நேபாள நாட்டின், மாநில எண் 6-இல் அமைந்த பத்து மாவட்டங்களில் ஒன்றாகும். இம்மாவட்டம் பேரி மண்டலத்தில் அமைந்துள்ளது. இம்மாவட்ட நிர்வாகத் தலைமையிடம் நாராயண் நகரம் ஒரு நகராட்சி மன்றமும் ஆகும்.\n\nதைலேக் மாவட்டம் 1,502 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,61,770 ஆகும்.நேபாள மொழி இம்மாவட்ட மக்களால் அதிகம் பேசப்படுகிறது.\n\nSection::::புவியியல் மற்றும் தட்ப வெப்பம்.\nஇமயமலையில் அமைந்துள்ள இம்மாவட்டம் நான்கு வகைப்பட்ட உயரங்களில் அமைந்துள்ளதால், மாவட்டத்தின் தட்ப வெப்பம் அதற்கேற்ப மாறுபடுகிறது.7 \n\nSection::::கிராம வளர்ச்சி மன்றங்கள் மற்றும் நகராட்சி மன்றங்கள்.\nஇம்மாவட்டம் ஒரு நகராட்சியும், 57 கிராம வளர்ச்சி மன்றங்களையும் கொண்டுள்ளது.\n\n\n\nSection::::வெளி இணைப்புகள்.\n "}
{"id": "322639", "url": "https://ta.wikipedia.org/wiki?curid=322639", "title": "தார்ச்சுலா மாவட்டம்", "text": "தார்ச்சுலா மாவட்டம்\n\nதார்ச்சுலா மாவட்டம் (Darchula District) ( , தூர மேற்கு நேபாள நாட்டின் நேபாள மாநில எண் 7-இல் அமைந்த ஒன்பது மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தார்ச்சுலா நகரம் ஆகும்.\n\nSection::::மக்கள் தொகையியல்.\n2011-ஆம் மக்கள் தொகை கணக்கின் படி, தார்ச்சுலா மாவட்டம் 2,322 சதுர கிலோ மீட்டர் பரப்பளவும், 1,33,274 மக்கள் தொகையும் கொண்டுள்ளது. மக்கள் தொகையில் ஆண்கள் 63,609, பெண்கள் 69,855 ஆக உள்ளனர். பாலின விகிதம் 100 பெண்களுக்கு, 91 ஆண்கள் வீதம் உள்ளனர். மக்கள் அடர்த்தி சதுர கிலோ மீட்டருக்கு 57 நபர்கள் என்ற விகிதத்தில் உள்ளது. தோடியாளி, குமாவானி, ருங் மற்றும் நேபாளி மொழிகள் இம்மாவட்ட மக்களால் பேசப்படுகிறது. 58% மக்கள் வறுமைக் கோட்டிற்கு கீழ் உள்ளனர். மக்களில் 63.55% சத்திரியர்களும், 17.15% அந்தணர்களும், 4.01% தாக்கூரிகளும், தலித் மற்றும் பிறர் 15.39% ஆக உள்ளனர்.\nபெரும்பான்மையான சமயம் இந்து சமயமாக உள்ளது. பௌத்த சமயத்தை பின்பற்றும் மக்களும் உள்ளனர்.\n\nSection::::புவியியல்.\nதார்ச்சுலா மாவட்டம், நேபாளத்தின் தூர மேற்கில், இமயமலையில் 300 மீட்டர் உயரம் முதல் 5,000 மீட்டர் முடிய பரவியுள்ளது. இம்மாவட்டத்தின் மேற்கில் இந்தியாவும், வடக்கில் திபெத் தன்னாட்சிப் பகுதியும் எல்லைகளாக உள்ளது. \n\nSection::::பொருளாதாரம்.\nதார்ச்சுலா மாவட்டம், சமூக மற்றும் பொருளாதாரத்தில் மிகவும் பின் தங்கிய மாவட்டம் ஆகும்.\nதனி மனிதனின் ஆயுட்காலம் 52 வயது என 1996-இல் கணிக்கப்பட்டது. மக்கள் தொகையில் 90 விழுக்காடு மக்கள் வேளாண்மை மற்றும் கால்நடைப் பொருளாதாரத்தை மட்டுமே நம்பியுள்ளனர். \n\nSection::::சுற்றுலா.\nநேபாளம் வழியாக கயிலை மலை - மானசரோவர் யாத்திரை செல்பவர்களுக்கு தார்ச்சுலா மாவட்டத்தின் அபி நம்பா காட்டுயிர் காப்பகம் நுழைவு வாயிலாக அமைந்துள்ளது. \nமலை ஏற்றப் பயிற்சி வீரர்களுக்கு தார்சூலா முக்கிய மையமாக விளங்குகிறது.\n\nSection::::தட்ப வெப்பம்.\nபெரு மழையும், கடுங்குளிரும் கொண்ட மாவட்டமிது.\nதார்ச்சுலா மாவட்டத்தின் தெற்கில் மித வெப்பமும், நடுப் பகுதியில் குளிரும், வடக்குப் பகுதியில் கடுங்குளிரும் கொண்டது. சராசரி வெப்பம் 18.6°C; குறைந்த பட்ச வெப்பம் 7.7°C ஆகும். மே மாதம் முதல் செப்டம்பர் மாதம் வரை மழைக் காலம் ஆகும். மாவட்டத்தின் சராசரி மழைப் பொழிவு 2129 மில்லி மீட்டர் ஆகும்\n1800 மீட்டர் முதல் 6500 மீட்டர் உயரம் கொண்ட இமய மலைப் பகுதியில் தார்ச்சுலா மாவட்டம் அமைந்துள்ளது.\n\n\n\nSection::::வெளி இணைப்புகள்.\n "}
{"id": "322641", "url": "https://ta.wikipedia.org/wiki?curid=322641", "title": "ஒசூர் பத்தலப்பள்ளி காய்கறி சந்தை", "text": "ஒசூர் பத்தலப்பள்ளி காய்கறி சந்தை\n\nஒசூர் பத்தலப்பள்ளி காய்கறி சந்தை என்பது தமிழ்நாட்டின் கிருட்டிணகிரி மாவட்டம் ஒசூரின் பத்தளப்பள்ளி பகுதியில் அமைந்துள்ள ஒரு காய்கறி சந்தையாகும்.\nSection::::வரலாறு.\nஒசூர் நகரில் இராயக்கோட்டை சாலையில் உள்ள வாரச் சந்தை வளாகத்தில் ஒசூர் நகராட்சியால் கட்டப்பட்ட எம்.ஜி.ஆர். மார்கெட் என்ற பகுதியில் காய்கறி மொத்த விற்பனை சந்தை செயல்பட்டு வந்தது. இந்த மார்கெட்டில் வணிகர்கள் நகராட்சி கடைகளை வாடகைக்கு எடுத்து வணிகம் செய்துவந்தனர். இந்நிலையில் 2000களின் துவக்கத்தில் தங்களுக்கு சொந்தமற்ற நகராட்சி கடைகளில் வணிகம் செய்வதில் உள்ள நிச்சயமற்றத் தன்மையாலும், உள்ளூர் சுமைத் தூக்கும் தொழிலாளர்களின் முரட்டுத்தனத்தாலும் இந்த இடத்திலிருந்து வெளியேறி தங்களுக்கு சொந்தமாக கடைகளை உருவாக்கவேண்டுமென கூட்டாக முடிவெடுத்தனர். இதனையடுத்து ஒசூர் கிருட்டிணகிரி தேசிய நெடுஞ்சாலையில் பத்தலப்பள்ளி என்ற இடத்தில் இடம் வாங்கி 2005 இல் தங்களுக்கான காய்கறி சந்தையை சொந்தமாகக் கட்டிக்கொண்டு சந்தையை ஒட்டு மொத்தமாக இடம்மாற்றிக் கொண்டனர். \nSection::::வணிகம்.\nஇந்த சந்தையில் 200க்கும் மேற்பட்ட மொத்த வணிகர்கள் காய்கறி வணிகத்தில் ஈடுபடுகின்றனர். இந்த சந்தைக்கு தேன்கனிக்கோட்டை, தளி, கர்நாடகத்தின் மாலூர், ஆனேக்கல் ஆகிய வட்டங்களில் இருந்து காய்கறிகள் விற்பனைக்கு கொண்டு வரப்படுகின்றன. இங்கு முட்டைக்கோசு, தக்காளி, பூக்கோசு, பீன்சு, பீட்ரூட், கேரட், வெள்ளரிக்காய், மிளகாய், வெங்காயம், உருளைக் கிழங்கு உட்பட பல்வேறு காய்கறிகள் மொத்த விற்பனை செய்யப்படுகின்றன. இங்கிருந்து தமிழகம் முழுவதும் மற்றும் கேரளத்திற்கும் காய்கறிகள் அனுப்பப் படுகின்றன.\n"}
{"id": "322645", "url": "https://ta.wikipedia.org/wiki?curid=322645", "title": "தாங் மாவட்டம்", "text": "தாங் மாவட்டம்\n\nதாங் மாவட்டம், மத்திய மேற்கு நேபாளத்தின் , மாநில எண் 5 – இல் ரப்தி மண்டலத்தில் அமைந்துள்ளது. தாங் மாவட்டத்தின் நிர்வாகத் தலைமையிடம் கோரக்கி நகரம் (முன்னர் இதன் பெயர் திரிபுவன்நகர்) ஆகும். காட்மாண்டு நகரத்தின் மேற்கே 410 கிலோ மீட்டர் தொலைவில் கோரக்கி நகரம் உள்ளது. இம்மாவட்டத்தில் உள்ள மற்றொரு நகரத்தின் பெயர் துளசிபூர் ஆகும். \n\n2,955 சதுர கிலோ மீட்டர் பரப்பு கொண்ட இம்மாவட்டத்தின் மக்கள் தொகை 5,48,141 ஆக உள்ளது. இம்மாவட்ட மக்கள் நேபாள மொழி, தாரு மொழி போன்ற மொழிகள் பேசுகின்றனர். இம்மாவட்டத்தில் தாரு மக்கள், பகுன் மக்கள், சேத்திரி மக்கள் மற்றும் சட்டி, பானைகள் செய்யும் குமால் இன மக்களும் வாழ்கின்றனர்.\n\nSection::::புவியியல் மற்றும் தட்ப வெப்பம்.\nஇம்மாவட்டத்தின் தெற்குப் பகுதி, இந்தியாவின் அவத் பகுதியின் பலராம்பூர் மாவட்டம் மற்றும் சிராவஸ்தி மாவட்டங்களை எல்லையாகக் கொண்டுள்ளது.\nஇம்மாவட்டத்தின் வடக்குப் பகுதிகள் மகாபாரத மலைத் தொடர்களில் 1,500 முதல் 1,700 மீட்டர் உயரத்தில் பரவியுள்ளது. இம்மாவட்டத்தின் வடக்கில் பியுத்தான் மாவட்டம், ரோல்பா மாவட்டம் மற்றும் சல்யான் மாவட்டங்கள் உள்ளது. இம்மாவட்டத்தின் தெற்கு எல்லையில் இந்தியாவின் உத்தரப் பிரதேச மாநிலம் உள்ளது.\n\nSection::::வரலாறு.\n1760-இல் ஷா வம்சத்து மன்னர்கள், ஒருங்கிணைந்த நேபாள இராச்சியத்தை கட்டமைக்கும் போது, தாங் மாவட்டப் பகுதிகளும் நேபாள இராச்சியத்துடன் இணைக்கப்பட்டது.\n\nSection::::கிராம வளர்ச்சி மன்றங்கள் மற்றும் நகராட்சிகள்.\nஇம்மாவட்டத்தில் நாற்பத்தி ஒன்பது கிராம வளர்ச்சி மன்றங்களும், இரண்டு நகராட்சிகளும் உள்ளது.\n\n\n\n\nSection::::வெளி இணைப்புகள்.\n "}
{"id": "322647", "url": "https://ta.wikipedia.org/wiki?curid=322647", "title": "ஜாஜர்கோட் மாவட்டம்", "text": "ஜாஜர்கோட் மாவட்டம்\n\nஜாஜர்கோட் மாவட்டம் (Jajarkot District) (), மத்திய மேற்கு நேபாளத்தின், மாநில எண் 6-இல் அமைந்த பத்து மாவட்டங்களில் ஒன்றாகும். மேலும் நேபாளத்தில் அமைந்த எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் காலங்கா நகரம் ஆகும். \n\n2,230 சதுர கிலோ மீட்டர் பரப்பளவு கொண்ட இம்மாவட்டத்தின் மொத்த மக்கள் தொகை 1,71,304 ஆகும். \n\nஇம்மாவட்டத்தின் வடக்கில் உள்ள ஹும்லா மாவட்டத்தில் திபெத்திய பௌத்த சமயத்தவர்களும், இதன் தெற்கு பகுதியில் இந்துக்களும் அதிகம் வாழ்கின்றனர்.\n\nSection::::கிராம வளர்ச்சி மன்றங்கள்.\nஜாஜர்கோட் மாவட்டம், ஒன்பது உறுப்பினர்களைக் கொண்ட முப்பது கிராம வளர்ச்சி மன்றங்களைக் கொண்டுள்ளது.\n\nSection::::ஊர்கள் மற்றும் கிராம வளர்ச்சி மன்றங்கள்.\nஇம்மாவட்டத்தில் 32 கிராம வளர்ச்சி மன்றங்களும், ஒரு நகராட்சி மன்றமும் உள்ளது.\n\n\nSection::::வெளி இணைப்புகள்.\n "}
{"id": "322648", "url": "https://ta.wikipedia.org/wiki?curid=322648", "title": "காத்மாண்டு மாவட்டம்", "text": "காத்மாண்டு மாவட்டம்\n\nகாத்மாண்டு மாவட்டம் (Kathmandu District) (; மத்திய நேபாளத்தின், மாநில எண் 3-இல், காத்மாண்டு சமவெளியில் அமைந்துள்ளது. பாக்மதி மண்டலத்தில் உள்ள இம்மாவட்டம், எழுபத்தி ஐந்து நேபாள மாவட்டங்களில் ஒன்றாகும். காத்மாண்டு மாவட்டத்தின் நிர்வாகத் தலைமையிட நகரம், காட்மாண்டு ஒரு மாநகராட்சியும், நேபாள நாட்டின் தலைநகரமும் ஆகும். இம்மாவட்டத்தின் பிற நகரங்கள் தோகா மற்றும் பூதநீலகண்டம் ஆகும்.\n\n395 சதுர கிலோ மீட்டர் பரப்பளவு கொண்ட காத்மாண்டு மாவட்டத்தின், 2011-ஆம் ஆண்டு மக்கள் தொகை கணக்கெடுப்பின் படி, மக்கள் தொகை 17,44,240 ஆகும். இம்மாவட்டத்தில் புகழ் பெற்ற சுற்றுலாத் தலங்களும், இந்து மற்றும் பௌத்தக் கோயில்களும் கொண்டது.\n\nSection::::புவியியல்.\nகாத்மாண்டு மாவட்டம் கடல் மட்டத்திலிருந்து 1262 மீட்டர் முதல் 2732 மீட்டர் உயரம் வரை பரவியுள்ளது.\nபாக்மதி மண்டலத்தின் காத்மாண்டு சமவெளியில் அமைந்த மூன்று மாவட்டங்களில் காத்மாண்டு மாவட்டமும் ஒன்றாகும். பிற இரண்டு மாவட்டங்கள், பக்தபூர் மாவட்டம் மற்றும் லலித்பூர் மாவட்டங்கள் ஆகும். \n\nSection::::நிலவியியல் மற்றும் தட்ப வெப்பம்.\nகாத்மாண்டுவின் கோடை கால வெப்ப நிலை (சூன் – சூலை) 32° செல்சியஸ் வரையிலும், குளிர்கால வெப்ப நிலை (டிசம்பர் – சனவரி). -2° செல்சியஸ் ஆகவும் உள்ளது. இம்மாவட்டத்தின் சராசரி ஆண்டு மழை பொழி 176.4 மில்லி மீட்டராகும். \n\nSection::::பண்பாடு.\nகாத்மாண்டு மாவட்டத்தில் பல்வேறு இன மக்கள், மொழிகள், பண்பாடு, சமயங்கள் கொண்ட வாழும் மாவட்டம் ஆகும். நேவார் மக்கள் அதிகம் வாழும் மாவட்டம் ஆகும். சமசுகிருத மொழி தாக்கம் கொண்ட நேபாள் பாஷா மற்றும் நேபாள மொழியும் அதிகம் பேசப்படும் மொழிகளில் ஒன்றாகும். நேபாளத் திருவிழாக்களுடன், இந்தியா மற்றும் திபெத் நாட்டின், இந்து சமய - பௌத்த சமயத் திருவிழாக்களும் இங்கு கொண்டாடப்படுகிறது.\n\nSection::::பொருளாதாரம்.\nசுற்றுலாத் துறை காத்மாண்டு மாவட்டத்தின் முக்கிய வருவாய் ஆகும். உலகப் பாரம்பரியம் மிக்க புகழ் வாய்ந்த இந்து மற்று பௌத்தக் கோயில்களான பசுபதிநாத் கோவில், சுயம்புநாதர் கோயில், பௌத்தநாத், புத்தநீல்கந்தா போன்ற ஆன்மிகத் தலங்கள் இங்குள்ளது.\n\nSection::::நிர்வாகம்.\nகாத்மாண்டு மாவட்டம் ஒரு மாநகராட்சியும் பத்து நகராட்சிகளையும் கொண்டுள்ளது. அவைகளின் விவரம்:\n\n\nSection::::மக்கள் தொகையியல்.\nகாத்மாண்டு மாவட்ட மக்கள் தொகையான 17,44,240-இல் ஆண்கள் 9,13,001 ஆகவும் மற்றும் பெண்கள் 8,31,239 ஆகவும் உள்ளனர். 4,36,355 குடியிருப்பு வீடுகள் உள்ளது.\n\n\n\n"}
{"id": "322658", "url": "https://ta.wikipedia.org/wiki?curid=322658", "title": "இந்தியாவில் பாதுகாக்கப்படும் இடங்கள்", "text": "இந்தியாவில் பாதுகாக்கப்படும் இடங்கள்\n\nஇந்தியாவில் பாதுகாக்கப்படும் இடங்கள் (\"Protected areas of India\") 2004 ஆம் ஆண்டு மே மாத கணக்குப்படி சுமார் 1,56,700 சதுர கிலோமீற்றர்கள் இருப்பதாக கூறப்படுகிறது. இது இந்தியாவின் மொத்த நிலப்பரப்பில் 40% ஆகும்.\n\nSection::::வகைப்பாடு.\nபன்னாட்டு இயற்கைப் பாதுகாப்புச் சங்கத்தின் வழிகாட்டலின்படி இந்தியாவில் பாதுகாக்கப்படும் இடங்களில் சில:\n\nSection::::தேசியப் பூங்காக்கள்.\nஐயூசிஎன் வகைப்பாடு இரண்டு : இந்தியாவில் முதன் முதலில் 1936 ஆம் ஆண்டு தற்போதைய உத்தராகண்டம் மாநிலத்தில் ஜிம் கார்பெட் தேசியப் பூங்கா தான் ஏற்படுத்தப்பட்டது. இதன் பழைய பெயர் ஹேய்லே தேசியப் பூங்கா என அழைக்கப்பட்டது. இதன் பின்னர் 1970 ஆண்டுகளில் மேலும் 5 தேசியப் பூங்காக்கள் உருவாக்கப்பட்டது. தற்போது இந்தியாவில் 120 தேசியப் பூங்காக்கள் உள்ளன. இவற்றின் மொத்த நிலப்பரப்பு 39,919 km²(15,413 sq mi) ஆகும். அதே வேளையில் இந்தியாவின் மொத்த நிலப்பரபில் இது 1.21% மட்டுமே ஆகும். இக்காடுகளில் பல்வகைப்பட்ட விலங்குகள் மற்றும் பறவைகள் வசிக்கின்றன.\n\nSection::::வனவிலங்குகள் காப்பகம்.\nஐயூசிஎன் வகைப்பாடு நான்கு : இந்தியாவில் 500 விலங்குகள் காப்பகம் உள்ளது. இவற்றுள் 48 புலிகள் காப்பகமும் அடங்கும். தற்போது உத்தராகண்ட் மாநிலத்தில் ராஜாஜி தேசியப் பூங்கா உருவாக்கப்பட்டது.\n\nSection::::உயிர்க்கோள இருப்புக்கள்.\nஐயூசிஎன் வகைப்பாடு ஐந்து : இந்திய அரசு இயற்கை வாழிடங்கள் கெடாது பேணும்\nபொருட்டு இதுவரை 18 இடங்களில் உயிர்க்கோள மண்டலங்களை ஏற்படுத்தியுள்ளது. \n\nSection::::தேர்ந்தெடுத்து பாதுகாக்கப்படும் காடுகள்.\nஐயூசிஎன் வகைப்பாடு நான்கு : இவை மேய்ச்சல் (grazing), வேட்டையாடுதல் மற்றும் மரம் வெட்டும் வேலைக்கும் ஒதுக்கப்பட்டுள்ள இடங்கள் ஆகும். இந்த இடங்களில் அப்பகுதிகளில் நீண்ட நாட்களாக வாழும் மலைவாழ் உறுப்பினர்கள் மட்டுமே உள்நுழைய முடியும். \n\nSection::::பாதுகாப்பு மற்றும் சமூக இருப்புக்கள்.\nஐயூசிஎன் வகைப்பாடு ஐந்து மற்றும் ஆறு : இப்பகுதிகளில் வனவிலங்கு நடமாட்டம் (Wildlife corridor) அதிகம் உள்ளவையும், பல்லுயிர் பெருக்கத்திற்கு ஏற்ற இடைப்பட்ட மண்டலப்பகுதியாகவும் (Buffer zone) அமையப்பெற்ற இடமாகும்.\n\nSection::::கிராம பஞ்சாயத்திற்கு உட்பட்ட காடுகள்.\nஐயூசிஎன் வகைப்பாடு ஆறு : இவ்வகையான பகுதிகளில் பேண்தகுநிலையில் விலங்குகள், தாவரவளம் போன்றவை அவற்றின் வாழ்விடத்திற்கேற்ப கிராம பஞ்சாயத்தார் பாதுகாக்கின்றனர். \n\nSection::::தனியாரால் பாதுகாக்கப்படும் பகுதிகள்.\n (Private protected areas of India)\nஇந்த மாதரியான இடங்களை தனியாரோ, அல்லது அரசில் பதிவு செய்துள்ள அமைப்புகளோ பாதுகாக்கும் பொறுப்பை ஏற்றுக்கொள்கிறது.\n\nSection::::பாதுகாப்பு பகுதிகள்.\nஇவை தனியாரின் இடங்கள் மற்றும் அரசின் தனிப்பட்ட இடங்களை இந்திய அரசு பாதுகாகும் பகுதிளைக் குறிக்கும்.\n\n"}
{"id": "322663", "url": "https://ta.wikipedia.org/wiki?curid=322663", "title": "கைலாலீ மாவட்டம்", "text": "கைலாலீ மாவட்டம்\n\nகைலாலீ மாவட்டம் (Kailali District) (), தூர மேற்கு நேபாளத்தின், தராய் சமவெளியின் சேத்தி மண்டலத்தில், மாநில எண் 7-இல் அமைந்த, நேபாளத்தின் 77 மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தங்கடி நகரம் ஆகும்.\n\nகைலாலீ மாவட்டத்தின் பரப்பளவு 3,235 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 7,75,709 ஆகும். இம்மாவட்டம் தெற்கில் இந்தியாவை எல்லையாகக் கொண்டுள்ளது.\n\nஇம்மாவட்டத்தில் உள்ள டீக்காபூர் பூங்கா (Tikapur Park) நேபாளத்தின் மிகப்பெரிய பூங்காவாகும். தங்கதி நகரத்தில் வானூர்தி அருங்காட்சியகம், பைலட் பேட் உப்ரெதியால் 2014-இல் நிறுவப்பட்டது. இம்மாவட்ட மக்களால் தாரு மொழி, நேபாள மொழி மற்றும் டோட்டி மொழிகள் பேசப்படுகிறது. \n\n\n"}
{"id": "322667", "url": "https://ta.wikipedia.org/wiki?curid=322667", "title": "தலைமைச்செயலாளர் (தமிழ்நாடு)", "text": "தலைமைச்செயலாளர் (தமிழ்நாடு)\n\nதமிழ்நாட்டின் தலைமைச் செயலாளர் என்பவர் தமிழகத்தில் தமிழக அரசின் கீழ் பணிபுரியும் ஒரு மூத்த 'இந்திய ஆட்சிப் பணி' அலுவலர் ஆவார். இவர் தமிழக அரசின் அனைத்துப் பணிகளுக்கும் பொறுப்பு ஆவார். தலைமைச்செயலாளர் என்னும் பதவி பிரித்தானிய ஆட்சிக்காலத்தில் சென்னை மாகாணத்தில் 1940 நவம்பர் 27ஆம் நாள் உருவாக்கப்பட்டது. \nSection::::தலைமைச்செயலாளர் பட்டியல்.\nவி.கார்த்திகேயன், டி.வி.அந்தோணி ஆகியோர் இரண்டு முறை தலைமைச் செயலாளர்களாக இருந்துள்ளனர்.\n\n"}
{"id": "322675", "url": "https://ta.wikipedia.org/wiki?curid=322675", "title": "வடக்கு சமர், பிலிப்பீன்சு", "text": "வடக்கு சமர், பிலிப்பீன்சு\n\nவடக்கு சமர் (Northern Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் கட்டர்மன் ஆகும். இம்மாகாணம் 1965 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ஜோஸ் எல். ஓங், ஜேஆர்.\" (Jose L. Ong, Jr) ஆவார். இதன் மொத்த நிலப்பரப்பளவு 3,692.93 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக வடக்கு சமர் மாகாணத்தின் சனத்தொகை 632,379 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 34ஆம் மாகாணமாகவும் சனத்தொகையின் அடிப்படையில் 46ஆம் மாகாணமாகவும் காணப்படுகின்றது. இம்மாகாணத்தில் 569 கிராமங்களும், 24 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. தேசிய புள்ளிவிபரத் திணைக்களத்தினால் இம்மாகானமானது இரண்டாம் தர மாகாணமாக வகைப்படுத்தப்பட்டுள்ளது. இமாகாணத்தின் 65% ஆன மக்கள் நாட்டுப்புற மக்களாவார்.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322677", "url": "https://ta.wikipedia.org/wiki?curid=322677", "title": "சமர், பிலிப்பீன்சு", "text": "சமர், பிலிப்பீன்சு\n\nசமர் (Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் கட்பலோகன் ஆகும். இம்மாகாணம் 1768 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"சாரீ ஆன் டி, டன்\" (Sharee Ann T. Tan) ஆவார். இதன் மொத்த நிலப்பரப்பளவு 6,048.03 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சமர் மாகாணத்தின் சனத்தொகை 780,481 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 10ஆம் மாகாணமாகவும் சனத்தொகையின் அடிப்படையில் 34ஆம் மாகாணமாகவும் காணப்படுகின்றது. இம்மாகாணத்தில் 951 கிராமங்களும், 24 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. கடலிலிருந்து இமாகாணத்தின் அதிகூடிய நில உயரம் 850 மீற்றர்கள் ஆகும். இம்மாகாணம் பேர்டினன்ட் மகலன் தரிசித்த மாகாணங்களில் ஒன்றாக விளங்குகின்றது.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322679", "url": "https://ta.wikipedia.org/wiki?curid=322679", "title": "தெற்கு லெய்டே", "text": "தெற்கு லெய்டே\n\nதெற்கு லெய்டே (Southern Leyte) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் மாசின் ஆகும். இம்மாகாணம் 1956 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ரோஜர் மெர்காடோ\" ( Roger Mercado) ஆவார். இதன் மொத்த நிலப்பரப்பளவு 1,798.61 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக தெற்கு லெய்டே மாகாணத்தின் சனத்தொகை 421,750 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 65ஆம் மாகாணமாகவும் சனத்தொகையின் அடிப்படையில் 62ஆம் மாகாணமாகவும் காணப்படுகின்றது. இம்மாகாணத்தில் 500 கிராமங்களும், 18 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இமாகாணத்தில் வருடாந்தம் 200,000 சுற்றுலாப் பயணிகள் வந்து செல்கின்றனர். மேலும் இம்மாகாணத்தின் கடற்கரையோரங்களில் பல ஹோட்டல்களும் காணப்படுகின்றன. இஹ்ஹோட்டல்கள் சுற்றுலாத்துறையில் முக்கிய பங்கு வகிக்கின்றன.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322682", "url": "https://ta.wikipedia.org/wiki?curid=322682", "title": "நெக்ரோஸ் ஒக்சிடென்டல்", "text": "நெக்ரோஸ் ஒக்சிடென்டல்\n\nநெக்ரோஸ் ஒக்சிடென்டல் (Negros Occidental) என்பது பிலிப்பீன்சின் விசயாசின், நெக்ரோஸ் பிராந்தியத்தில் அமைந்துள்ள இரு மாகாணங்களில் ஒன்றாகும். இதன் தலைநகரம் பகோலொட் ஆகும். இம்மாகாணம் 1890 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ரோஜர் மெர்காடோ\" (Alfredo G. Marañon, Jr.) ஆவார். இதன் மொத்த நிலப்பரப்பளவு 7,802.54 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நெக்ரோஸ் ஒக்சிடென்டல் மாகாணத்தின் சனத்தொகை 2,497,261 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 8ஆம் மாகாணமாகவும் சனத்தொகையின் அடிப்படையில் 8ஆம் மாகாணமாகவும் காணப்படுகின்றது. இம்மாகாணத்தில் 601 கிராமங்களும், 19 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ, ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இம்மாகாணம் நெக்ரோஸ் தீவின் மேற்குப் பக்கத்தில் உள்ளது. மற்றையது நெக்ரோஸ் ஒரியென்டல் மாகாணம் ஆகும். இங்கு வசிக்கும் 85.71% ஆன மக்கள் ரோமன் கத்தோலிக்கர்கள் ஆவர்.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322685", "url": "https://ta.wikipedia.org/wiki?curid=322685", "title": "நெல்லியம்பதி", "text": "நெல்லியம்பதி\n\nநெல்லியம்பதி (\"Nelliampathi\") இது இந்தியா நாட்டில் கேரளம் மாநிலத்தில் பாலக்காடு மாவட்டத்தில் அமைந்துள்ள மலைவாசசுதளம் (Hill station) ஆகும். இது ஏறத்தாள 60 கிமீ உயரத்தில் அமைந்துள்ளது.\n\nSection::::நிலவியல்.\nஇங்கு உள்ள பகுதிகளில் டீ தயாரிக்க பயன்படும் தேயிலையும் மற்றும் காப்பியும் பயிரிடப்படுகிறது. இப்பகுதி சிற்றூர் தாலுகாவிற்கு உட்பட்டதாகும். போதுந்திரி அணை (Pothundi Dam) இப்பகுதியில் தான் அமைந்துள்ளது. நெல்லியன்பதியின் நுழைவு வாயிலில் அமைந்துள்ள இந்த அணையானது 19 ஆம் நூற்றாண்டிலேயே கட்டப்பட்டதாகும்.\n\nSection::::சீதார்குன்டு.\nநெல்லியம்பதியிலிருந்து 8 கிலோ மீற்றர்கள் தொலையில் அமைந்துள்ள இது ஒரு காட்சிக் கோணப் பகுதியாகும். இந்த இடத்தில்தான் சீதை, ராமன், இலட்சுமணன் ஆகியோர் வனவாசத்தின் போது தங்கியிருந்ததாக நம்பப்படுகிறது.\n\nSection::::கேசவன் பாறை.\nஇந்த பகுதியில் மேலும் பார்க்க வேண்டிய இடம் கேசவன் பாறை (Kesavanpara) ஆகும். இப்பாறையில் திரைப்படக் காட்சிகள் எடுக்கப்படுவதுண்டு.\n\nSection::::மக்கள் வகைப்பாடு.\n2001 ஆம் ஆண்டு கணக்கெடுப்பின்படி 4,358 ஆண்களும், 4,360 பெண்கள் உட்பட மொத்த மக்கள் தொகை 8,718 பேர் ஆகும்.\n\n\n"}
{"id": "322686", "url": "https://ta.wikipedia.org/wiki?curid=322686", "title": "நெக்ரோஸ் ஒரியென்டல்", "text": "நெக்ரோஸ் ஒரியென்டல்\n\nநெக்ரோஸ் ஒரியென்டல் (Negros Oriental) என்பது பிலிப்பீன்சின் விசயாசின், நெக்ரோஸ் பிராந்தியத்தில் அமைந்துள்ள இரு மாகாணங்களில் ஒன்றாகும். இதன் தலைநகரம் துமகுவெட்டே ஆகும். இம்மாகாணம் 1890 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ரொயெல் டெகமோ\" (Roel Degamo) ஆவார். இதன் மொத்த நிலப்பரப்பளவு 5,385.53 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நெக்ரோஸ் ஒரியென்டல் மாகாணத்தின் சனத்தொகை 1,354,995 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 17ஆம் மாகாணமாகவும் சனத்தொகையின் அடிப்படையில் 19ஆம் மாகாணமாகவும் காணப்படுகின்றது. இம்மாகாணத்தில் 557 கிராமங்களும், 19 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. இம்மாகாணம் நெக்ரோஸ் தீவின் கிழக்குப் பக்கத்தில் உள்ளது. மற்றையது நெக்ரோஸ் ஒக்சிடென்டல் மாகாணம் ஆகும். இங்கு வசிக்கும் 91.4% ஆன மக்கள் ரோமன் கத்தோலிக்கர்கள் ஆவர். \n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322688", "url": "https://ta.wikipedia.org/wiki?curid=322688", "title": "சம்பொவாங்கோ டெல் நோர்டே", "text": "சம்பொவாங்கோ டெல் நோர்டே\n\nசம்பொவாங்கோ டெல் நோர்டே (Zamboanga_del_Norte) என்பது பிலிப்பீன்சின் மின்டனாவுப் பகுதியில், சம்பொவாங்கா தீபகற்பம் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் டொபோலொக் ஆகும். இம்மாகாணம் 1635 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"ரொபேடோ யை. உயை\" (Roberto Y. Uy) ஆவார். இதன் மொத்த நிலப்பரப்பளவு 7,301.53 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பொவாங்கோ டெல் நோர்டே மாகாணத்தின் சனத்தொகை 1,011,393\nஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 9ஆம் மாகாணமாகவும் சனத்தொகையின் அடிப்படையில் 26ஆம் மாகாணமாகவும் காணப்படுகின்றது. இம்மாகாணத்தில் 691 கிராமங்களும், 25 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகானத்தின் அதிகூடிய கடல் மட்டத்திலிருந்தான உயரம் 243.8 மீற்றர்கள் ஆகும். மேலும் கடிபுனன் என்பதே இம்மாகானத்தில் அமைந்துள்ள உயரமான உச்சி ஆகும்.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322691", "url": "https://ta.wikipedia.org/wiki?curid=322691", "title": "சம்பொவாங்கோ டெல் சர்", "text": "சம்பொவாங்கோ டெல் சர்\n\nசம்பொவாங்கோ டெல் சர் (Zamboanga del Sur) என்பது பிலிப்பீன்சின் மின்டனாவுப் பகுதியில், சம்பொவாங்கா தீபகற்பம் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் பகாடியன் ஆகும். இம்மாகாணம் 1952 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் \"அந்தோனியோ செரில்லிஸ்\" (Antonio Cerilles) ஆவார். இதன் மொத்த நிலப்பரப்பளவு 4,499.46 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பொவாங்கோ டெல் சர் மாகாணத்தின் சனத்தொகை 1,010,674 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 25ஆம் மாகாணமாகவும் சனத்தொகையின் அடிப்படையில் 27ஆம் மாகாணமாகவும் காணப்படுகின்றது. இம்மாகாணத்தில் 779 கிராமங்களும், 26 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தில் வாழும் மக்களில் 45 வீதமானோர் இசுலாமியர்க?ள், மேலும் ரோமன் கத்தோலிக்கர்கள் இம்மாகாணத்தில் சிறுபான்மையினராகக் காணப்படுகின்றனர்.\n\nSection::::வெளி இணைப்புகள்.\nஅதிகாரபூர்வ இணையத்தளம் \n"}
{"id": "322693", "url": "https://ta.wikipedia.org/wiki?curid=322693", "title": "சம்பேலஸ்", "text": "சம்பேலஸ்\n\nசம்பேலஸ் (Zambales) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் இபா ஆகும். இது 1578 ஆம் ஆண்டில் ஸ்தாபிக்கப்பட்டது. இம்மாகாணத்தில் 230 கிராமங்களும், 13 மாநகராட்சிகளும் உள்ளன. இதன் தற்போதைய மாகாண சபை ஆளுநர் \"அமர் டெலோசோ\" ( Amor Deloso) ஆவார். இதன் மொத்த நிலப்பரப்பளவு 3,053.6 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பேலஸ் மாகாணத்தின் சனத்தொகை 590,848 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 35ஆம் மாகாணமாகவும் சனத்தொகையின் அடிப்படையில் 50ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம், கப்பம்பங்கன் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தின் பொருளாதாரம் சுற்றுலாத்துறையிலேயே தங்கியுள்ளது. மேலும் இமாகாணத்தின் நிக்கல் போன்றவற்றை அகழ்தலும் அதிகளவில் தற்போது இடம்பெற்று வருகிறது. எனினும் அடிப்படையில் இது விவசாய மாகாணமே ஆகும். இங்கு அரிசி, சோளம் போன்றவை உற்பத்தி செய்யப்படுகின்றன.\n"}
{"id": "322695", "url": "https://ta.wikipedia.org/wiki?curid=322695", "title": "படன்காஸ்", "text": "படன்காஸ்\n\nபடன்காஸ் (Batangas) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் படன்காஸ் நகரம் ஆகும். இது 1581 ஆம் ஆண்டில் ஸ்தாபிக்கப்பட்டது. இம்மாகாணத்தில் 1,078 கிராமங்களும், 31 மாநகராட்சிகளும் உள்ளன. இதன் தற்போதைய மாகாண சபை ஆளுநர் \"ஹேர்மிலென்டோ மன்டனாஸ்\" (Hermilando Mandanas) ஆவார். இதன் மொத்த நிலப்பரப்பளவு 3,119.75 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக படன்காஸ் மாகாணத்தின் சனத்தொகை 2,694,335 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 44ஆம் மாகாணமாகவும் சனத்தொகையின் அடிப்படையில் 7ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம், ஆகிய மூன்று பிரதான மொழிகள் பேசப்படுகின்றன. வண்ணத்துப்பூச்சிக் கத்திகளுக்க்கு படன்காஸ் மாகாணம் மிகவும் பிரசித்தமானது ஆகும். அத்துடன் இக்கத்திகள் உற்பத்தி மூலம் பல கைத்தொழில் பேட்டைகள் இம்மாகாணத்தில் உருவாகியுள்ளன.\n"}
{"id": "322698", "url": "https://ta.wikipedia.org/wiki?curid=322698", "title": "கவைட்", "text": "கவைட்\n\nகவைட் (Cavite) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் இமுஸ் ஆகும். இதுவே பிலிப்பீன்சின் அதிக சனத்தொகை கொண்ட மாகாணம் ஆகும். 1614 ஆம் ஆண்டில் ஸ்தாபிக்கப்பட்டது. இம்மாகாணத்தில் 829 கிராமங்களும், 16 மாநகராட்சிகளும் உள்ளன. இதன் தற்போதைய மாகாண சபை ஆளுநர் \"ஜீசஸ் கிறிஸ்பின் ரெமுல்லா\" (Jesus Crispin Remulla) ஆவார். இதன் மொத்த நிலப்பரப்பளவு 1,574.17 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கவைட் மாகாணத்தின் சனத்தொகை 3,678,301 ஆகும்.\nமேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 67ஆம் மாகாணமாகவும் சனத்தொகையின் அடிப்படையில் 1ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு சவகானோ ஆகிய இரு பிரதான மொழிகள் பேசப்படுகின்றன. இம்மாகாணத்தின் முக்கிய ஏழு ஆறுகள் ஓடுகிண்ரன. அத்துடன் இம்மாகாணத்தின் சனத்தொகை கூடிய மாநகராட்சியாக கவைட் நகரம் ஆகும்.\n"}
{"id": "322700", "url": "https://ta.wikipedia.org/wiki?curid=322700", "title": "விளக்கு மாடம்", "text": "விளக்கு மாடம்\n\nவிளக்கு மாடம் என்பது, வீடுகள், மடங்கள், கோயில்கள் போன்ற பாரம்பரியக் கட்டிடங்களில் எண்ணெய் விளக்குகளை வைப்பதற்காகச் சுவர்களில் காணப்படும் குழி போன்ற அமைப்பு ஆகும். மின் விளக்குகளின் அறிமுகத்துக்கு முன்னர் கட்டிடங்களில் ஒளியூட்டுவதற்கு எண்ணெய் விளக்குகள் பயன்பாட்டில் இருந்த காலங்களில் விளக்கு மாடங்கள் அமைக்கப்பட்டன. \n\nSection::::அமைப்பு.\nகட்டிடங்களின் தன்மையைப் பொறுத்து விளக்கு மாடங்கள் எளிமையான வடிவம் கொண்டவையாகவோ அல்லது அழகான வடிவ அமைப்புகளுடன் கூடியவையாகவோ அமைக்கப்பட்டன. விளக்குமாட அழகூட்டல்களின் தன்மை பெரும்பாலும் சுவரின் தடிப்பில் தங்கியுள்ளதால், தடிப்பான சுவர்களுடன் கூடிய பெரிய கட்டிடங்கள் அழகிய வேலைப்பாடுகளுடன் கூடிய விளக்கு மாடங்களை அமைப்பதற்கு வாய்ப்பாக அமைகின்றன. மின் விளக்குகளின் அறிமுகம், விளக்கு மாடங்களைத் தேவையற்ற கூறுகள் ஆக்கிவிட்டன. ஆனாலும், தமிழ்நாட்டின் பல இடங்களில், வாயிற் கதவின் இரு புறங்களிலும் அழகுடன் அமைக்கப்பட்ட விளக்கு மாடங்களைத் திண்ணைகளோடு கூடிய பழைய வீடுகளிலும், மடங்களிலும் இன்றும் காணலாம்.\n"}
{"id": "322702", "url": "https://ta.wikipedia.org/wiki?curid=322702", "title": "பானேசுவர்", "text": "பானேசுவர்\n\nபானேசுவர் \"(Baneswar)\" இந்தியாவின் மேற்கு வங்காள மாநிலத்தில் உள்ள கூச்பெகர் மாவட்டத்திலுள்ள ஒரு சிறிய நகரமாகும் . \n\nபானேசுவர் நகர சிவன் கோவில் மிகவும் புகழ்பெற்ற ஆலயமாகும். இக்கோவிலுக்கு அருகிலுள்ள குளத்தில் வாழ்கின்ற ஆமைகளும் சிறப்பு வாய்ந்தவையாகும். \n\nபானேசுவர் என்ற சொல் பான்+ஈசுவர் என்ற சொற்களில் இருந்து பிறந்ததாகும். பான் என்பவர் அசுரர்களின் அரசர் ஆவார். அவர் 'சிவ லிங்கத்தை' வெளியே கொண்டுபோய் பாதாள உலகில் வைப்பதன் மூலம் சிவனையும் அங்கு கொண்டு செல்ல முயற்சித்தார். அவருடைய முயற்சி தோல்வியில் முடிந்தது. இன்று பார்க்கின்ற சிவபெருமான் ஆலயத்தில் சிவலிங்கம் உறுதியாக நின்றதாக நம்பப்படுகிறது. உள்ளூர் மக்கள் மட்டுமன்றி பல வெளியூர் பக்தர்களும் பிரார்த்தனைக்காக இங்கு வருகின்றனர். தோபோட்ரோ அறக்கட்டளை ஒவ்வொரு ஆண்டும் விமரிசையாக சிவன் மேளாவைக் (சிவ சதுர்த்தியின் போது) கொண்டாடுகிறது. \n\nபானேசுவர் நகரம் கூச் பெகர் (12 கிலோமீட்டர்) மற்றும் அலிபுர்துவார் (13 கிலோமீட்டர்) நகரங்களுடன் நன்றாக இணைக்கப்பட்டுள்ளது. \n"}
{"id": "322704", "url": "https://ta.wikipedia.org/wiki?curid=322704", "title": "கஞ்சன்பூர் மாவட்டம்", "text": "கஞ்சன்பூர் மாவட்டம்\n\nகஞ்சன்பூர் மாவட்டம் (Kanchanpur District) (), தூர மேற்கு நேபாளத்தின், மாநில எண் 7-இல் உள்ள ஒன்பது மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் பீம்தத்தா நகரம் ஆகும். \"மகாகாளி\" மண்டலத்தில் உள்ள இம்மாவட்டம், நேபாளத்தின் 77 மாவட்டங்களில் ஒன்றாகும்.\n\nSection::::மக்கள் தொகையியல்.\nஇம்மாவட்டம் 1,610 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 4,51,248 ஆகும். இம்மாவட்டத்தில் குமாவானி மொழி மற்றும் டடோலி மொழி (70%), தாரு மொழி (20%), நேபாள மொழி (7%) மற்றும் பிற மொழிகள் (3%) பேசப்படுகிறது. இம்மாவட்டத்தில் தாரு இன பழங்குடி மக்கள் பெரும்பான்மையாக உள்ளனர். \n\nSection::::அமைவிடம்.\nநேபாளத்தின் தூர மேற்குப் பகுதியில் இம்மாவட்டத்தின் கிழக்கில் கைலாலீ மாவட்டம், வடக்கில் டடேல்துரா மாவட்டம், தெற்கிலும், மேற்கிலும் இந்தியாவும் எல்லைகளாக அமைந்துள்ளது.\n\n\n\n\nSection::::வெளி இணைப்புகள்.\n "}
{"id": "322705", "url": "https://ta.wikipedia.org/wiki?curid=322705", "title": "பக்ரி, பீகார்", "text": "பக்ரி, பீகார்\n\nபக்ரி \"(Pakri)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.\n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி பக்ரி கிராமத்தின் மக்கள்தொகை 4065 நபர்கள் ஆகும். இவர்கள் 823 குடும்பங்களாக வாழ்கின்றனர். இம்மக்கள்தொகையில் 51.6% நபர்கள் ஆண்கள் மற்றும் 48.3% நபர்கள் பெண்களாவர். இக்கிராமத்தின் எழுத்தறிவு சதவீதம் 46.1% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.5% நபர்கள் ஆண்கள் மற்றும் 38.4% நபர்கள் பெண்களாவர். 21.1% நபர்கள் 6 வயதுக்கு குறைவானவர்களாக உள்ளனர் . \n"}
{"id": "322725", "url": "https://ta.wikipedia.org/wiki?curid=322725", "title": "புரைனியா", "text": "புரைனியா\n\nபுரைனியா \"(Purainia)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். \n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி புரைனியா கிராமத்தின் மக்கள்தொகை 3538 நபர்கள் ஆகும். இவர்கள் 653 குடும்பங்களாக வாழ்கின்றனர். இம்மக்கள்தொகையில் 51.75% நபர்கள் ஆண்கள் மற்றும் 48.24% நபர்கள் பெண்களாவர். இக்கிராமத்தின் எழுத்தறிவு சதவீதம் 48.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 52% நபர்கள் ஆண்கள் மற்றும் 37.9% நபர்கள் பெண்களாவர். 21.6% நபர்கள் 6 வயதுக்கு குறைவானவர்களாக உள்ளனர் . \n"}
{"id": "322746", "url": "https://ta.wikipedia.org/wiki?curid=322746", "title": "முர்லி, பீகார்", "text": "முர்லி, பீகார்\n\nமுர்லி \"(Murli)\" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். \n\nSection::::மக்கள் தொகையியல்.\n2011 ஆம் ஆண்டின் இந்திய மக்கள் தொகைக் கணக்கெடுப்பின்படி முர்லி கிராமத்தின் மக்கள்தொகை 875 நபர்கள் ஆகும். இவர்கள் 184 குடும்பங்களாக வாழ்கின்றனர். இம்மக்கள்தொகையில் 51.2% நபர்கள் ஆண்கள் மற்றும் 48.7% நபர்கள் பெண்களாவர். இக்கிராமத்தின் எழுத்தறிவு சதவீதம் 53.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 55% நபர்கள் ஆண்கள் மற்றும் 44% நபர்கள் பெண்களாவர். 18.8% நபர்கள் 6 வயதுக்கு குறைவானவர்களாக உள்ளனர் . \n"}
{"id": "322760", "url": "https://ta.wikipedia.org/wiki?curid=322760", "title": "வனேடியம்-காலியம்", "text": "வனேடியம்-காலியம்\n\nவனேடியம்-காலியம் \"(Vanadium-gallium)\" (VGa) என்பது வனேடியமும், காலியமும் இரண்டையும் சேர்த்து உருவாக்கப்படும் ஒரு மீகடத்தி கலப்புலோகமாகும். பெரும்பாலும் இவ்வுலோகக் கலவை மீகடத்து மின்காந்தங்களில் உயர்புல புகுத்துச் சுருளாகப் பயன்படுத்தப்படுகிறது.\n\nவனேடியம்-காலியம் வார்ப்பட்டை மீகடத்து காந்தங்களில் பயன்படுத்தப்படுகிறது (17.5 டெசுலாக்கள் அல்லது 175000 காச்சுகள்) மீகடத்தும் ஏ15 முக வனேடியம்-காலியத்தின் கட்டமைப்பு பொதுவாகப் பயன்பாட்டிலுள்ள Nb3Sn மற்றும் Nb3 Ti. கலப்புலோகங்களின் கட்டமைப்பை ஒத்துள்ளது . \nNb, Ta, Sn, Pt மற்றும் Pb போன்ற உயர் அணு எண் தனிமங்களுடன் இக்கலப்புலோகத்தை கலப்பதன் மூலமாக உயர் புலப் பண்புகளை மேம்படுத்த முடியும்.\n\n\nSection::::மீகடத்து கம்பி அல்லது மீகடத்து வார்ப்பட்டை புனைவு.\nதிடநிலை வீழ்படிவாக்கல் முறையில் வனேடியம்-காலியம் கம்பிகள் உருவாக்கப்படுகின்றன.\n"}
{"id": "322761", "url": "https://ta.wikipedia.org/wiki?curid=322761", "title": "செயங்கொண்ட சோழ கொங்காள்வான்", "text": "செயங்கொண்ட சோழ கொங்காள்வான்\n\nசெயங்கொண்ட சோழ கொங்காள்வான் இவர் வேட்டுவக்கவுண்டர் இனத்தின் குலத்தை சார்ந்தவர் ,\n\nSection::::கொடிவேரி அணைக்கட்டு.\nகொங்கு நாட்டில் ஒன்றான வடகரை நாட்டில் குளவாற்றூர் தற்போதைய ஈரோடு கோபிச்செட்டிப்பாளையம் தாலுக்காவில் உள்ள கொடிவேரி என்ற இடத்தில் பவானி ஆற்றுநீரைத்தேக்கி (இக்குளம் அட்டி) கொடிவேரி அணைக்கட்டு கால்வாயை செயங்கொண்ட சோழ கொங்காள்வான் வெட்டினார். முதலாம் குலோத்துங்கனின் 55 வது ஆட்சி ஆண்டில் (கி.பி 1125) கொடிவேரியில் பவானி ஆற்றுநீர் பாயும் இடத்தை அகலப்படுத்தி நீரை பெரும் கற்களைக் கொண்டு தேக்கி கால்வாய் வெட்டினார். இன்று இது கொடிவேரி அணைக்கட்டு என்று அழைக்கப்படுகிறது. இந்த செய்தி கொடிவேரி , பவானி ஆற்றங்கரையில் உள்ள கல்வெட்டில் காணப்படுகிறது.\n"}
{"id": "322766", "url": "https://ta.wikipedia.org/wiki?curid=322766", "title": "மணிப்பூர் சட்டமன்றத் தேர்தல், 2017", "text": "மணிப்பூர் சட்டமன்றத் தேர்தல், 2017\n\nமணிப்பூர் சட்டமன்றத் தேர்தல் மணிப்பூர் சட்டமன்றத்திற்கான 60 உறுப்பினர்களைத் தேர்ந்தெடுப்பதற்காக 2017 ஆம் ஆண்டு 4 மார்ச் மற்றும் 8 மார்ச் ஆகிய இரு தேதிகளில் நடைபெற்ற தேர்தலைக் குறிக்கும். இதன் 60 தொகுதிகளுக்கும் இரண்டு கட்டங்களாக வாக்குப்பதிவு நடநதன. நான்கு சட்டசபை தொகுதிகளில் மின்ணணு வாக்குப்பதிவு இயந்திரத்துடன் இணைந்து வாக்காளர் சரிபார்க்கும் காகித தணிக்கை சோதனை இயந்திரமும் பயன்படுத்தப்பட்டன.\n\nSection::::பின்னணி.\nமுந்தைய சட்டமன்ற பதவிகாலம் 18 மார்ச் 2017 இல் முடிவடைந்தது. முந்தைய தேர்தலில், 2012 நடைபெற்ற காங்கிரஸ் 42 இடங்களில் வெற்றி பெற்றது மற்றும் பதவியில் முதல்வர் ஓக்ரம் இபோபி சிங் மீண்டும் தேர்வு செய்யப்பட்டார். 2014 ஆம் ஆண்டில், மணிப்பூர் மாநில காங்கிரஸ் கட்சி அதன் ஐந்து சட்டமன்ற உறுப்பினர்களும், ஆளும் காங்கிரஸ் கட்சியில் இணைந்தனர்.\n\nசோதனை அடிப்படையில் இம்பால் (கிழக்கு), இம்பால் (மேற்கு), பிசுனுபூர், தொபால் ஆகிய நான்கு தொகுதிகளில் வாக்காளர் சரிபார்க்க காகித தணிக்கை சோதனை (VVPAT) இயந்திரங்கள் பயன்படுத்தப்பட்டன.\n\n\n\nSection::::வாக்குப் பதிவு.\nமார்ச் 4 இல் 38 தொகுதிகளுக்கு நடந்த முதல் கட்ட வாக்குப் பதிவில் 82 சதவீத வாக்குகள் பதிவானது. மார்ச் 8இல் 22 தொகுதிகளுக்கு நடந்த இரண்டாம் கட்ட வாக்குப் பதிவில் 86 சதவீத வாக்குகள் பதிவானது.\nநோட்டா வாக்கு 0.5 சதவீதமாக ஆக இருந்தது.\n\nSection::::முடிவுகள்.\nமணிப்பூர் சட்டமன்றத் தேர்தல் முடிவுகள்\n! style=\"background-color:#E9E9E9;text-align:left;\" width=225 |கட்சி\n! style=\"background-color:#E9E9E9;text-align:right;\" |போட்டியிட்ட தொகுதிகள்\n! style=\"background-color:#E9E9E9;text-align:right;\" |வெற்றிபெற்ற தொகுதிகள்\n! style=\"background-color:#E9E9E9;text-align:right;\" |முந்தைய தொகுதிகளில் </br>மாற்றம் \n! style=\"background-color:#E9E9E9;text-align:right;\" |வாக்கு சதவீதம்\n\nஆளுநர் பாசகவை ஆட்சியமைக்க அழைத்து 15 நாட்களுக்குள் நம்பிக்கை வாக்கெடுப்பு நடத்தி பெரும்பான்மையை நிருபிக்க கூறினார். மணிப்பூர் பாசக முதல்வர் பைரன் சிங் சட்டமன்றத்தில் பெரும்பான்மையை நம்பிக்கை வாக்கெடுப்பில் நிரூபித்தார்\n\n\n"}
{"id": "322768", "url": "https://ta.wikipedia.org/wiki?curid=322768", "title": "ஏ. ஏ. கிருட்டிணசுவாமி அய்யங்கார்", "text": "ஏ. ஏ. கிருட்டிணசுவாமி அய்யங்கார்\n\nஏ.ஏ.கிருட்டிணசுவாமி அய்யங்கார் \"(A. A. Krishnaswami Ayyangar)\" (1892-1953) இந்தியாவைச் சேர்ந்த ஒரு கணிதவியல் அறிஞர் ஆவார். இவர் கணிதப் படிப்பில் முதுகலைப் பட்டத்தை தன்னுடைய 18 ஆவது வயதில், பச்சையப்பன் கல்லூரியில் பெற்றார். இதைத் தொடர்ந்து அக்கல்லூரியிலேயே கணிதம் கற்பிக்கும் தொழிலைத் தொடங்கினார். 1918 இல் மைசூர் பல்கலைக்கழகத்தின் கணிதத்துறையில் பணியில் சேர்ந்த இவர் 1947 ஆம் ஆண்டு பணியிலிருந்து ஓய்வு பெற்றார். புகழ்பெற்ற ஏ.கே.இராமாநுசன் என்ற கன்னட மொழிப் புலவரின் தந்தையான இவர் 1953 ஆம் ஆண்டில் காலமானார்.\n\nSection::::பணிகள்.\nபடிமுறைத் தீர்வுமுறையுடன் தொடர்பு கொண்ட ’சக்ரவள முறை’ என்ற தலைப்பில் அய்யங்கார் ஒரு கட்டுரையை எழுதினார். தொடரும் பின்னங்களிடமிருந்து இம்முறை எவ்வாறு வேறுபட்டது என்பதை இதன்மூலம் விளக்கினார். பியரே டி பெர்மா மற்றும் யோசப் லூயி லாக்ராஞ்சி ஆகியோருக்கு சக்ரவள முறை இயல்பானது என்றும், இந்தியர்களுக்கு அம்முறையானது பரிசோதனை அளவிலானது என்றும் எண்ணிக்கொண்டிருந்த ஆண்ட்ரெ வெய்லி இவ்வேறுபாட்டைக் கருத்தில் கொள்ளாமல் இருந்ததை எடுத்துக் காட்டினார்.\n\nலூசியானா மாநிலப் பல்கலைக்கழகப் பேராசியர் சுபாசு காக், அய்யங்காரின் வெளியீடுகள் யாவும் தனித்தன்மை மிக்கவையென முதன்முதலாக அறிவியல் சமூகத்திற்கு எடுத்துக்கூறினார் \n\n"}
{"id": "322771", "url": "https://ta.wikipedia.org/wiki?curid=322771", "title": "காளிகோட் மாவட்டம்", "text": "காளிகோட் மாவட்டம்\n\nகாளிகோட் மாவட்டம் (Kalikot District) (), மேற்கு நேபாளத்தின், மாநில எண் 6-இல், கர்னாலி மண்டலத்தில் அமைந்த இம்மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் மன்மா ஆகும். நேபாள மாநில எண் 6-இல் உள்ள பத்து மாவட்டங்களில் காளிகோட் மாவட்டமும் ஒன்றாகும்.\n\n1,741 சதுர கிலோ மீட்டர் பரப்பளவு கொண்ட இம்மாவட்ட்ட மக்கள் தொகை, 2011-ஆம் ஆண்டு மக்கள் தொகை கணக்கெடுப்பின் படி 1,36,948 ஆகும். \nஇம்மாவட்டத்தில் பெண் குழந்தை பெற்றெடுக்கும் தாயின் குடும்பத்திற்கு, செப்டம்பர் 2005 முதல் இலவச அரிசி வழங்கும் திட்டத்தை நேபாள அரசு அறிவித்துள்ளது.\n\n\n\nSection::::வெளி இணைப்புகள்.\n "}
{"id": "322773", "url": "https://ta.wikipedia.org/wiki?curid=322773", "title": "இரீட்டாபிராட்டா முன்சி", "text": "இரீட்டாபிராட்டா முன்சி\n\nஇரீட்டாபிராட்டா முன்சி \"(Ritabrata Munshi)\" ஓர் இந்திய கணிதவியல் அறிஞர் ஆவார். இவஎ 1976 ஆம் ஆண்டு செப்டம்பர் 14 ஆம் தேதி பிறந்தார். எண் கோட்பாடு கணிதப் பிரிவில் இவர் வல்லுநராகத் திகழ்ந்தார். அறிவியல் மற்றும் தொழில்நுட்பத்திற்கான இந்தியாவின் மிக உயரிய விருதான சாந்தி சுவரூப் பட்நாகர் விருது, 2015 ஆம் ஆண்டில் கணித அறிவியல் பிரிவுக்காக இவருக்கு வழங்கப்பட்டது . மும்பையிலுள்ள டாட்டா அடிப்படை ஆராய்ச்சி கழகத்துடன் இரீட்டாபிராட்டா முன்சி இணைத்துக் கொள்ளப்பட்டார். ஆண்ட்ரூவ் யான் வைல்சு வழிகாட்டலில் பிரின்செடன் பல்கலைக்கழகத்தில் முனைவர் பட்டம் பெற்றார் \n\n"}
{"id": "322780", "url": "https://ta.wikipedia.org/wiki?curid=322780", "title": "முதொல் நாய்", "text": "முதொல் நாய்\n\nமுதொல் நாய் அல்லது கேரவன் நாய் ( Mudhol Hound ) அல்லது ( Caravan Hound ) என்பது ஒரு இந்திய நாய் இனமாகும். இந்த நாய் தக்காணப் பீடபூமி கிராமப்புறங்களில் கர்வானி என அறியப்படுகிறது. இது வேட்டை மற்றும் பாதுகாப்பு ஆகிய இரு தேவைகளுக்காகவும் நாய் பயன்படுத்தப்படுகிறது.\n\nஇந்திய கென்னல் கிளப் (KCI) மற்றும் இந்திய தேசிய கென்னல் கிளப் (INKC) இந்த நாயின் வெவ்வேறு இனப் பெயர்களை அங்கீகரித்துள்ளது. INKC முதொல் நாய் என்ற பெயரையும் KCI கேரவன் நாய் என்றும் பதிவு செய்துள்ளது.\n\nரூ.5.00 முக மதிப்பு கொண்ட தபால்தலையை முதொல் நாயை அங்கீகாரிக்கும் விதமாக இந்திய அஞ்சல் துறையால் வெளியிடப்பட்டது.\n\nSection::::விளக்கம்.\nSection::::தோற்றம்.\nமுதொல் அல்லது கேரவன் நாயிக்கு நன்கு வரையறுக்கப்பட்ட பண்புகள் உண்டு. இதன் தலை நீண்டு குறுகியும், காதுகளிடையே பரந்தும் இருக்கும் வகையிலும். தாடைகள் நீண்டு கடி பொருளை துண்டிக்கும் வகையில் சக்தி வாய்ந்ததாகவும் இருக்கும். மூக்கு பெரியதாகவும் கருத்தும் இருக்கும். காதுகள் தொங்கியவாறு மண்டைக்கு நெருக்கமாக இருக்கும். கண்கள் பெரியதாக முட்டை வடிவில் கருத்து வெளித்தள்ளியது போல இருக்கும். கழுத்து நீண்டு, தூய்மையானதாக தசைப்பிடிப்புடன் தோளுக்கு பொருத்தமானதாகவும் இருக்கும். முன்னங்கால்கள் நீளமானவை. பின்னங்கால்கள் நீண்டு, அகன்று தசைகளுடன் இருக்கும். மார்பு நல்ல வலிமையானதாகவும், விலா புடைத்ததாகவும் இருக்கும். வயிறு ஒட்டி இருக்கும். வால் மிக நீண்டதாக இயற்கையன வளைவுடன் தொங்கியவறும், வலுவானதாகவும், அடிப்பகுதி சிறுத்தும் இருக்கும். \n"}
{"id": "322782", "url": "https://ta.wikipedia.org/wiki?curid=322782", "title": "நாகப்பட்டினம் சட்டைநாதசுவாமி கோயில்", "text": "நாகப்பட்டினம் சட்டைநாதசுவாமி கோயில்\n\nநாகப்பட்டினம் சட்டைநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nநாகப்பட்டினம் காயாரோகணர் நீலாயதாட்சி அம்மன் கோயிலுக்கு மேற்கே ஆதிகாயாரோகணம் என்ற இடத்தில் பீசண பைரவர் சட்டை நாதராக உள்ளார்.\n\nSection::::இறைவன், இறைவி.\nஇக்கோயிலில் உள்ள மூலவர் சட்டைநாதர். பைரவர் மிக உக்கிரமாகக் காணப்பட்டதால் அவருக்கு இடப்புறமாக அமுதவல்லி அம்மன் சன்னதி அமைக்கப்பட்டு, பைரவர் சாந்த மூர்த்தியானதாகக் கூறுகின்றனர்.\n\nSection::::அமைப்பு.\nதிருமலைராயன்பட்டினத்தை ஆட்சி செய்த மன்னனின் மகள் பிரம்மராட்சசன் பிடியில் அகப்பட்டு, பின்னர் அதிலிருந்து விடுபட்டு சுகமடைந்ததாகவும், அதற்காக நன்றிக்கடனாக மன்னன் கோயிலை விரிவாக்கம் செய்ததாகக் கூறுகின்றனர். தொடர்ந்து விழாக்கள் நடக்கவும் மன்னன் ஏற்பாடு செய்ததாகக் கூறுவர். தெற்கு நோக்கிய நிலையில் அமைந்துள்ள உயர்ந்த கட்டமலை மீது சட்டைநாதர் சன்னதி காணப்படுகிறது. கருவறை முன்பாக அர்த்த மண்டபம், மகா மண்டபம், முக மண்டபம் ஆகியன உள்ளன. காயாரோகணர், ஆதிநீலாயதாட்சி அம்மன் சன்னதிகள் கிழக்கு நோக்கிய நிலையில் காணப்படுகின்றன.\n"}
{"id": "322786", "url": "https://ta.wikipedia.org/wiki?curid=322786", "title": "இசைத் தூண்", "text": "இசைத் தூண்\n\nஇசைத் தூண் என்பது, இசை எழுப்பும் வகையில் பல்வேறு வடிவங்களில் உருவாக்கப்பட்ட கற்றூணைக் குறிக்கும். பெரும்பாலும் கோயில் மண்டபங்களின் ஒரு பகுதியாக அமைக்கப்படும் இசைத்தூண்கள் தமிழகத்தின் பல கோயில்களில் காணப்படுகின்றன. இசைத்தூண்கள் கட்டிடக்கலையின் ஒரு அம்சமாகவும் அமைவதால், பல்வேறு அழகிய சிற்ப வேலைப்பாடுகளுடன் கூடியவையாக அமைகின்றன. தென்னிந்தியாவில் இசைத் தூண்கள் தமிழ்நாட்டிலும் அயல் மாநிலங்களிலும் காணப்படுகின்றன. எனினும், தமிழ்நாட்டில், குறிப்பாகப் பண்டைய பாண்டிய நாட்டைச் சார்ந்த பகுதிகளிலேயே கூடுதலாகக் காணப்படுகின்றன. அத்துடன் இப்பகுதியில் உள்ள இசைத் தூண்களே மிகவும் சிறப்பு வாய்ந்தவை.\n\nதற்காலத்தில் இவ்வாறான இசைத் தூண்கள் பார்ப்பதற்கு ஆச்சரியம் தருவனவாகவும், அதனால், சுற்றுலாப் பயணிகளைக் கவரும் அம்சங்களாகவும் மட்டுமே காணப்பட்டாலும், முற்காலத்தில் சில இசைத் தூண்கள் பூசை நேரங்களில் இசை எழுப்பப் பயன்பட்டன என்றும், வேறு சிலவற்றில் இசை மீட்டி நிகழ்ச்சிகள் நடத்தப்பட்டதாகவும் தெரிகிறது. \n\nSection::::வகைகள்.\nஇசைத் தூண்களை இசை எழுப்பும் முறையைக் கொண்டு இரண்டு வகைகளாகப் பிரிக்கலாம். ஒன்று தட்டும்போது இசை எழுப்புவன. மற்றது, தூணில் அமைக்கப்படும் துளைகளினூடாக ஊதும்போது இசை எழுப்புவன. ஊதும்போது இசை எழுப்பும் தூண்கள் காற்று இசைக் கருவிகளின் தத்துவத்தை அடிப்படையாகக் கொண்டவை. இவை \"துளை இசைத் தூண்கள்\" அல்லது \"குழல் இசைத் தூண்கள்\" என அழைக்கப்படுகின்றன. இவற்றில் இருந்து சங்கு, எக்காளம் ஆகிய கருவிகளின் ஒலியையே பெற முடியும். இசைத்தூண்களின் பயன்பாட்டை அடிப்படையாகக் கொண்டு அவற்றை நான்கு வகைகளாகப் பிரிக்கின்றனர். அவை, சுருதித் தம்பம், கானத் தம்பம், லயத் தம்பம், பிரதார்ச்சண தம்பம் என்பன. \n\nஇசைத்தூண்களின் குறுக்கு வெட்டுமுகமும் பல்வேறு வடிவங்களைக் கொண்டவையாகக் காணப்படுகின்றன. இவற்றுள், வட்டம், நெல்லிக்கனி, சதுரம், புரி, செவ்வகம், பல்கோணம் ஆகிய வடிவங்கள் குறிப்பிடத்தக்கவை.\n\nSection::::அமைப்பு.\nபெரும்பாலான இசைத்தூண்கள் நடுவில் ஒரு கனமான தூணையும் அதைச் சுற்றிலும் அமைந்த விட்டம் குறைந்த பல தூண்களையும் கொண்டவை. இவை அனைத்தும் ஒரே கல்லிலேயே செதுக்கப்படுகின்றன. நடுத் தூணே கட்டிடக் கூரையின் சுமையைத் தாங்குமாறு அமைக்கப்படுகின்றன. வெளித் தூண்களே இசை எழுப்பும் தூண்கள். சில இடங்களில் இசைத் தூண்கள் இசை எழுப்பும்போது அருகில் உள்ள மற்றத் தூண்களும் சேர்ந்து ஒத்திசைவாக இசை எழுப்பும் வகையில் அமைக்கப்பட்டுள்ளன. எனினும் நடுத் தூணின் பருமன் காரணமாக அது அதிர்ந்து இசை எழுப்புவதில்லை. இசைத் தூண்கள் மூன்று முதல் ஆறு அல்லது ஏழு அடிகள் வரை உயரம் கொண்டவை. \n\nஇசைத் தூண்களைச் செய்வதற்கான கற்கள் சாதாரண கற்களில் இருந்து வேறுபட்டுச் சிறப்பான இயல்புகளைக் கொண்டவை. இவற்றைத் தேடிக் கண்டுபிடித்தே சிற்பிகள் இசைத் தூண்களை மிகுந்த கவனத்துடன் உருவாக்கியுள்ளனர். இசைத் தூண்கள் செய்யப்பட்ட கற்கள் கறுப்பு, சாம்பல், சந்தன நிறம் எனப் பல்வேறு நிறச் சாயைகளைக் கொண்டவையாகக் காணப்படுகின்றன.\n\nSection::::தென்னகத்து இசைத் தூண்கள்.\nமதுரை, திருநெல்வேலி, ஆழ்வார்திருநகரி, கிருஷ்ணாபுரம், செண்பகராம நல்லூர், தென்காசி, திருக்குற்றாலம், சுசீந்திரம், திருவானைக்கா, தாடிக்கொம்பு, தாராசுரம், திருவனந்தபுரம், திருப்பதி, தாட்பத்திரி, லேபாக்சி, ஹம்பி, விஜயநகர், பங்களூரு, சாமராஜன் பேட்டை ஆகிய ஊர்களில் உள்ள கோயில்களில் இசைத்தூண்கள் உள்ளன. இவற்றுள் சில இசைத் தூண்களின் விபரங்கள் வருமாறு: \n\nமதுரையில் மீனாட்சி அம்மன் கோயிலில் ஐந்து இசைத் தூண்கள் உள்ளன. இங்குள்ள இசைத்தூண்கள் நடுவில் ஒரு தூணையும் அதைச் சுற்றிலும் பவேறு வடிவங்களைக் கொண்ட 22 தூண்களோடு கூடிய அமைப்புக் கொண்டவை. தட்டும்போது வெவ்வேறு சுரங்களைக் கொடுக்கும் வெளித்தூண்களைப் பயன்படுத்தி நவரோஸ், குறிஞ்சி போன்ற இராகங்களை இசைக்க முடியும் எனச் சொல்லப்படுகின்றது.\n\nதிருநெல்வேலியில் உள்ள நெல்லையப்பர் கோயிலின் மணிமண்டபத்திலும், அம்பாள் சந்நிதியிலும் இரண்டிரண்டாக மொத்தம் நான்கு இசைத் தூண்கள் உள்ளன. ஒவ்வொன்றும் நடுவில் பெரிய தூணையும் சுற்றிலும் 48 சிறிய தூண்களையும் கொண்டு அமைந்தவை. வெளித்தூண்கள் வேறுபட்ட வடிவங்களையும், உயரங்களையும் கொண்டவையாக உள்ளன. சிறிய தூண்களைத் தட்டி வெவ்வேறு இசைச் சுரங்களை எழுப்ப முடியும்.\n\nஆழ்வார் திருநகரியில் உள்ள ஆதிபிரான் கோயிலிலும் இரண்டு இசைத் தூண்கள் உள்ளன. இவற்றுள் ஒன்று தட்டும்போது மூன்று சுரங்களை எழுப்பக்கூடிய இசைத்தூணாக அமைந்துள்ளது. மற்றது ஊதி இசையெழுப்பும் தூணாகும். இத்தூணில் உள்ள இரண்டு துளைகளில் ஒன்று சங்கின் ஒலியையும், மற்றது எக்காள ஒலியையும் கொடுக்கின்றன.\n\nசெண்பகராம நல்லூரில் உள்ள பெருமாள் கோயிலில் உள்ள இசைத் தூண் ஊதி இசை எழுப்பும் குழல் இசைத் தூண் ஆகும். இதிலிருந்தும் சங்கு, எக்காளம் ஆகிய இசைக் கருவிகளின் ஒலியைப் பெறமுடிகிறது.\n\nசுசீந்திரம் தாணுமாலயன் கோயிலில் முன்னர் குணசேகர மண்டபம் என்றும் தற்போது அலங்கார மண்டபம் என்றும் அழைக்கப்படும் மண்டபத்தில் நான்கு இசைத் தூண்கள் அமைக்கப்பட்டுள்ளன. இவற்றுள் வடக்குப் பக்கத்தில் அமைந்த இரண்டு தூண்கள் ஒவ்வொன்றிலும், 24 சிறிய தூண்களும், தெற்குப் பக்கத் தூண்கள் ஒவ்வொன்றிலும் 33 சிறிய தூண்களும் உள்ளன. ஏழு சுரங்களையும் எழுப்பக்கூடியதாக இத்தூண்கள் அமைக்கப்பட்டுள்ளன. முற்காலத்தில் இக்கோயிலைச் சேர்ந்த தேவதாசிகள் இத்தூண்களில் இசை மீட்டி நிகழ்ச்சிகளை நடத்தியதாகக் கூறப்படுகிறது.\n\nதேனீ மாவட்டத்தைச் சேர்ந்த தாடிக்கொம்பு சுந்தரராசப் பெருமாள் கோயிலில் விழாக்கால நிகழ்ச்சிகள் நடைபெறுகின்ற மண்டபத்தில் இசைத் தூண்கள் உள்ளன. இவை வேதம் ஓதுவது போன்ற ஒலியைத் தர வல்லவை எனச் சொல்லப்படுகிறது.\n\nஅழகர் கோயிலிலும் இரண்டு இசைத் தூண்கள் உள்ளன. இங்கே நடுவில் ஒரு தூணும் அதைச் சுற்றி மூன்று அடிகள் உயரமான தூண்களும் உள்ளன. இவை தட்டும்போது ஒன்றிணைந்து ஒத்திசைவான இசையை எழுப்பக்கூடியன.\n"}
{"id": "322790", "url": "https://ta.wikipedia.org/wiki?curid=322790", "title": "2519 அலுமினியம் கலப்புலோகம்", "text": "2519 அலுமினியம் கலப்புலோகம்\n\nஏஏ 2519 \"(AA 2519)\" என்பது ஓர் அலுமினியம் கலப்புலோகமாகும். இக்கலப்புலோகத்தில் தாமிரம் (5.3–6.4%) உலோகக் கலவையாக்கும் தனிமமாகப் பயன்படுத்தப்படுகிறது. மேலும் இதில் 0.25% சிலிக்கன், 0.30% இரும்பு, 0.10–0.50% மாங்கனீசு, 0.05–0.40% மக்னீசியம், 0.10% துத்தநாகம், 0.02–0.10% தைட்டானியம், 0.05–0.15% வனேடியம், 0.10–0.25% சிர்க்கோனியம், 0.40% சிலிக்கன்-இரும்பு சேர்மங்கள், மற்றும் 0.15% வரை அருந்தனிமங்கள் முதலியன கலந்துள்ளன The density of 2519 aluminium is . It was first registered in 1985, in the அமெரிக்க ஐக்கிய நாடு.. அமெரிக்காவில் 1985 ஆம் ஆண்டு முதன்முதலாக பதிவு செய்யப்பட்டது. \nவானூர்தி கவசமாக ஏஏ 2519 கலப்புலோகம் பயன்படுத்தப்படுகிறது. ஏஏ 7039 கலப்புலோகத்தின் எறிவியல் பண்புகளுக்குச் சமமான பண்புகளை இதுவும் பெற்றுள்ளது. ஏஏ5083 கலப்புலோகத்துடன் ஒப்பிடுகையில் அரிமானத்தால் பிளவுபடும் நெருக்கடிக்கு தகைவுறுதல் பண்பு குறைவாகப் பெற்றுள்ளது . \nஏஏ2519-டி87 தகடுகளை பற்றவைப்பதற்கு ஏஏ2319 நிரப்புகள் பயன்படுகின்றன \n"}
{"id": "322795", "url": "https://ta.wikipedia.org/wiki?curid=322795", "title": "மெத்தில் சயனோ அக்ரைலேட்டு", "text": "மெத்தில் சயனோ அக்ரைலேட்டு\n\nமெத்தில் சயனோ அக்ரைலேட்டு \"(Methyl cyanoacrylate)\" என்பது ஒரு மெத்தில் எசுத்தர், ஒரு நைட்ரைல், ஒரு ஆல்க்கீன் போன்ற பல வேதி வினைக்குழுக்கள் உள்ளடங்கிய ஒரு கரிம வேதியியல் சேர்மமாகும். குறைவான பாகுமைத் தன்மை கொண்ட நிறமற்ற திரவமாக மெத்தில் சயனோ அக்ரைலேட்டு காணப்படுகிறது. சயனோ அக்ரைலேட்டு பசைகளில் பயன்படுத்துவது இதன் முக்கியமான ஒரு பயனாகும் . பொதுவாக எத்தில் சயனோ அக்ரைலேட்டை விட குறைவான அளவிலேயே மெத்தில் சயனோ அக்ரைலேட்டு பல வணிகப் பெயர்களில் சந்தையில் காணப்படுகிறது. \n\nஅசிட்டோன், மெத்தில் எத்தில் கீட்டோன், நைட்ரோமெத்தேன், டைகுளோரோமெத்தேன் போன்ற கரிமக் கரைப்பான்களில் மெத்தில் சயனோ அக்ரைலேட்டு கரைகிறது. ஈரமான சூழலில் இச்சேர்மம் விரைவாக பலபடியாக மாறுகிறது. \n\nSection::::பாதுகாப்பு.\nபலபடியை சூடுபடுத்தினால் பலபடி நிலையில் இருந்து அது மீட்சியடைந்து விடும். இதனால் உருவாகும் வாயுப் பொருட்கள் நுரையீரல் மற்றும் கண்களில் கடுமையான எரிச்சலை உண்டாக்கும். தொழிலாளர்களின் தாங்கும் அளவாக எட்டு மணி நேரத்தில் மில்லியனுக்கு 2 பகுதிகள் (8மி.கி/மீ3) அல்லது குறுகிய நேர பணிநிலைகளில் மில்லியனுக்கு 4 பகுதிகள் (16மி.கி/மீ3) அளவு வரை இருக்கலாம் என்று தேசிய தொழிலாளர் பாதுகாப்பு மற்றும் உடல்நல நிறுவனம் பரிந்துரைக்கிறது . \n"}
{"id": "322796", "url": "https://ta.wikipedia.org/wiki?curid=322796", "title": "கொரந்தி", "text": "கொரந்தி\n\nகொரந்தி (Wild Cherry; \"Antidesma bunius\") என்பது பிலந்தேசியேக் குடும்பத்தைச் சேர்ந்த ஒரு பழ மரம் ஆகும். இதுதென்கிழக்காசியா மற்றும் வடக்கு ஆத்திரேலியாவைத் தாயகமாகக் கொண்டது. இத்தாவரம் குட்டையான புதர் வகை முதல் உயரமாக வளரக்கூடிய தாவரம் வரை வேறுபட்ட தோற்றங்களைக் கொண்டது. இது சுமார் 30 மீட்டர் உயரம் வரைக் காணப்படும்.இதன் இலை முட்டை வடிவில் தோல்போன்ற 20 சதம மீட்டர் நீளம் மற்றும் ஏழு சதம மீட்டர் அகலத்தில் காணப்படும். இவை சிறிய இலைக்காம்பினால் கிளையில் இணைந்திருக்கும்.\n\nஇவ்வினம் ஈரில்லத்தாவரமாக, அதாவது ஆண், பெண் பூக்கள் வெவ்வேறு மரங்களில் காணப்படும். வலிமையான, விருப்பூட்டாத வாசனை கொண்டு காணப்படும். பூக்கள் கிளை கொண்ட பூக்காம்புகளில் அடுக்கப்பட்டிருக்கும் பூந்துணராகக் காணப்படும். பழங்கள் கோள வடிவினதாக கொன்னைகளாகக் காணப்படும்."}
{"id": "322800", "url": "https://ta.wikipedia.org/wiki?curid=322800", "title": "கோவா சட்டமன்றத் தேர்தல், 2017", "text": "கோவா சட்டமன்றத் தேர்தல், 2017\n\nகோவா சட்டமன்றத் தேர்தல், 2017 கோவா சட்டமன்றத்திற்கான 40 உறுப்பினர்களைத் தேர்ந்தெடுக்க 4 பிப்ரவரி 2017 அன்று நடந்த தேர்தலைக் குறிக்கும். வாக்காளர் சரிபார்க்கும் காகித தணிக்கை சோதனை அனைத்து 40 தொதிகளிலும் பொருத்தப்பட்டது. இந்தியாவில் முழு மாநிலத்திற்கும் வாக்காளர் சரிபார்க்கும் காகித தணிக்கை சோதனை பயன்படுத்தப்படுவது இதுவே முதன் முறையாகும்.\n\nSection::::பின்னணி.\nதற்போதைய சட்டமன்றம் மார்ச் 18, 2017 அன்று முடிவடைகிறது , கடந்த தேர்தலில்  பாசக மனோகர் பாரிக்கர் தலைமையில் பெரும்பான்மை பெற்றது. மனோகர் பாரிக்கர் கோவாவின் தலைமை அமைச்சராக \nதேர்ந்தெடுக்கப்பட்டார். 2014 இல், பாதுகாப்பு அமைச்சர் ஆக தெரிவு செய்யப்பட்டதால் அவர் பதவி விலகினார், அதன் காரணமாக லட்சுமிகாந்த் பர்சேகர் முதல்வராக பொறுப்பேற்றார்.\n\n\nSection::::கூட்டணிகள்.\nSection::::பாசக.\n37 தொகுதிகளில் போட்டியிட்டது. மீதமுள்ள கிறுத்துவர்கள் பலமாக உள்ள 3 தொகுதிகளில் மற்ற வேட்பாளர்களை ஆதரிக்கும் என்று மாநில பாசக தலைவர் வினய் தெண்டுல்கர் தெரிவித்தார்.\n\n21 தொகுதிகளுக்கு வேட்பாளர்களை பாசக அறிவித்தது.வாசுகோ தொகுதி வேட்பாளர் தேர்வில் அதிருப்தி கொண்டு பாசகவின் தெற்கு கோவா மாவட்ட துணைத் தலைவர் கிருட்டிண சல்கார் கட்சியிலிருந்து விலகினார். \n\nSection::::மகாராட்டிரவாதி கோமந்த கட்சி.\n2012 தேர்தலுக்கு முன்பிருந்தே தாங்கள் பாசகவுடன் கூட்டணி வைத்திருந்ததாகவும், அது தற்போது முறிந்து விட்டது என்றும் சனவரி 5, 2017 அன்று இக் கட்சியின் தலைவர் கூறினார். 22 தொகுதிகளில் மகோக போட்டியிடும் என்று கூறினார்\n\nSection::::ஆம் ஆத்மி கட்சி.\nஆம் ஆத்மி முதலமைச்சர் வேட்பாளராக எல்விசு கோம்சை அறிவித்தது. \n\nSection::::வாக்குப்பதிவு.\n83% வாக்குப்பதிவு நடந்தது. தவறான நடத்தை விதிகள் பின்பற்றபட்டதன் காரணமாக மர்மகோவா தொகுதிக்கு மறுதேர்தல் நடத்த பரிந்துரைக்கப்பட்டது.\n\nஆளுநர் பாசகவை ஆட்சியமைக்க அழைத்து 15 நாட்களுக்குள் நம்பிக்கை வாக்கெடுப்பு நடத்த உத்தரவிட்டார். நம்பிக்கை வாக்கெடுப்பில் மனோகர் பாரிக்கர் தலைமையிலான பாசக அரசு வென்றுள்ளது.\n\n"}
{"id": "322804", "url": "https://ta.wikipedia.org/wiki?curid=322804", "title": "முத்துலிங்க சுவாமிகள்", "text": "முத்துலிங்க சுவாமிகள்\n\nமுத்துலிங்க சுவாமிகள் என்பவர் ஈழத்துச் சித்தர்களுள் ஒருவராவார். தமிழ்நாட்டில் பதினெண் சித்தர் மரபு தோன்றி இருந்ததைப் போன்று ஈழத்திலும் சித்தர் மரபு ஒன்று தோற்றம் பெற்றிருந்தது. அது ஈழத்துச் சித்தர் பாரம்பரியம் எனப்படுகின்றது. அவ்வாறு தோன்றிய ஈழத்துச் சித்தர்களிலே முத்துலிங்க சுவாமிகளும் ஒருவராவார்.\n\nஇலங்கையில் போர்த்துக்கேயர் ஆட்சி நிலவியிருந்த பதினாறாம் நூற்றாண்டுகளில், வட இந்தியாவின் காஷ்மீர் பகுதியிலிருந்து கதிர்காமத்திற்கு வருகை தந்தவர் \"கல்யாணநாதர்\". இவரை \"கல்யாணகிரி\" என்றும் அழைப்பர்.\n\nகதிர்காம முருகனைத் தரிசிக்கும் பொருட்டு மாணிக்க கங்கைக் கரையில் சுமார் பன்னிரெண்டு ஆண்டுகள் கடுந்தவம் புரிந்தார். அவரது தவத்தின் போது வேட்டுவச் சிறுமி ஒருத்தியும், வேட்டுவச் சிறுவன் ஒருவனும் கல்யாணகிரி சுவாமிகளுக்கு குற்றவேல் புரிந்து வந்தனர். ஒருநாள் கல்யாணகிரியார் அசந்து துாங்கும் பொழுதில் வேட்டுவச் சிறுவன் அவரை எழுப்பிவிட கோபம் கொண்ட சுவாமிகள் வேட்டுவச் சிறுவர்களை சினந்து பேச சிறுவனும் எதிர்த்துப் பேசத் தொடங்கினான். இதனால் ஆத்திரம் கொண்டு சிறுவர்கைள துரத்திக் கொண்டு ஓடினார். மாணிக்ககங்கைக் கரையிேல அச் சிறுவர்கள் இருவரும் முருகனும் வள்ளியுமாகக் காட்சிதந்தனர்.\n\nமுருகனுக்கு வாழ்நாள் முழுவதும் பணிவிடை செய்ய வேண்டும் என்ற எண்ணத்தில் கதிர்காமத்திலேயே தங்கிவிட்ட கல்யாணகிரியார் முருகப் பெருமானது மந்திர எழுத்துக்கள் எழுதப்பட்ட பொன்னால் ஆன தகடு ஒன்றை செய்தார் என்றும், அந்த யந்திரமே தற்போதும் கதிர்காம கந்தனின் உற்சவ காலங்களில் பெட்டிக்குள் வைக்கப்பட்டு யானை மீது ஊர்வலமாக எடுத்துவரப் படுவதாக கூறுவர்.\n\nகல்யாணகிரி சுவாமிகள் கதிர்காமத்திலேய சமாதிநிலை அடைந்தார். அவர் சமாதியடைந்த போது அவரது பூதவுடல் முத்துப்போல் பிரகாசித்து சிவலிங்கம் போல் ஒடுங்கியதால் அடியாா்கள் இவரை \"முத்துலிங்க சுவாமிகள்\" என அழைத்தனர்.\n\nஇவரது சமாதி கதிா்காமத்தில் வள்ளியம்மன் கோவிக்குப் பக்கத்தில், மாணிக்ககங்கைக்கு அருகில் அமைந்துள்ளது. தற்போது இதுவே கதிர்காமச் சிவன் கோயிலாகக் காணப்படுகின்றது.\n"}
{"id": "322806", "url": "https://ta.wikipedia.org/wiki?curid=322806", "title": "வெள்ளைப் பள்ளிவாசல், நாசரேத்து", "text": "வெள்ளைப் பள்ளிவாசல், நாசரேத்து\n\nவெள்ளைப் பள்ளிவாசல் (White Mosque) (, ) இஸ்ரேல் நாட்டின் நாசரேத்து நகரில் உள்ள பழமையான மசூதி ஆகும்\nSection::::அமைப்பு.\nஇப்பள்ளிவாசல் பென்சில் வடிவ மினார் கொண்டுள்ளது. கிரீம் நிற சுவர்கள், பச்சை டிரிம் மற்றும் பச்சை குவிமாடம் ஆகியவை ஒட்டோமான் கட்டிடக்கலைக்கு எடுத்துக்காட்டாக உள்ளது.\n\nSection::::வரலாறு.\nபதினெட்டாம் நூற்றாண்டின் பிற்பகுதியில் எகிப்து ஆட்சியாளர் சுலைமான் பாஷா மூலம் நிதியுதவி, மற்றும் நாசரேத்து உயர் ஆணையாளர், ஷேக் அப்துல்லா அல்-பகூம் மேற்பார்வையில் பள்ளிவாசல் கட்டுமான பணிகள் நடைபெற்றன. \nபள்ளிவாசல் 1804 மற்றும் 1808 இடையே நிறைவு பெற்றது. ஷேக் அப்துல்லா வக்ப் செய்தார்.1815 ல் அவர் இறக்கும் காலம் வரை அது நிர்வகிக்கப்பட்டது.\nஷேக் அப்துல்லா மரணத்திற்கு பிறகு, பள்ளிவாசல் விவகாரங்களை நிர்வகிக்கும் பொறுப்பு ஷேக் அமீன் அல் பகூம்க்கு மாற்றப்பட்டது.\nதற்போது, மசூதி அல்-பகூம் குடும்ப வக்ப் பகுதியாக அமைக்க தொடர்ந்து வருகிறது.\nSection::::பெயர்க் காரணம்.\nநாசரேத்தில் தூய்மை, ஒளி மற்றும் அமைதி ஏற்படுத்த புதிய சகாப்தத்தை குறிப்பதாக வெள்ளைப் பள்ளிவாசல் என ஷேக் அப்துல்லா பெயர் சூட்டினார்.\nSection::::பயன்பாடு.\nவழக்கமான நாளில், 100 முதல் 200 பேர் தொழ வருவார்கள். வெள்ளிக்கிழமை குத்பா நாளில் 2000 முதல் 3000 பேர் கலந்து, நண்பகல் தொழுகைக்கு கலந்துகொள்வார்கள்.\nSection::::அருங்காட்சியகம்.\nபள்ளிவாசலில் நாசரேத்து வரலாற்றை ஆவணப்படுத்தும் காட்சிகள் ஒரு அருங்காட்சியகம் உள்ளது. .\n"}
{"id": "322807", "url": "https://ta.wikipedia.org/wiki?curid=322807", "title": "கபிலவஸ்து மாவட்டம்", "text": "கபிலவஸ்து மாவட்டம்\n\nகபிலவஸ்து மாவட்டம் (), நேபாளத்தின் மாநில எண் 5-இல், லும்பினி மண்டலத்தில் அமைந்த, நேபாளத்தின் 77 மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் கபிலவஸ்து ஆகும்.\n\nகபிலவஸ்து நகரத்தின் லும்பினி தோட்டத்தில் புத்தர் பிறந்தார். \n\n1,738 சதுர கிலோ மீட்டர் பரப்பளவு கொண்ட கபிலவஸ்து மாவட்ட மக்கள் தொகை, 2011-ஆம் ஆண்டின் மக்கள் தொகை கணக்கெடுப்பின் படி 5,71,936 ஆகும். மொத்த மக்கள் தொகையில் ஆண்கள் 2,85,599 ஆகவும், பெண்கள் 286,337 ஆகவும் உள்ளனர். இம்மாவட்டத்தில் 91,321 வீடுகள் உள்ளது.\n\nSection::::வரலாறு.\nகபிலவஸ்து கௌதம புத்தர் பிறந்த சாக்கியர் குலத்தவர்களின் நாடாகும். \nSection::::புவியியல் மற்றும் தட்ப வெப்பம்.\nபுவியியல் படி, இம்மாவட்டம் தராய் சமவெளி மற்றும் சுயுரி மலைப் பகுதிகளைக் கொண்டது. \n\nகபிலவஸ்து மாவட்டத்தின் கிழக்கில் ரூபன்தேகி மாவட்டம், வடமேற்கில் துயுக்குரி மாவட்டம், வடக்கில் டாங் மாவட்டம் மற்றும் அர்காகாஞ்சி மாவட்டம், தெற்கில் இந்தியாவின் அவத் பகுதியின் பலராம்பூர் மாவட்டம் எல்லைகளாக அமைந்துள்ளது.\nகபிலவஸ்து மாவட்டத்தின் கோடைக் கால வெப்ப நிலை 27° செல்சியஸ் வரையிலும், குளிர் கால வெப்பம் 15° செல்சியசிக்கும் குறைவாக உள்ளது.\n\nSection::::மக்கள் தொகையியல்.\n2001-ஆம் ஆண்டின் மக்கள் தொகை கணக்கெடுப்பின் படி, கபிலவஸ்து மாவட்டத்தின் மக்களில் 90% நேபாளியர்களும், 10% இந்தியக் குடியுரிமையுள்ள மக்கள் ஆவர்.\n\n2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்களில் அவதி பேசுபவர்கள் 80 விழுக்காடும், தாரு மொழி பேசுவோர் 5 விழுக்காடும், நேபாள மொழி பேசுவோர் 15 விழுக்காட்டினராகவும் உள்ளனர்.\n\nSection::::நகராட்சிகள் மற்றும் கிராம வளர்ச்சி மன்றங்கள்.\nSection::::நகராட்சிகள்.\nஇம்மாவட்டம் கபிலவஸ்து, பான்கங்கா, பிரிக்குடி, சிவராஜ், கிருஷ்ணா நகர், புத்த பதிகா என ஆறு நகராட்சிகளைக் கொண்டுள்ளது. \n\nSection::::கிராம வளர்ச்சி மன்றங்கள்.\nஇம்மாவட்டம் எழுபத்தி ஏழு கிராம வளர்ச்சி மன்றங்களைக் கொண்டுள்ளது.\n\nSection::::பொருளாதாரம்.\nஇம்மாவட்ட மக்களில் பெரும்பாலானோர் வேளாண்மைத் தொழிலையே சார்ந்து வாழ்கின்றனர். நெல் மற்றும் கோதுமை பயிரிடுதல் முக்கிய சாகுபடியாகும். கரும்பு பணப் பயிராக பயிரிடப்படுகிறது. மேலும் எண்ணெய் வித்துக்களும் பயிரிடப்படுகிறது.\nSection::::உலகப் பாரம்பரியக் களங்கள்.\nஐக்கிய நாடுகள் சபையின் யுனேஸ்கோ நிறுவனம் அங்கீகாரம் செய்த உலகப்பாரம்பரியக் களங்களில் பல இம்மாவட்டத்தில் உள்ளது.\n\nபுத்தர் தொடர்பான 138 தொன்மையான இடங்கள் இம்மாவட்டத்தில் கண்டறியப்பட்டுள்ளது.\n\n\n\nSection::::வெளி இணைப்புகள்.\n "}
{"id": "322813", "url": "https://ta.wikipedia.org/wiki?curid=322813", "title": "பின்னடைவுத் திசைவேகம்", "text": "பின்னடைவுத் திசைவேகம்\n\nபின்னடைவுத் திசைவேகம் \"(Recessional velocity)\" என்பது ஒரு பொருள் விலகிச் செல்லும், குறிப்பாக பூமியிலிருந்து விலகிச்செல்லும் விகிதத்தைக் குறிக்கிறது.\n\nSection::::அண்டவியல் பயன்.\nவெகு தொலைவிலுள்ள விண்மீன் பேரடைகளுக்கு பின்னடைவு திசைவேகம் மிகவும் பொருத்தமாக உள்ளது. பூமியிலிருந்து அவற்றுக்கிடையே உள்ள தொலைவுக்கு ஏற்ப அவற்றின் சிவப்புப் பக்கப் பெயர்ச்சி விகிதச் சம அளவில் நகர்கிறது (அப்பிள் விதி). சிவப்புப் பக்கப் பெயர்ச்சி பொதுவாக பின்னடைவு திசைவேகத்தின் விளைவாக நிகழ்கிறது என்று பொருள் விளக்கம் தரப்படுகிறது. இப்பின்னடைவுத் திசைவேகம் ஒரு வாய்ப்பாட்டின் வழியாகக் கணக்கிடப்படுகிறது.\n\nஇங்கு formula_2 என்பது அப்பிள் மாறிலியைக் குறிக்கிறது. formula_3 என்பது இடையீட்டுத் துரம் மெகாபார்செக் அல்லது மெகாபுடைநொடியையும், formula_4 என்பது பின்னடைவுத் திசைவேகத்தையும் குறிக்கிறது. இது பொதுவாக கிலோமீட்டர்/வினாடி களில் அளவிடப்படுகிறது. \nசிவப்புப் பக்கப் பெயர்ச்சியின் போது பொதுவாக வெளிவிடப்படும் மின்காந்த கதிர்வீச்சின் அடிப்படையிலேயே பின்னடைவுத் திசைவேகம் கணக்கிடப்படுகிறது. விண்மீன் பேரடையின் தொலைவானது பின்னர் அப்பிள் விதியைக் கொண்டும் கணக்கிடப்படுகிறது.\n"}
{"id": "322817", "url": "https://ta.wikipedia.org/wiki?curid=322817", "title": "செம்பேரி", "text": "செம்பேரி\n\nஇந்திய மாநிலமான தமிழ்நாட்டின் கடலூர் மாவட்டத்துக்கு உட்பட்ட திட்டக்குடி வட்டத்தில் சௌந்திரசோழபுரம் ஊராட்சிக்கு உட்பட்ட ஒரு சிற்றூர்.முப்புரமும் வெள்ளாற்றால் சூழப்பட்ட இவ்வூர் இயற்கை அழகு மிக்கது. வேளாண்மையை அடிப்படை வாழ்வாதாரமாகக் கொண்டது.\n"}
{"id": "322818", "url": "https://ta.wikipedia.org/wiki?curid=322818", "title": "சிரார்த்தம்", "text": "சிரார்த்தம்\n\nசிரார்த்தம்(சமசுகிருதம்: श्राद्ध) என்பது இந்து மத அனுட்டனாங்களில் அபரக்கிரியைகளில் ஒன்றாகும். சிரார்த்தம் என்பதன் பொருள் சிரத்தையோடு செய்யவேண்டியது என்பதாகும். இதனை \"பிதிர்கருமம்\" எனும் பொருளில் எல்லாப் பிதிர்க்கருமங்களையும் குறிப்பிதற்குப் பயன்படுத்துவர். எனினும் சிரார்த்தம் என்பது, \"ஆட்டைத்திவசம்(வருஷாப்திகம்)\" அதாவது ஒருவா் இறந்து ஒரு ஆண்டின் பின் செய்யும் சிரார்த்தம், \"திவசம்\" ஆட்டைத்திவசத்தை அடுத்து ஆண்டுதோறும் அதே திதியில் செய்யப்படுவது ஆகும். இதனைத் \"திதி\" என்றும் கூறுவர்.\n\nசிரார்த்தம் செய்யும்போது இறந்தவரது ஆன்மா ஈடேற்றம் அடைவதற்கு, பரிபூரண சித்தியின் பொருட்டு அரிசி, உழுந்து, எள், தயிர், பால், தேன், வாழைப்பழம், நெய் எனும் பொருட்கைள உருண்டையாக உருட்டி பிண்டமிடல் இடம்பெறும்.\n\nசிரார்த்த கிரியைகளி்ல் எள்ளும், தண்ணீரும் இறைத்தல் மிக முக்கிய இடத்தைப் பெறுகின்றது. தர்ப்பையைக் குறுக்காகப் பிடித்து, அத் தர்ப்பை தர்ப்பப்பை மூலத்திலிருந்து எள்ளுக்கலந்த நீரை பெருவிரல் மூலமாக விழச்செய்வர். அவ்வேளையில் தங்கள் முன்னோர்களின் மூன்று தலைமுறைப் பெயர்கள் சொல்லப்படும்.\n\nதர்ப்பண முடிவிலலே \"என் குலப்பிரதிர்களே, பூமியில் விடப்பட்ட இந்த நீரினால் நற்கதியும், திருப்தியும் அடையுங்கள்\" என்று கூறி, தர்ப்பை எள்ளுடன் தீர்த்தத்தில் இடப்படும்.\n\nஒருவர் இறந்த திதியைக் கொண்டே சிரார்த்தம் நிச்சயிக்கப்படுகின்றது. ஒரு மாதத்தில் இரு தடவைகள் சிரார்த்த திதி வந்தால் பின்னைய திதியினைக் கைக்கொண்டு சிரார்த்தம் செய்வது விதி.\n\nஉத்தர காமிக ஆகமத்தில் 29வது படலத்தில் சிரார்த்தவிதி கூறப்பட்டுள்ளது.\n\nசிரார்த்தத்தின் முடிவில் பசுக்களுக்கு உணவு வழங்குவது சிறப்பாகக் கருதப்படுகிறது. பிதிரர்க்கும், தெய்வத்திற்கும், விருந்தினற்கும், இனத்திற்கும் தருமம் செய்தல் தலைமையான தருமம் என்று கூறி இல்லறத்தானின் கடமைகளுள் ஒன்றாக பித்ருக்களுக்கு தானம் செய்வது கடமை என வலியுறுத்தியுள்ளார்\n\nSection::::இதனையும் காண்க.\nபித்துரு உலகம்\n\n"}
{"id": "322820", "url": "https://ta.wikipedia.org/wiki?curid=322820", "title": "காப்ரேபலாஞ்சோக் மாவட்டம்", "text": "காப்ரேபலாஞ்சோக் மாவட்டம்\n\nகாப்ரேபலாஞ்சோக் மாவட்டம் (Kavrepalanchok District) () மத்திய நேபாளத்தின், மாநில எண் 3-இல், பாக்மதி மண்டலத்தில் அமைந்த, நேபாளத்தின் எழுபத்தி ஐந்து மாவட்டங்களில் ஒன்றாகும்.\nஇம்மாவட்டத்தின் நிர்வாகத் தலைமையிடம் துலிகேல் நகரம் ஆகும்.\n\n1,396 சதுர கிலோ மீட்டர் பரப்பளவு கொண்ட காப்ரேபலாஞ்சோக் மாவட்டத்தின் மக்கள் தொகை 3,81,937 ஆகும். மாவட்டத்தின் பொருளாதாரம் வேளாண்மை மற்றும் சுற்றுலாவைச் சார்ந்து உள்ளது.\n\nSection::::மருத்துவம்.\nகிராமபுறங்களே கொண்ட இம்மாவட்டத்தின் கிராம வளர்ச்சி மன்றங்களால் நடத்தப்படும் ஆரம்ப சுகாதர மையங்கள் உள்ளது. இம்மாவட்டத்தில் பல்நோக்கு மருத்துவ மனைகள் இல்லாத காரணத்தினால், பொது மக்கள் உள்ளூர் தொண்டு நிறுவனங்கள் வழங்கும் மருத்துவ சிகிச்சைகளை மேற்கொள்கின்றனர்.\n\nSection::::வெளி இணைப்புகள்.\n "}
{"id": "322828", "url": "https://ta.wikipedia.org/wiki?curid=322828", "title": "கற்கோவளம்", "text": "கற்கோவளம்\n\nSection::::அறிமுகம்.\nகடற்றொழிலினைப்   பிரதான   தொழிலாகக்    கொண்டு  தங்களுடைய  வாழ்க்கைச்   செயற்பாடுகளை   மேற்கொள்ளுகின்ற   கற்கோவள  கிராமத்து   மக்கள்  தங்களுடைய  வாழ்க்கையினையும   ஆலயங்களுடனும்   இணைத்து  வாழுகின்றார்கள்   ‘’...ஈழத்துத்   தமிழ்க்கிராமங்களின்   பண்பாட்டிலே  சமயம்   சார்ந்த   உணர்வுகளும்  நம்பிக்கைகளும்    மிகவும்   முக்கிய  பங்கினை   வகிக்கினறன.  அவறறின் நிலைக்களங்களாகத்   திகழ்பவை   ஆலயங்கள்’’  இக்கிராமத்திலே   உள்ள   ஆலயங்களான  ஶ்ரீகும்பி  முத்துமாரி  அம்மன்  ஆலயம்,  கும்பி  முருகன்,  வீரபத்திரர் போன்ற  ஆலயங்களுடனும்  தங்களுடைய கிராமத்தை  அண்டிய  ஆலயங்களான வல்லிபுர ஆழ்வார்,  மாதனை கண்ணகை அம்மன், நெல்லணடை பத்திரகாளி அம்பாள்,  போன்ற  ஆலயங்களுடனும் இக்கிராமத்தவர்களுக்கு   நெருங்கிய  தொடர்பு உண்டு .  இவ்வாலயங்களைக்  களமாகக் கொண்டு  கூத்துக்கள் , இசைநாடகங்கள் ,  கும்மி ,  கரகம் , உடுக்கு ,  நடனம்  எனப்  பல்வேறுபட்ட  கலைவடிவங்கள்  வளர்ச்சியடைந்து   வருகின்றன. இக்கலை  வடிவங்களுள்  கற்கோவளத்தைச்  சேர்ந்தவர்கள்  பங்கெடுத்துக்கொள்கிறார்கள்.  இத்தகைய கற்கோவள  சமூக  மக்களிடையே காணப்படுகின்ற  தொழில், பொழுதுபோக்கும்  விளையாட்டும், ஆலயவழிபாட்டு  முறை  அளிக்கை செய்யப்படுகின்ற  கலைவடிவங்கள்  போன்றவற்றை நோக்குவோம்.\n\nSection::::யாழ்ப்பாணத்து மரபுக்கலைகள் பற்றிய ஓர் அறிமுகம்.\nமனித வாழ்க்கையில் நம்பிக்கைகள் தமது குழுவின் தனித்துவத்தையும் பண்பாட்டுப் பாரம்பரியங்களையும் பேணுதல் போன்றவற்றிற்க◌ாகச் சடங்குகள் மீளமீளச் செய்யப்படுகின்றன. கிராமியப் பண்பாடுகளில் நிகழ்த்தப்படுகின்ற சடங்குகளோடு கலைகள் இணைந்துள்ளமையினால் அவையும் மீளமீள  ஆற்றுகை செய்யப்படுகின்றன. கலைகளானவை சடங்குகளோடு மட்டுமல்லாமல் வாழ்வியல் நடத்தைகள்,செயற்பாடுகள் பொழுதுபோக்குகள் போன்றவற்றிலிருந்தும் பிரிக்கமுடியாதுள்ளன.”….கிராமிய மக்கள் கடின உழைப்பாழிகள் உழைப்பின் பின் மன அமைதிக்காகச் சில போழுதுபோக்குகளில் ஈடுபடுவார்கள்.”அப்பொழுதுபோக்குகள் தலைமுறை தலைமுறையாகத் தொடர்ந்து வருகின்றன.இத்தன்மை ஈழத்திரலும் நடைமுறையிலுள்ளது.\n\nஈழத்தமிழர்களுடைய வழிபாடுகளிலும் வாழ்க்கையிலும் கலைகள் முக்கிய இடத்தை வகிக்கின்றன. இத்தகைய கலைகளை இரண்டு வகைப்படுத்துவார்கள் “…ஒன்று உயர்மரபுக்கலைகள் இன்னொன்று உபமரபுக்கலைகள்.” உயர்மரபுக்கலை என்பது சாஸ்திர ரீதியில் அமைந்தவையாகும் இக்கலைகளுக்கு உதாரணமாகப் பரதநாட்டியம்,கர்நாடக சங்கீதம் போன்றவற்றைக் கூறலாம் உபமரபுக்கலைகளுக்குள் நாட்டுக்கூத்துக்கள் நாட்டார் பாடல் போன்றனவும் கிராமிய நடனங்களான கும்மி,கரகம்,கோலாட்டம் போன்றனவும் உள்ளடங்குகின்ற இவ் உப மரபுக்கலைகள் ஒவ்வொரு பிரதேசத்திலும் அப்பிரதசத்துக்குரிய தனித்துவமையுடையதாகவும் அதேசமயம் பிரதேசம் வேறுபாடு உடையதாகவும் காணப்படுவதோடு சிறுதெய்வ வழிபாடுகளுடன் தொடர்புடையனவாகவும் உள்ளன.\n\nஈழத் தமிழக் கிராமங்களில் நடைபெறுகின்ற சிறுதெய்வவழிபாடுகளில் நேர்த்திக்காக கூத்து,இசைநாடகம் போன்ற ஆற்றுக்கலைகளை நிகழ்துகின்ற வழமையுண்டு.இவை ஆரம்பகாலங்களில் மூன்று இரவுகள் தொடர்ந்து ஆற்றுகை செய்கின்ற நீட்சியான கூத்துக்களாக காணப்பட்டன.பிற்பட்ட காலங்களில் ஒருநாள் இரவுக்கூத்தாகச் சுருக்கி ஆற்றுகை செய்வதோடு தேவைகளுக்கேற்ப ஓரிரு முணித்தியாலங்களுக்குள் சுருக்கியும் ஆற்றுகை செய்து வருகின்றனர் இத்தகைய காலகட்டத்தில் யாழ்ப்பாணத்தின் பல கிராமங்களிலும் இவற்றினை ஆற்றுகை செய்கின்ற மரபு குறைவடைந்து செல்கின்றது.அத்துடன் வடமராட்சியில் காத்தான் கூத்து பிறந்த இடமாகக் கருதப்படும் மாதனை,நாட்டைக்கூத்து ஆடப்படும் திகிரி,விலாசக்கூத்து,வடமோடிக்கூத்து,தென்மோடிக்கூத்துக்கள் ஆடப்பட்ட அல்வாய்,தும்பளை போன்ற கிராமங்களிலும் கூத்தாடப்படுகின்ற தன்மை மேதுவாக அருகிவிட்டது.எனினும் வடமராட்சியின் கிராமங்களில் ஒன்றான கற்கோவளத்தில் தலைமறை தலைமுறையாக அதற்குரிய தனித்தன்மையடன் கதைகழிக்கூத்தாகிய காத்தவராயன் கூத்து கையளிக்கப்பட்டு வருகின்றது.\n\nSection::::கற்கோவளக் கிராமத்தை மையமாகக்கொண்ட மரபுக்கலைகள்.\nவங்கக்கடலை  கிழக்குப்புற எல்லையாகக்  கொண்ட  கிராமமாக கற்கோவளம்  காணப்படுவதால்  கரைவலையைப பயனபடுத்தி  கடற்தொழிலை  மேற்கொளளுகின்ற மக்களாக  இக்கிராமததவர்கள்  காணப்படுகினறனர்.  இவர்கள் கடற்றொழிலைச்  செய்கின்ற பொழுது  வாய்விட்டுப்பாடுகின்ற  மரபு  உண்டு.  இதனைவிட  “...வயலில்  வேலைசெய்பவர்கள்,  கிணறு  வெட்டுபவர்கள்,  ஓடம்  விடுபவர்,  தணணீர் இறைப்பவர்கள்,  சலவை  செய்பவர்கள்  போன்றோர் தொழிலைச்  செய்பவர்கள்  பாடல்களைப்பாடியே  தங்களுடைய தொழிலைச்  செய்கின்றார்கள்.”  இந்த வகையில் கடற்றொழிச்  செய்பவர்கள்  பாதையை (படகு)  கடலுக்குள்  இழுத்தல் தண்டு வலித்தல்,  வலை  இழுத்தல் போன்ற  செயறபாடுகளை  மேறகொளளுகினற பொழுது  அமபா  பாடல  எனகினற  பாடலினைத தலைமுறைதலைமுறையாகப  பாடிவருகினறார்கள.  இப்பாடல்கள் வாய்மொழி  மரபில்  பேணப்பட்டு வருகின்றன.\n\nகடற்றொழில்  செய்தல், ஆலய வழிபாடு  சார்  நிகழ்வுகளில்  ஈடுபடுதல் தவிர்ந்த  ஏனைய  நேரங்களை விளையாடுவதிலும் கூடிப்பாடுவதிலும்  கழிக்கின்றார்கள்.  இவர்கள் விளையாடும்  விளையாட்டுக்களாக  கிளித்தட்டு, கிட்டிப்புல்லு,  உதைபந்து,  கிரிக்கெற், போன்றன   காணப்படுகின்றன.  இதனைவிடச் சில  இளைஞர்கள்   சிலம்படி, பழுதூக்கல்,  போன்றவற்றிலும்  ஈடுபடுகின்றார்கள்.  இளைஞர்கள் ஒன்றாகக்  கூடும்பொழுதிலும்  விசேட  தினங்களில்  இரவுப்பொழுதினைக்  கழிப்பதற்காகக்  கூடிப்பாடுகின்ற  வழமையும் இவ்வூரில் உண்டு.  மண்கும்பிகளில் ,  ஆலய  மண்டபங்களில்  இளைஞர்கள் ஒன்றுகூடிக்  கிடைக்கக்கூடிய  தகரங்களை இசைக்கருவிகளாகப்  பயன்படுத்தி  காத்தான், அம்மன்  பாடல்கள்  தத்துவ சினிமா  புரட்சிப்பாடல்கள்  போன்றவற்றையும்  பாடுவார்கள் சில  சந்தர்ப்பங்களில்  வயதுமுதிர்ந்தவர்களும்  இவர்களுடன் இணைந்து  பாடுவதுண்டு.\n\nகிராமிய  வழிபாட்டு முறைகள்  உள்ள  பல  ஆலயங்கள்  கற்கோவளத்தில் உண்டு.  ஆரம்ப  காலங்களில்  கிராமிய வழிபாட்டு  முறையிலிருந்து  தற்பொழுது பூசகர்களால்  பூசைசெய்யப்பட்டு  வந்தாலும்  இவ்வாலயங்களில் பொங்குதல், வேள்வி  செய்தல்,  உருவாடுதல் , மடைபரப்புதல்,  பஜனைசெய்தல்  போன்றன நடைபெற்று  வருகின்றன.  சச்சியம்மன், முனியப்பர்  போன்ற  ஆலயங்களில் வருடாவருடம்  மடை செய்யப்பட்டு  வருகின்றது. இம்மடையின்பொழுது  கள்ளு, சாராயம், போன்ற  குடிவகைகளும் இறைச்சி,  மீன்,  முட்டை, பழங்கள்  போன்ற  உணவுவகைகளும் படைக்கப்படுவதோடு  ஆண்களும்  பெண்களும் உருவாடி  குடிவகைகள்,  உணவு வகைகளைத் தாமும்  உண்டு  பிறருக்கும் கொடுப்பார்கள்.  கும்மியடித்தல்,  உடுக்கடித்தல் போன்ற  சந்தர்ப்பங்களிலும்  உருவாடி  கட்டுச்சொல்லுகின்ற  வழமையும் உண்டு.\n\nகற்கோவளத்து  மக்களால் அறிக்கை  செய்யப்படுகின்ற  கலைவடிவங்களாக கும்மி,  கரகம்,  உடுக்கு, கூத்து,  இசைநாடகம்  போன்ற  கலைகள்  காணப்படுகின்றன.  கும்மியடிப்பதன் மூலம்  அம்மனை மகிழ்விக்கலாம்  என்ற  நம்பிக்கை இக்கிராமத்தவர்களிடையே  காணப்படுகின்றது.  இவர்களுடைய குலதெய்வமாக  விளங்குகின்ற  கும்பிமணல் முத்துமாரியம்மன்  ஆலயத்தில்  கும்மியடித்தலும்,  கும்மியடித்து முடிந்தபின்பு  பல்வேறுபட்ட  பாத்திரங்களை ஏற்று  நடித்து  மகிழ்வதும் பலநூறு  ஆண்டுகளுக்கு  முன்பிருந்து நடைபெற்றுவருகின்றது.  அத்துடன்  கிராம  நம்பிக்கை  சார்ந்த விடயமும்  இக்  கும்மியுடன்  தொடர்புபட்டுள்ளது.  தொன்றுதொட்டு  கும்மியடிப்பதில்  சிறுவர்கள் முதல்  வயதுமுதிர்ந்த   பெண்கள் வரை  ஊரிலேயுள்ள  அனைவரும் கலந்து  கொள்ளுவார்கள்.  கும்பி முத்துமாரியம்மன் ஆலயத்தில்  வருடாவருடம்  சித்திரை பௌர்ணமிக்கு  முதல்  ஒன்பது நாட்களும்  நவராத்திரி  விழாவின் பொழுதும்  தொடர்ந்து  ஒன்பது நாட்கள்  கும்மியடிப்பார்கள்.  இதனைவிட மாதனை  கண்ணகையம்மன்  கோவிலில் நடைபெறுகின்ற  வைகாசி  விசாக  விழாவிலும்  இக்கிராமத்தவர்கள்  சிறுவர்களை அழைத்துச்  சென்று  கும்மியடிக்க வைப்பார்கள்.\n\nமாரியம்மன்  வழிபாட்டிலுள்ள  முக்கியமான அம்சங்களில்  ஒன்றாக கரகமும்  விளங்குகிறது. கும்பி  முத்துமாரியம்மன்  ஆலயத்தில் ஆடப்படுகின்ற  கரகங்களில்  இரண்டு வகையுண்டு.  ஒன்று  நேர்த்திக்கரகம்,  மற்றையது பழனிக்கரகம்  ஆகும்.  ஆரம்பகாலத்தில்  நேர்த்திக்கரகம்  தான்  ஆடுவார்கள்.  ஆனால்  நேர்த்திக்கரகத்தில்  எல்லோரும் பங்குபெற்றமுடியாது.  எனினும்  ஊரிலேயுள்ள இளைஞர்கள்  அனைனவரும்  இணைந்து கரகம்  ஆடவேண்டும்  என்று  விரும்பினால்  பழனிக்கரகத்தை ஆடுவார்கள்.  இப்பழனிக்கரகம்  சித்திராபௌர்ணமி  வேள்வியன்று நண்பகல்   “இளைஞர்கள்  அனைவரும் சேர்ந்து  கும்மியம்மன்  ஆலயத்துக்கு அருகாமையுள்ள  வீரபத்திரர்  கோயிலிலே பழனிக்கரகத்தை  எடுத்து  ஆடிப்பாடி குதூகலமாக  கற்கோவளம்  வீதியூடாக வலம்வந்து  ஆலயத்தை  சென்றடைவார்கள்.   அத்துடன் கரகங்களை மந்திரத்தால்  கட்டுதல்,  விழுத்துதல் என்பனவும்  இடம்பெறும்.  உருவை  சோதிப்பதற்காக  கரகம்  எடுப்பவர்களுக்கு  சாட்டையடியும் கொடுக்கப்படும்.”  பழனிக்கரகத்தை  எடுப்பவர்களில்  பெரும்பாலானோர்  குடிவகைகளை அருந்தியிருப்பார்கள்.  முன்னைய  காலங்களில் இவ்வூரிலுள்ளவர்கள்  கரகங்களுக்கு  உடுக்கடிப்பதற்கும்  பாடல்  பாடுவதற்கும்  பபல  இடங்களுக்கு  செல்வதுண்டு. இதனைவிட  இவ்வூர்க்  கலைஞர்கள் மட்டக்களப்பு  திரௌபதையம்மன்  ஆலயத்துக்குச் சென்று  மந்திரவாதிகளுடன்  போட்டியிட்டு கரகம்  ஆடியுள்ளனர்.\n\nகும்பி  முத்துமாரியம்மன்  ஆலயத்தில் சித்திரை  பௌர்ணமிக்கு  முதல்  மூன்று  நாட்களும், நவராத்திரியின்  மூன்று  நாட்களும் இரவு  வேளைகளில்  உடுக்கடித்து பெண்கள்  கும்மியடித்து  முடிந்ததும் ஊரிலே   உள்ள  சிறுவர்கள், இளைஞர்கள்,  முதியவர்கள்  என  அனைவரும்  இணைந்து உடுக்கடித்து  பாடல்களைப்  பாடுவார்கள். இதில்  பெண்களும்   கலந்து கொள்ளுவார்கள்.  ஆண்களில் ஒருவர் பாடலைத் தொடங்கி பாட ஏனையோர் பிற்பாட்டும் பாடுவார்கள். குறிப்பிட்ட ஒருவர் பாடி முடித்த பின்னர் மற்றையவர் பாடத்தொடங்குவர். ஆரம்பத்தில் விநாயகருக்கு பாடல் படிக்கப்பட்டு பின்பு சரஸ்வதிக்கும், அம்மனுக்கும் பாடல்கள் படிக்கப்படும். அதனைத் தொடர்ந்து ஆலயத்தைச் சுற்றிவரவுள்ள காந்தாரியம்மன், காத்தான், பேச்சி, வைரவர் போன்ற தெய்வங்களுக்கும் பாடல்களைப் பாடி உடுக்கடிப்பார்கள். அவ்வவ் தெய்வங்களுக்கு உடுக்கடிக்கின்ற பொழுது அந்தந்த தெய்வங்கள் உருவில் வெளிப்படும். \n\nவல்லிபுர  ஆழ்வார்  ஆலயத்தில்  இராமநவமி,  கிருஸ்ணஜெயந்தி  ஆலய  மகோற்சவம்  போன்ற  விசேட  வழிபாட்டு  நாட்களில்  கிருஸ்ணருடைய  லீலைகளையும்  அற்புதங்களையும்  வெளிப்படுத்தும்  வகையில்  ஆற்றுகைகள்  நடைபெறும்.  இவற்றிலே  கற்கோவளத்தைச்  சேர்ந்த  சிறுவர்கள்  சிறுமிகள்  பங்குகொள்ளுகின்றார்கள்.  சில  ஆற்றுகைகளில்  பெரியோரும்  கலந்துகொள்ளுகிறார்கள்.  சுவாமி  வெளிவீதி  உலாவருகின்ற  பொழுது  ஆலயத்தினுடைய  வடக்கு  வீதியில்  வெள்ளைச்சேலை  கட்டப்பட்ட  பந்தலின்  கீழ்  இவ்  ஆற்றுகைகள்  மேற்கொள்ளப்படும்.  கிருஸ்ணஜெயந்தியின்  போது  வெண்ணெய்  திருடுகின்ற  காட்சியும்  இராமநவமியின்  போது  இராமாயணத்தின்  சிறுபகுதியும்  வெண்ணெய்த்திருவிழாவின்  போது  வெண்ணெய்  திருடுகின்ற  ஆற்றுகை  பாம்புத்திருவிழாவின்  போது  காலிங்க  நர்த்தனனை  வதம்  செய்கின்ற  காட்சியும்  துயில்  திருவிழாவின்  போது  கிருஸ்ணர்  கன்னிப்பெண்களின்  சேலைகளை  திருடும்  காட்சியும்  கம்சன்  போரின்  போது  கிருஸ்ணருடைய  பிறப்பு  தொடக்கம்  கம்சன்  வதம்  வரையிலான  காட்சியும்  நிகழ்த்திக்  காட்டப்படும்.  இதனைப்  போல  மாதனை  கண்ணகையம்மன்  கோயிலில்  நடைபெறுகின்ற  கல்யாணப்படிப்பின்  போது  கோவலன்  கண்ணகி  திருமணம்  தொடர்பான  நிகழ்வினை  நடனத்தின்  மூலம்  நிகழ்த்திக்  காட்டுவார்கள். \n\nஆட்டக்  கூத்துக்களைவிட  பாட்டுக்கூத்துக்களே  பல  ஆண்டுகளாக  நிகழ்த்தப்பட்டு  வருகின்றன.  அத்துடன்  இக்கிராமத்திலே  விலாசக்கூத்துக்களும்  ஆடப்பட்டுள்ளன.  எனினும்  அவைபற்றி  முழுமையாக  தரவுகளைப்  பெறமுடியாதுள்ளது.  தற்பொழுது  பெறக்கூடிய  தரவுகளை  அடிப்படையாகக்  கொண்டு  கற்கோவளத்தினுடைய  காத்தவராயன்  கூத்து  இசைநாடக  வளர்ச்சியினை  மூன்று  வகைக்குள்  உட்படுத்தமுடியும்.\n\n1. 1950 ற்கு முன் \n\n2. 1950 – 1980 ற்கும் இடைப்பட்டகாலம் \n\n3. 1980 ற்கு பின்\n\n1950 ற்கு  முற்பட்ட  காலப்பகுதியில்  வீரபத்திரர்  ஆலயத்தை  மையமாகக்  கொண்டு  சாந்த  குணசக்குவாய்,  அருச்சுனம்  தபசு  போன்ற  நாடகங்களை  வீரபாகு  அண்ணாவியார்  மேடையேற்றினார்.  இந்த  நாடகங்கள்  கற்கோவளத்தில்  மட்டுமல்லாது  இவர்களால்  திருகோணமலைப்  பிரதேசங்களிலும்  மேடையேற்றப்பட்டுள்ளன.  இந்த  நாடகங்களில்  இவ்வூரைச்  சேர்ந்த  க .  நல்லையா,  க .  சீனிவாசன், சின்னக்குட்டி  முத்தையா,  சண்முகம்  கிட்ணபிள்ளை  போன்ற  பலர்  நடித்துள்ளனர்.   இவ்  நாடகங்களுக்கான  மேடையானது  பல  வாங்கிகளைக்  கொண்டு  ஒருபக்கமும்  பார்வையாளர்  இருந்து  பார்க்கக்  கூடியவாறு  அமைக்கப்பட்டிருந்தது.  இந்த  நாடகங்களிலே  குறிப்பிட்ட  பாத்திரத்தை  சிறப்பாகச்  செய்தமையினால்  கிட்ணபிள்ளையை  “சக்குவாய்”  என்ற  பட்டப்பெயரில்  அழைத்தனர்.\n\nவீரபாகு  அண்ணாவியார்  தனது  பொறுப்புக்களை  1950ற்கு   பின்  சு .  நல்லையாவிடம்  ஒப்படைத்து  அவரை  நாடகங்கள் பழக்குவதற்கு  ஊக்குவித்தார்.  எனினும்  நலலையாவிற்கு  ஏற்பட்ட  நோயினால்  திடீரென்று  இறந்துவிட்டார்.  இதனால்  1950 -  1980  ற்கும்  இடைப்பட்ட  காலப்பகுதியில்  கற்கோவளத்தில்  நாடகங்கள்  மேடையேற்றப்படவில்லை.  எனினும்  இவ்வூரிலுள்ள  கலைஞர்கள்  கலையார்வத்தினால்  அயற்கிராமங்களிலுள்ள  நாடகக்  குழுக்களோடு  இணைந்து  நடிக்கத்  தொடங்கினார்கள்.   இவர்களிலே  மு . தணிகாசலம்,  ஏ . வினாசித்தம்பி,  வே . சரவணபவன்  போன்றோர்  மிகவும்  முக்கியமானவர்கள்.  இவர்கள்  மாதனை  நாடகக்குழுவோடு  இணைந்து  காத்தவராயன்  சிந்துநடைக்கூத்து,  சத்தியவான்  சாவித்திரி,  அரிச்சந்திரா  போன்ற  இசைநாடகங்களையும்  சிறப்பாக  நடித்துவந்தனர்.  இந்த  நாடகங்கள்  நெல்லண்டை  பத்திரகாளியம்மன்,  மாதனை  கண்ணகையம்மன்  போன்ற ஆலயங்களிலும்  பல  ஊர்களிலும்  மேடையேற்றப்பட்டன.\n\n1980 களில்  கும்பிமுத்துமாரியம்மன்  ஆலயத்தை  மையமாகக்  கொண்டு  நாடகக்குழுக்களோடு  இணைந்து  தனது  ஆற்றலை  வளர்த்துக்  கொண்ட  சரவணபவன்  வேணுகானசபா  என்கின்ற  நாடகக்குழுவை  உருவாக்கி  நாடகச்  செயற்பாடுகளில்  ஈடுபடத்  தொடங்கினார்.  இவருக்கு  மு . தணிகாசலம்  அவர்கள்  ஒத்துழைப்பை  வழங்கினார்.  இந்நாடகக்குழு  1981ம்  ஆண்டு   சித்திரை  பௌர்ணமி  விழாவில்  காத்தவராயன்  சிந்துநடைக்கூத்தை  மேடையேற்றியது.  காத்தவராயன்  சிந்துநடைக்கூத்து  மேடையேற்றப்பட்ட   அக்காலத்திலிருந்து  தற்போதுவரை  தொடர்ச்சியாக  காத்தவராயன்  கூத்து,  இசைநாடகங்கள்  என  பல  நாடகங்கள்  மேடையேற்றப்பட்டு  வருகின்றன.  1990ம்  ஆண்டு  வே . சரவணபவன்       கற்கோவளத்தை  விட்டு  பிற  இடத்திற்கு  சென்றமையினால்  அவருடைய        சகோதரரான  வே . நந்தகோபாலன்  அண்ணாவியாராகத்  செயற்படத்தொடங்கினார்.  இவர்  வேணுகானசபாவை  1999ம்  ஆண்டு  அரசாங்கத்தில்  பதிவு  செய்ததோடு  பிரதேச  செயலகத்தின்  கலாசாரவிழாக்கள்,  மரபுவழி  நாடகங்களுக்கிடையே  நிகழ்த்தப்படுகின்ற  போட்டிகள்,  கற்கோவளத்தில்  மட்டுமல்லாது  பிற  ஊர்களிலும்   உள்ள  ஆலயங்களில்  வைக்கப்படுகின்ற  நேர்த்திகள்  போன்றவற்றிற்கு  நாடகங்களை  நிகழ்த்தியும்  பாடசாலை  மாணவர்கள்,  பிறகிராமமக்கள்  போன்றோருக்கு  நாடகங்களை  பழக்கியும்  வருகிறார்கள்.  வேணுகானசபா  நாடகக்குழுவினர்  பல  வருடங்களாக  கூத்துக்களை  மேடையேற்றி  வருவதனால்  குறிப்பிட்ட  காலத்துக்கு  ஒரு  தடவை  புதியவர்களை  பழக்கி  மேடையேற்றுவார்கள்.  புதிதாக  சிறுவர்களையும்,  இளைஞர்களையும்  இணைத்து  கூத்தினை பழக்குவார்கள்.  இந்தவகையில்  கற்கோவளத்தினுடைய  நாடக  வளர்ச்சியில்  நான்காவது  சந்ததியிடம்  2009ம்  ஆண்டு  காத்தவராயன்  கூதிது  கையளிக்கப்பட்டது.  ஆடிப்பூர  விழாவில்  மேடையேற்றப்பட்டது.  இதனைவிட   இவ்வூரிலுள்ள  யுவதிகளை  இணைத்து  காத்தவராயன் கூத்தினை முழு இரவுக்  கூத்தாக  மேடையேற்றியுள்ளனர்.  இவ்வூரிலிருந்து  எங்கு  நாடகங்களை  சென்று மேடையேற்றினாலும்  கும்பிமுத்துமாரியம்மன்  ஆலயத்தில்  காப்பு  படித்தே  நாடகங்களை  மேடையிடுகின்ற  வழமை  தொடர்ச்சியாக  பேணப்பட்டு  வருகின்றது.        \n\nSection::::உசாத்துணைகள்.\n1.ஆய்வுக்கட்டுரை\n\nகந்ததாசன் ரமணன்\n\nகலைப்பீடம்\n\nயாழ்ப்பாணப் பல்கலைக்கழகம்\n\n2.நேர்முக உரையாடல்\n\nவே.நந்தகோபாலன்\n\nஅண்ணாவியார்"}
{"id": "322829", "url": "https://ta.wikipedia.org/wiki?curid=322829", "title": "மிளகுச் சம்பா (நெல்)", "text": "மிளகுச் சம்பா (நெல்)\n\nமிளகு சம்பா பாரம்பரிய நெல் வகைகளில் ஒன்றான இது, சற்றே வித்தியாசமான உருண்டை வடிவத்தில் காணப்படும் நெல் வகையாகும். பார்ப்பதற்கு மிளகுபோல இருப்பதால், மிளகு சம்பா என அழைக்கப்படும் இவ்வகை, வெண்ணிறமான சன்ன இரக அரிசியைக் கொண்டது. 130 நாள் வயதுடைய இந்த இரக நெல், உயரமான பகுதியில் விளையக்கூடியதும், நேரடி விதைப்புக்கும், மற்றும் நடவு முறைக்கும் ஏற்றதாகும். தமிழகத்தில் பரவலாகப் பயிர் செய்யப்பட்டுவரும் இவ்வகை நெல்லுக்கு, எந்த இரசாயன உரங்களும் தேவையற்றது. ஒற்றை நாற்று முறையில் (திருந்திய நெல் சாகுபடி முறையில்) நடவு செய்யும்போது, அதிகத் தூர் (கதிர்) வெளிவந்து அதிகபட்சம் ஏக்கருக்கு 28 மூட்டை வரையில் மகசூலாக கிடைக்கும் என கூறப்படுகிறது.\n\nSection::::மருத்துவ குணம்.\nபண்டையக் காலத்தில் மற்போர் வீரர்கள் இதை உண்டு வலிமை பெற்றுள்ளதாக கருதப்படும் மிளகு சம்பா நெல்லின் அரிசி, அதிக மருத்துவக் குணம் கொண்டது அறியப்படுகிறது. இந்த நெல்லின் அரிசியில் வடித்த கஞ்சி, பசியைத் தூண்டவும், மற்றும் தலைவலியைப் போக்கும் தன்மையை கொண்டது. வாதம் போன்ற பலவிதமான நோயைப் போக்கி உடலுக்கு ஆரோக்கியத்தை அளிக்கிறது.\n\nSection::::அகத்தியர் குணபாடம்.\nமிளகுச்சம் பாவரிசி மென்சுகத்தைச் செய்யும்</br>\nஅளவில்பல் நோயை அகற்றுங் – களகளெனத்</br>\nதீபனத்தைத் தூண்டிவிடுந் தீரா வளிதொலக்குஞ்</br>\nசோபனத்தைச் செய்நகையாய்! சொல்.\n\nமேற்கூறிய பாடலின் பொருளானது, இது நன்மையைக் கொடுத்து, பசித்தீயை வளர்க்கும் எனவும், மற்றும் பெருவளி முதலிய பலவித நோய்களை அகற்றும் என்றும் கூறப்படுகிறது.\n\n\n"}
{"id": "322831", "url": "https://ta.wikipedia.org/wiki?curid=322831", "title": "மெத்தில் புளோரோசல்போனேட்டு", "text": "மெத்தில் புளோரோசல்போனேட்டு\n\nமெத்தில் புளோரோசல்போனேட்டு \"(Methyl fluorosulfonate)\" என்பது FSOOCH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மந்திர மெத்தில் என்ற பெயராலும் அழைக்கப்படும் இச்சேர்மம் ஒரு நிறமற்ற நீர்மமாகும். வலிமையான மெத்திலேற்றும் முகவரான இச்சேர்மம் சில கரிமத் தொகுப்புவினைகளில் பயன்படுத்தப்படுகிறது. டிரைபுளோரோமெத்தேன்சல்போனேட்டு என்ற கரிமச் சேர்மத்துடன் நெருங்கிய தொடர்பு கொண்ட சேர்மமாக உள்ளது. புளோரோ சல்போனிக் அமிலம் மற்றும் இருமெத்தில் சல்பேட்டு ஆகிய இரண்டு சேர்மங்களின் சமமோலார் அளவு கலைவையை காய்ச்சி வடித்தால் மெத்தில் புளோரோசல்போனேட்டு தயாரிக்க முடியும். முதன்முதலில் மெத்தனாலுடன் புளோரோசல்போனிக் அமிலத்தை வினைபுரியச் செய்து இச்சேர்மத்தைத் தயாரித்தார்கள்\n\nமெத்தில் அயோடைடை விட அதிக வினைத்திறம் மிக்கதாக மெத்தில் புளோரோசல்போனேட்டு உள்ளது.\n\nSection::::முன் பாதுகாப்பு.\nமிகக் கடுமையான ஒரு நச்சுப்பொருளாக உயிர் கொல்லும் அளவு எல்சி50 (எலி) ~ 5 பகுதிகள்/மில்லியன் என்ற அளவைக் கொண்டுள்ளது. \n"}
{"id": "322832", "url": "https://ta.wikipedia.org/wiki?curid=322832", "title": "நாகப்பட்டினம் மெய்கண்டமூர்த்தி சுவாமி கோயில்", "text": "நாகப்பட்டினம் மெய்கண்டமூர்த்தி சுவாமி கோயில்\n\nநாகப்பட்டினம் மெய்கண்டமூர்த்தி சுவாமி கோயில் நாகப்பட்டினம் மாவட்டத்தில் நாகப்பட்டினம் நகரிலுள்ள முருகன் கோயிலாகும்.\n\nSection::::அமைவிடம்.\nநாகப்பட்டினத்திலுள்ள நீலாயதாட்சி தெற்கு வீதியில் நாகப்பட்டினம் காயாரோகணர் நீலாயதாட்சி அம்மன் கோயிலின் தென் பகுதியில் இக்கோயில் உள்ளது. குமரக்கோயில் என்றும் இக்கோயிலை அழைக்கின்றனர். \n\nSection::::இறைவன், இறைவி.\nஇக்கோயிலில் உள்ள மூலவர் சட்டைநாதர். பைரவர் மிக உக்கிரமாகக் காணப்பட்டதால் அவருக்கு இடப்புறமாக அமுதவல்லி அம்மன் சன்னதி அமைக்கப்பட்டு, பைரவர் சாந்த மூர்த்தியானதாகக் கூறுகின்றனர். \n\nSection::::வரலாறு.\nநாகப்பட்டினத்திருந்த 12 சிவன் கோயில்களில் உப்பனாற்றக்ரையில் இருந்த கோயிலான கார்முகீசுவரர் கோயில் காலவெள்ளத்தில் சிதிலமடைந்தது. பின்னர் அக்கோயில் பூமிக்குள் புதையுண்டுபோனது. அக்கோயிலில் முருகன் சன்னதி ஒன்று இருந்தது. புதையுண்ட அந்த சூழலில் இக்கோயிலில் இருந்த முருகன், அவருடைய பக்தரான புதுவை துபாஷி ஆனந்தரங்கம்பிள்ளையின் கனவில் தோன்றியதாகவும், தான் மறைந்திருந்த இடத்தை அவருக்கு உணரவைத்ததாகவும், தனக்காக கோயில் அமைக்கக் கூறியதாகவும் கூறுவர். ஆனந்தரங்கம்பிள்ளையின் நாட்குறிப்பில் இச்செய்தி உள்ளதாகச் செவிவழிச் செய்திகள் கூறுகின்றன. \n\nSection::::அமைப்பு.\nமூலவர் சன்னதியில் மெய்கண்டமூர்த்தி சுவாமி எனப்படுகின்ற முருகன் உள்ளார். இந்திரன் முருகனுக்கு தன்னுடைய ஐராவதம் என்கின்ற யானையைப் பரிசாகத் தந்ததை நினைவூட்டும் வகையில் முருகன் எதிரில் மயிலுக்குப் பதிலாக யானையைக் காணமுடியும். இந்திரனை அமைத்த குபேரன் இங்கு உள்ளார். துர்க்கையம்மன் சன்னதி தெற்கு நோக்கிய நிலையில் உள்ளது. \n"}
{"id": "322834", "url": "https://ta.wikipedia.org/wiki?curid=322834", "title": "வடசேரி கிறிஸ்டோபர் பேருந்து நிலையம், நாகர்கோவில்", "text": "வடசேரி கிறிஸ்டோபர் பேருந்து நிலையம், நாகர்கோவில்\n\nவடசேரி கிறிஸ்டோபர் பேருந்து நிலையம் என்பது கன்னியாகுமரி மாவட்டத்தின் முக்கியமான புறநகர் பேருந்து நிலையமாகும். இப்பேருந்து நிலையம் நாகர்கோவில் நகராட்சியின் கட்டுபாட்டில் உள்ளது.\nSection::::சேவைகள்.\nதமிழ்நாட்டின் பெரும்பாலான மாவட்டங்களுக்கும், கேரளா மற்றும் கர்நாடகா மாநிலங்களின் சில பகுதிகளுக்கும் இப்பேருந்து நிலையத்திலிருந்து பேருந்துகள் இயக்கப் படுகின்றன. கன்னியாகுமரி மாவட்டத்தின் சில பகுதிகளுக்கும் நகர மற்றும் புறநகர் பேருந்து சேவைகள் இப்பேருந்து நிலையத்திலிருந்து பேருந்துகள் இயக்கப் படுகின்றன.\nSection::::முக்கிய வழிதடங்கள்.\nதிருநெல்வேலி, மதுரை, திருசெந்தூர், திருவனந்தபுரம், சென்னை, ஊட்டி, வேளாங்கண்ணி, வேலூர், பெங்களூர், புதுச்சேரி, திருப்பூர், திண்டுக்கல், இராமேஸ்வரம், திருச்சி\nSection::::வசதிகள்.\nSection::::இணைய முன்பதிவு மையம்.\nதமிழ்நாடு அரசு பேருந்துகளுக்கு முன்பதிவு செய்ய முன்பதிவு மையம், தமிழ்நாடு அரசு விரைவுப் போக்குவரத்துக் கழகத்தால் அமைக்கப்பட்டு பயணிகளுக்கு முன்பதிவு செய்து கொடுக்கப்படுகிறது.\n"}
{"id": "322835", "url": "https://ta.wikipedia.org/wiki?curid=322835", "title": "நாகப்பட்டினம் நாகநாதசுவாமி கோயில்", "text": "நாகப்பட்டினம் நாகநாதசுவாமி கோயில்\n\nநாகப்பட்டினம் நாகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் நாகப்பட்டினம் சட்டநாதர் கோயிலின் வடக்கு வீதியில் அமைந்துள்ளது.\n\nSection::::இறைவன், இறைவி.\nஇக்கோயிலில் ஆதிசேசன் வணங்கிய நாகநாதசுவாமி மூலவராக உள்ளார். உலகநாயகியாக அகிலாண்டேஸ்வரி என்ற பெயரில் இறைவி உள்ளார். இராமன் வணங்கிய மூலவர் என்ற பெருமை பெற்ற கோயிலாகும்.\n\nSection::::அமைப்பு.\nமூன்று நிலை ராஜகோபுரத்தைக் கொண்டு இக்கோயில் அமைந்துள்ளது. நுழைவாயில் உள்ள கல்வெட்டு ஒன்றில் ராஜராஜப்பெரும்பள்ளி என்று குறிப்பிடப்பட்டுள்ளது. ராஜகோபுரம், மூலவர் சன்னதி, இறைவி சன்னதி உள்ளிட்ட அமைப்புகளைக் கொண்டு இக்கோயில் அமைந்துள்ளது.\n"}
{"id": "322838", "url": "https://ta.wikipedia.org/wiki?curid=322838", "title": "நெல்லுக்கடை மாரியம்மன் கோயில்", "text": "நெல்லுக்கடை மாரியம்மன் கோயில்\n\nநெல்லுக்கடை மாரியம்மன் கோயில் நாகப்பட்டினம் மாவட்டத்தில் உள்ள அம்மன் கோயிலாகும்.\n\nSection::::அமைவிடம்.\nஇக்கோயில் நாகப்பட்டினம் நகரில் அமைந்துள்ளது. \n\nSection::::இறைவன், இறைவி.\nஅழகிய ராஜகோபுரத்தையும், உள் திருச்சுற்றையும் கொண்டு இக்கோயில் அமைந்துள்ளது.இக்கோயிலில் உள்ள மூலவர் மாரியம்மன் நான்கு கரங்களைக் கொண்டு அமைந்துள்ளார்.சிறந்த பிரார்த்தனைத் தலம் என்ற பெருமையினை இக்கோயில் பெற்றுள்ளது. \n\nSection::::செடில் உற்சவம்.\nஒவ்வொரு ஆண்டும் இங்கு நடைபெறுகின்ற செடில் உற்சவம் மிகவும் புகழ்பெற்றதாகும். அவ்விழா சித்திரை மாதத்தில் நடைபெறுகிறது. குழந்தை வரம் வேண்டுகின்றவர்கள் தம் பிரார்த்தனை நிறைவேறியபின்னர் நேர்த்திக்கடனை நிறைவேற்றும்பொருட்டு தங்கள் குழந்தைகளை செடில் உற்சவத்தில் பங்கேற்கவைக்கின்றனர். ஏற்றம் போல அமைந்துள்ள செடிலில் குழந்தைகளைத் தாங்கிய படியானது பூசாரியால் சக்கரம் போல சுழற்றப்படுவதே நேர்த்திக்கடனாகக் கருதப்படுகிறது. \n"}
{"id": "322840", "url": "https://ta.wikipedia.org/wiki?curid=322840", "title": "அரைல்", "text": "அரைல்\n\nஅரைல் \"(Aryl)\" என்பது அரோமாட்டிக் வளையத்திலிருந்து தருவிக்கப்படும் ஒரு பதிலி அல்லது கரிம வேதியியல் வேதி வினைக்குழு என்று கருதப்படுகிறது. வழக்கமாக பீனைல், நாப்தைல், தையீனைல், இண்டோலைல், இத்யாதி போன்ற ஒரு அரோமாட்டிக் ஐதரோ கார்பன் அரைலாகச் செயல்படுகிறது. பொதுமைப்படுத்தவும் சுருக்கக்குறியீடாகவுமே அரைல் என்ற சொல் பயன்படுத்தப்படுகிறது. வேதியியல் கட்டமைப்பு வரைபடங்களில் இடப்படும் \"Ar\" என்ற குறியீடு அரைல் குழுவிற்கான ஒர் இடம்பிடிப்பான் எனக்கருதப்படுகிறது. \n\nபீனைல்( C6H5 ) அரைல் குழுவிற்கு மிக எளிய ஓர் உதாரணமாகும். இது பென்சீனிலிருந்து தருவிக்கப்படுகிறது. தொலைல் குழு (CH3C6H4) தொலுயீனிலிருந்தும், சைலீல் குழு ((CH3)2C6H3) சைலீனிலிருந்தும் , நாப்தைல் குழு (C10H7) நாப்தலீன்|நாப்தலீனிலிருந்தும் தருவிக்கப்படுகின்றன. \n\nஅரைலேற்றம் என்பது ஒரு வேதிப்பொருளுடன் அரைல் குழுவை இணைக்கின்ற ஒரு வேதிச் செயன்முறையாகும். \n\n"}
{"id": "322842", "url": "https://ta.wikipedia.org/wiki?curid=322842", "title": "நாகப்பட்டினம் அகத்தீசுவரசுவாமி கோயில்", "text": "நாகப்பட்டினம் அகத்தீசுவரசுவாமி கோயில்\n\nநாகப்பட்டினம் அகத்தீசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.\n\nSection::::அமைவிடம்.\nஇக்கோயில் நாகப்பட்டினம் நகரில் வெளிப்பாளையம் பகுதியில் அமைந்துள்ளது.\n\nSection::::இறைவன், இறைவி.\nஅகத்தியர் வழிபட்ட இக்கோயிலில் அவர் உருவாக்கிய குளத்தின் முன்பாக அகத்தியர் சன்னதி உள்ளது. அகத்தியர் வழிபட்டதற்குச் சான்றாக இச்சன்னதி அமைந்துள்ளதாகக் கூறுவர். இங்குள்ள இறைவி ஆனந்தவல்லி ஆவார். அகத்தியரால் ஆணையிடப்பட்ட குபேரன் இக்கோயிலில் வந்து வழிபட்டதாகக் கூறுவர்.\n\nSection::::அமைப்பு.\nமூன்று நிலை ராஜகோபுரத்தையும், திருச்சுற்றையும் கொண்டு இக்கோயில் அமைந்துள்ளது. கிழக்கு நோக்கி அமைந்துள்ள இக்கோயிலில் ஜுரகேஸ்வர, செல்வகணபதி உள்ளிட்ட சன்னதிகள் காணப்படுகின்றன.\n"}
{"id": "322846", "url": "https://ta.wikipedia.org/wiki?curid=322846", "title": "அரோமாட்டிக் ஆல்ககால்", "text": "அரோமாட்டிக் ஆல்ககால்\n\nஅரோமாட்டிக் ஆல்ககால்கள் \"(Aromatic alcohols)\" என்பவை கரிம வேதியியலில் பயன்படும் ஒரு வகையான வேதிச்சேர்மங்கள் ஆகும். இவை அரைல் ஆல்ககால்கள் என்றும் அழைக்கப்படுகின்றன. இச்சேர்மங்களில் ஐதராக்சில் குழு (—OH) பீனால்களில் இருப்பதற்கு நேரெதிராக, ஓர் அரோமாட்டிக் ஐதரோகார்பன் தொகுதியுடன் மறைமுகமாக பிணைந்துள்ளது. பீனால்களில் ஐதராக்சில் குழு நேரடியாக அரோமாட்டிக் கார்பன் அணுவுடன் பிணைந்திருக்கும். \n\nகேந்திதா அல்பிகன் என்ற நொதி அரோமாட்டிக் ஆல்ககால்களை உற்பத்தி செய்கிறது. பியர் எனப்படும் மதுபான வகையிலும் அரோமாட்டிக் ஆல்ககால்கள் காணப்படுகின்றன. சாக்கரோமைசெசு செரிவிசியே என்ற நொதி இனத்திற்கு இம்மூலக்கூறுகள் குறைவெண் உணர்மைத் திட்ட சேர்மங்களாக உள்ளன. \n\nSection::::வளர்சிதை மாற்றம்.\nஅரைல் ஆல்ககால் டிவைதரோகினேசு என்ற நொதி, ஒர் அரோமாட்டிக் ஆல்ககாலையும் நிக்கோட்டினமைடு அடினைன் டைநியுக்ளியோடைடு என்ற இணைநொதியையும் பயன்படுத்தி ஓர் அரோமாட்டிக் ஆல்டிகைடு, ஆக்சிசனமேற்றப்பட்ட இணைநொதி, ஐதரசன் அயனி ஆகியனவற்றைக் கொடுக்கிறது.\n\nஅரைல் ஆல்ககால் டிவைதரோகினேசு என்ற நொதி, நிக்கோட்டினமைடு அடினைன் டைநியுக்ளியோடைடு பாசுபேட்டு என்ற புரோட்டினில்லா வேதிச்சேர்மத்தைப் பயன்படுத்தி ஓர் அரோமாட்டிக் ஆல்டிகைடு, நிக்கோட்டினமைடு அடினைன் டைநியுக்ளியோடைடு பாசுபேட்டு ஐதரோகினேசு, ஐதரசன் அயனி ஆகியனவற்றை உருவாக்குகின்றன.\n\nஅரைல்டையல்கைல்பாசுபடேசு என்ற நொதி ஓர் அரைல் டையல்கைல்பாசுபேட்டையும் நீரையும் பயன்படுத்தி ஒரு டையல்கைல் பாசுபேட்டு மற்றும் ஓர் அரைல் ஆல்ககால் ஆகியனவற்றை உற்பத்தி செய்கிறது. அரைல்டையல்கைல்பாசுபடேசு நொதி கரிமபாசுபரசு ஐதரோலேசு, பாசுபோடிரையெசுத்தரேசு, பராக்சோன் ஐதரோலேசு என்ற பெயர்களாலும் அழைக்கப்படுகிறது. \n"}
