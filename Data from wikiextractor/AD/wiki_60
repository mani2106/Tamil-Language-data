{"id": "314313", "url": "https://ta.wikipedia.org/wiki?curid=314313", "title": "சாபர் இபின் அய்யான்", "text": "சாபர் இபின் அய்யான்\n\nகெபெர் என்றும் அறியப்படும் அபு மூசா சாபர் இபின் அய்யான் (Abu Mūsā Jābir ibn Hayyān) என்பவர், வேதியியலாளரும், வானியலாளரும், சோதிடரும், பொறியாளரும், புவியியலாளரும், மெய்யியலாளரும், இயற்பியலாளரும், மருந்தியலாளரும், மருத்துவருமான ஒரு பல்துறை அறிஞர். துஸ் என்னுமிடத்தில் பிறந்து அங்கேயே கல்வி கற்ற இவர் பின்னர் கூஃபாவுக்குச் சென்றார். சில வேளைகளில் இவர் தொடக்ககால வேதியியலின் தந்தை எனக் குறிப்பிடப்படுகிறார்.\n\nகிபி 10 ஆம் நூற்றாண்டிலேயே இவரது அடையாளம் குறித்தும், இவரது ஆக்கங்கள் எவை என்பது குறித்தும் இசுலாமிய உலகில் கருத்து முரண்பாடுகள் நிலவின. கிறித்தவ மேற்குலகில் இவரது பெயர் \"கெபெர்\" என இலத்தீனாக்கம் பெற்றிருந்ததுடன், 13 ஆம் நூற்றாண்டு ஐரோப்பாவில் பொதுவாக போலி கெபெர் என அழைக்கப்பட்ட ஒரு அடையாளம் தெரியாதவர் இரசவாதம், உலோகவியல் என்பன சார்ந்த ஆக்கங்களை கெபெர் என்னும் பெயரில் எழுதியிருந்தார்.\n\nSection::::ஜாபிர் இப்னு ஹைய்யான் (721-815).\nஅபு மூஸா ஜாபிர் இப்னு ஹைய்யான் எனும் பாரசீக விஞ்ஞானி பிறந்தது தற்போதைய இராக் நாட்டின் கொரசான் மாகாணத்தில் உள்ள துஸ் நகரத்தில், அப்போது உமைய்யத் கலிபாக்கள் ஆட்சி நடைபெற்றுவந்தது. பக்தாத், எமன் மற்றும் கூஃபா நகரங்களில் தம் வாழ்க்கையை தொடர்ந்த அவரது ஆன்மீக குரு சூபி ஞானி ஜாபர் இப்னு முஹம்மது அஸ்' ஸாதீக் ஆவார். இவர் சியாக்களின் ஆறாவது இமாம் ஆவார். சியா பிரிவில் சென்றுவிட்டாலும், இவர் நபிகள் நாயகம் அவர்களின் குரைஷி குலத்தில் பிறந்தவர்கள் தான், இவரது தந்தை முஹம்மது அல் பக்ரு , இமாம் அலியின் நேரடி வாரிசாவார். ஹனபி மற்றும் மாலிகி இமாம்களின் குருவும் இவர் தான். சூபிய தத்துவத்தை ஏற்றுக்கொண்ட இவருக்கு பல மாணவர்கள் உண்டு அவர்களில் ஒருவர் தான் இப்னு ஹைய்யான்.\n\nஇப்னு ஹைய்யான் பல்கலை வல்லுனர் ஆவார். \"அரபுலகின் ரசாயன இயலின் தந்தை\" என போற்றப்படும் இவர் தான் சல்பயூரிக் அமிலத்தை (அல்ஸாஜ் எண்ணெய் என பெயரிட்டார் - Alzaj oil) கண்டுபிடித்தது. இவரது படைப்புகளை 3,000 பக்கங்கள் கொண்ட தொகுப்பு புத்தகமாக அரபுலகம் பாதுகாத்து வருகிறது. ரசாயனமும் ரசவாதமும் இவரது விருப்பமான துறைகளாக இருந்த போதிலும் வானவியலாளர், கிரகசஞ்சார நிபுணர், பொறியியலாளர், புவியியலாளர், இயற்பியல், மருத்துவம் , மருந்துகள் தயாரிக்கும் வைத்தியர் மற்றும் தத்துவஞானி என பல்வேறுதுறை வித்தகராக திகழ்ந்தார்.\n\nமாங்கனீஸ் டை ஆக்சைடு போன்ற சிறிய அளவிலான உலோக ஆக்ஸைடுகளை கண்ணாடி படிமங்களுடன் சேர்த்து புதுவிதமான கலைப்பொருள் மூலக்கூற்றினை தயாரித்தார். கண்ணாடி பொருட்களில் உலோக கலவை கலந்து முதன்முதலில் கலைப்பொருட்களை உருவாக்கினார். கண்ணாடி பொருட்களில் இயற்கையாக தயாரிக்கப்பட்ட பலவகை நிறங்களை பூசி புதுவிதமான நிறங்களுடைய கண்ணாடிகளை தயாரித்தார். கோபால்ட் நீலம் எனும் ஒருவகை கலர் கண்ணாடிகளை தயாரித்தார். அது அப்போதைய நவீன கண்டுபிடிப்பாக அறியப்பட்டு கோவில்களில், தேவாலயங்களில், பள்ளிவாசல்களில் வாசல்கள், ஜன்னல்கள் அமைக்க பெரிதும் பயன்பட்டது. நைட்ரிக் ஆசிட் எனும் நிறமற்ற அமிலத்தை கண்டுபிடித்த இப்னு ஹைய்யான் அந்த அமிலத்தை கொண்டு விவசாய உரங்களை தயாரித்தார் வெடி மருந்துகளில் பயன்படும் நைட்ரோகிளிசரினையும் கண்டறிந்தார். பொதுவாக அப்போது நைட்ரிக் அமிலமானது நிறமிகள் தயாரிக்க பெரிதும் பயன்பட்டது. தாம் அறிந்த கண்ணாடி பொருட்கள் தயாரிப்பு மூலம் இன்றளவும் வேதியில் கூடங்களில் பயன்படும் சோதனைக்குழாய் முதல் மற்றுள்ள ராட்சத பீக்கர்கள் வரை தயாரித்து வைத்தவர்.\n\nவேதியியலின் தந்தை என போற்றப்படும்\n(Father of Modern chemistry) ஜாபிர் இப்னு ஹைய்யான் பெயரில் நிறைய போலி மனிதர்கள் உலா வந்த காரணத்தால் ஜாபிர் எனும் பாரசீக பெயரை லத்தீனில் \"கெபர்\" என உச்சரித்து அவரது தரவுகளை ஏற்றுக்கொண்டனர் ஐரோப்பியர்கள். இப்னு ஹைய்யானுக்கு ஜாபர் அஸ்'ஸாதிக் போலவே மற்றுமொரு குருவாக இருந்தவர் சூபி ஞானி ஹர்பி அல் ஹிம்யாரி ஆவார். இவர்களிடம் குர்ஆன் மற்றும் ஹதீஸ் பயின்ற இப்னு ஹைய்யான், தத்துவார்த்த கருத்துக்களையும் இவர்களிடம் தான் பயின்றார். சல்பியூரிக் அமிலம் தவிர 98 வேறு விதமான ரசாயனங்களை இயற்கை மூலப்பொருட்களை கொண்டு தயாரித்து வைத்தார். தற்கால வேதியியல் சோதனை கூடங்களில் பயன்பட்டு வரும் பல உபகரணங்கள் இப்னு ஹைய்யான் தயாரித்ததே ஆகும். துல் நுன்- அல் மிஸ்ரி , அல் கிந்தி ஆகியோருக்கு குருவாக விளங்கிய இப்னு ஹைய்யான் கிதாப் அல் கிம்யா எனும் முழுநீள வேதி ரசவாத புத்தகத்தை இயற்றியுள்ளார். அல்கெமி (Alchemy) எனும் வார்த்தையில் வரும் கெமி என்பது புராதன பாரசீக வார்த்தையான கிமியா (Kimiya) எனும் சொல்லில் இருந்து வந்தது. இது பழங்கால எகிப்து வார்த்தையான கெம் (Kim) எனும் சொல்லின் வடிவமாகும். கிமியா என்றால் கருப்பு என்று அர்த்தம். கெமி என்ற பார்சி வார்த்தை தான் ஆங்கிலத்தில் கெமிஸ்ட்ரி ஆனது.\n\nசூபி ஞானிகள் தங்களது தத்துவ ஞான ஒளி இருளின் பாகத்தில் இருந்து தான் கிடைப்பதாக நம்பினார்கள். எனவே தங்களது ஆராய்ச்சி மற்றும் ரசவாதங்களை கருமை படர்ந்த இருளில் தான் பயின்றார்கள். கிதாப் அல் சபீன் எனும் மற்றுமொரு நூலையும் இயற்றினார். Book of Kingdom, Book of Balance and Book of Eastern Mercury எனும் இயற்பியல் புத்தகங்களையும் எழுதியுள்ளார். இவரது புத்தகங்களை கிபி.988ல் வாழ்ந்த பாரசீக வரலாற்று ஆய்வாளரான இப்னு அல் நதீம் தமது கிதாப் அல் ஃபிஹ்ரிஸ்த்தில் பதிவாக்கியுள்ளார்.\n\n1904-1944 வரை வாழ்ந்த பால் க்ராஸ் எனும் வரலாற்றாய்வாளர் இப்னு ஹைய்யான் பாரசீகத்தின் எந்த பழங்குடியை சேர்ந்தவர் என்பதில் சந்தேகமுள்ளதாகவும் , அல்தூஸி, அல்கூபி, அல்அஸ்தி, அஸூபி என பலவாறான பழங்குடிகளின் பெயரால் பலரும் ஒரே பெயரில் இருப்பதால் இவர்தான் ஜாபிர் இப்னு ஹைய்யான் என்பதில் ஐரோப்பிய உலகில் சந்தேகம் உலவுவதாக கூறியுள்ளார். காரணம் ஒரே மனிதரால் இத்தனை துறைகளில் நிபுணத்துவம் பெற எப்படி முடியும் என்பதே. ஆனால் குர்ஆன் என்பது சர்வஞான போதகம் என்பதை படித்தாலொழிய அறிய முடியாது. சந்தேகம் ஒருபக்கம் உலவினாலும் நவீன மருத்துவத்தில் இப்னு ஹைய்யான் உருவாக்கிய வேதிப்பொருட்களை கலக்காமல் இல்லை. இப்னு ஹைய்யான் கண்டுபிடித்து, வகைப்படுத்தி,பெயரிட்டு வைத்த வேதிப்பொருள் அனைத்தும் இன்றளவும் மேற்குலக மருத்துவத்திறையினரால் கைவிட முடியாத ஒன்றாக திகழ்ந்து வருகிறது.\n\nஇப்னு ஹைய்யானுக்கு முன்னரே எகிப்து, அலக்ஸாண்டிரியாவை சேர்ந்த காலித் இப்னு யாசீத் என்பவர் அல்கெமியின் தந்தையாக வர்ணிக்கப்படுகிறார். இப்னு அல் நதீம் மற்றும் ஹஜ்ஜி கலீபா போன்ற வர்ராற்றாசிரியர்கள் கிதாப் அல் கிஷாராத், கிதாப் அல் ஸஹிபா அல் கபீர், பிர்தௌவ்ஸ் அல் ஹிக்மா போன்ற வேதி மற்றும் இலக்கிய நூல்களை படைத்த காலித் இப்னு யஸூதின் காலம் யாருக்கும் தெரியவில்லை. ஆனால் கிபி.721-815 வரை வாழ்ந்த ஜாபிர் இப்னு ஹைய்யான் பற்றிய நிறைய தகவல்கள் விரவிக்கிடப்பதால் வேதியியலின் தந்தை என இவர் போற்றப்படுவதாக கூறுகின்றனர். அவரது புத்தக தொகுப்புகளில் இப்னு ஹைய்யானின் உருவப்படமும் வரைந்து வைக்கப்பட்டிருந்தது அதன் உதவியைக்கொண்டு கிபி.15 நூற்றாண்டு ஐரோப்பிய ஓவியரான கொடிசி அஸ்புர்னாமியானி வரைந்த இப்னு ஹைய்யான் மீண்டும் வரைந்து வைக்கப்பட்டது.\n\n815ல் டிசம்பர் 25 இல் மரணமடைந்த ஜாபிர் இப்னு ஹைய்யான் இன்றளவும் கெபர் எனும் பெயரால் ஐரோப்பாவில் போற்றப்படுகிறார்.\n\nSection::::ஜாபிர் இப்னு ஹைய்யான் கண்டுபிடித்த மற்ற கண்டுபிடிப்புகள்.\n1. காஸ்டிக் சோடா\n2. NaOH பிரித்தெடுத்தல் (சோடியம் ஹைட்ராக்சைடு)\n3. ஹைட்ரோகுளோரிக் அமிலம்\n4. நீர்மமாக்குதல்,தனிமங்களை பிரித்தெடுத்தல், வடிகட்டுதல் மற்றும் படிமமாக்குதல் போன்றவற்றிற்கான பார்முலாக்களை தயாரித்தார்.\n5. அர்ஸனஸ் அமிலம், ஹைடிரேடட் பாதரஸம்\n6. வெள்ளியை தங்கத்தில் இருந்து பிரித்தெடுத்தல்\n7. வண்ணப்பூச்சுகள் - Paint\n8. துணிகளுக்கு சாயமிடுதல் \n9. உலோகங்களை தூய்மைப் படுத்துதல், பிரித்தெடுத்தல் இவை இன்றளவும் அச்சுபிசகாமல் நவீன காலத்திலும் பயன்பாட்டில் உள்ளன.\n\nSection::::ஜாபிர் இப்னு ஹைய்யானின் புரட்சிகரமான கண்டுபிடிப்பிகளில் சில.\n1. துருப்பிடிக்காத இரும்பு , தங்கத்தை உருக்கி நீர்ம பொருளாக வைத்தல். \n2. தீப்பிடிக்காத காகிதம்\n3. தண்ணீரில் நனையாத துணி. \n2,3 ஆகிய இரண்டும் நைட்ரிக் அமிலம் உதவிகொண்டு பிளாஸ்டிக்கின் முதல் பரிமாணமாக அவை கண்டுபிடிக்கப்பட்டன. பிளாஸ்டிக்கின் முதல் மூலப்பொருள நைட்ரிக் அமிலம் என்பது குறிப்பிடத்தக்கது.\n\nஜெர்மன், இங்கிலாந்து மற்றும் பிரான்ஸ் ஆகிய நாடுகளில் உள்ள அனைத்து பாடசாலைகள் மற்றும் நூலகங்களில் இப்னு ஹைய்யான் எழுதி குறிப்புகள் அடங்கிய சுமார் 500 புத்தகங்களும் ஏராளமான கட்டுரைகளுமாக அடுக்கி வைக்கப்பட்டுள்ளன. அவர் துவங்கி வைத்த ஆராய்ச்சிகளை ஐரோப்பிய ஆய்வாளர்கள் மேம்படுத்தியதன் மூலம் இன்று அவர்கள் நாகரீகமானவர்களாகவும் விஞ்ஞானிகளாகவும் அறியப்படுகிறார்கள்.\n"}
{"id": "314351", "url": "https://ta.wikipedia.org/wiki?curid=314351", "title": "காலியம் பாசுபைடு", "text": "காலியம் பாசுபைடு\n\nகாலியம் பாசுபைடு (\"Gallium phosphide\") என்பது GaP என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். குறைக்கடத்தி வேதிப்பொருளான இச்சேர்மம் 2.26 எலக்ட்ரான் வோல்ட் (300 கெல்வின்) மறைமுக ஆற்றல் இடைவெளி அளவைக் கொண்டுள்ளது. வெளிர் ஆரஞ்சு நிறத் துண்டுகளாக இப்பல்படிகம் தோற்றமளிக்கிறது. கட்டற்ற கடத்தி ஈர்ப்பு காரணமாக, மாசற்ற ஒற்றைப் படிகச்சீவல்கள் தெளிவான ஆரஞ்சு நிறத்தில் உள்ளன. காலியம் பாசுபைடு தண்ணீரில் கரையக்கூடியதாகவும் நெடியற்றும் காணப்படுகிறது.\nகந்தகம் அல்லது தெலூரியம் காலியம் பாசுபைடுடன் மாசிடப்பட்டு என் – வகை குறைக்கடத்திகள் உருவாக்கப்படுகின்றன, துத்தநாகம் காலியம் பாசுபைடுடன் மாசிடப்பட்டு பி - வகை குறைகடத்திகள் உருவாக்கப்படுகின்றன. \nஒளியலில் காலியம் பாசுபைடு சில பயன்களைக் கொண்டுள்ளது. \n262 நா.மீ – இல் 4.30 (புற ஊதா), 550 நா.மீ – இல் 3.45 (பச்சை) மற்றும் 840 நா.மீ – இல் 3,19 (அகச்சிவப்பு) என ஒளிவிலகல் எண் அளவுகளை காலியம் பாசுபைடு பெற்றுள்ளது\n\nSection::::ஒளி உமிழ் இருமுனையங்கள்.\nஆங்கிலத்தில் சுருக்கமாக எல்.இ.டி எனப்படும் இரு முனையங்களை பெருமளவில் தயாரிப்பதற்கு காலியம் பாசுபைடு பயன்படுத்தப்படுகிறது. குறிப்பாக சிவப்பு, ஆரஞ்சு மற்றும் பச்சை நிற குறைந்த மற்றும் நடுத்தர பிரகாசமான இருமுனையங்கள் 1960 களிலிருந்து குறைந்த விலையில் தயாரிக்கப்படுகின்றன. உயர் மின்சார அளவுகளில் இதன் ஆயுள் குறைவாகும். மேலும், வெப்பநிலை மாறுபாடுகளும் இதன் ஆயுளைப் பாதிக்க்கும். காலியம் பாசுபைடை தனியாகவும் காலியம் ஆர்சினைடு பாசுபைடுடன் இணைத்தும் பயன்படுத்துகிறார்கள். \nதூய்மையான காலியம் பாசுபைடு ஒளி உமிழ் இருமுனையங்கள் 555 நானோமீட்டர் அலைநீள பச்சை ஒளியை உமிழ்கின்றன. நைட்ரசன் மாசிட்ட காலியம் பாசுபைடு ஒளி உமிழ் இருமுனையங்கள் 565 நானோமீட்டர் அலைநீள மஞ்சள் – பச்சை ஒளியையும், துத்தநாக ஆக்சைடு மாசிட்ட காலியம் பாசுபைடு ஒளி உமிழ் இருமுனையங்கள் 700 நானோமீட்டர் அலைநீள சிவப்பு ஒளியையும் உமிழ்கின்றன.\n\nமஞ்சள் மற்றும் சிவப்பு ஒளிகள் காலியம் பாசுபைடில் ஒளி ஊடுறுவும் என்பதால் GaP -மேல்-GaAsPGaP ஒளி உமிழ் இருமுனையங்கள், GaAs-மேல்-GaAsP ஒளி உமிழ் இருமுனையங்களைவிட மேம்பட்டவையாக உள்ளன.\n\n900 பாகை செல்சியசு வெப்பநிலைக்கு மேல் காலியம் பாசுபைடு பிரிகையடைந்து, பாசுபரசு ஆவியாக வெளியேறுகிறது. 1500 பாகை செல்சியசு படிகவளர்ச்சியில், 10-100 வளிமண்டல மந்த வாயு அழுத்தத்தில் பாசுபரசை உருகிய போரிக் ஆக்சைடு போர்வைக்குள் வைப்பதன் மூலம் பிரிகையடைதல் தடுக்கப்படுகிறது. இச்செயல்முறை நீர்ம அகவுறையுடனான சொக்ரால்சுகி வளர்ச்சிமுறை எனப்படுகிறது. இது சிலிக்கன் சீவல்களுக்கு பயன்படுத்தப்படும் சொக்ரால்சுகி செயல்முறையின் விரிவுபடுத்தப்பட்ட ஒரு முறையாகும்.\n\n\n\n"}
{"id": "314366", "url": "https://ta.wikipedia.org/wiki?curid=314366", "title": "கம்பராமாயணம்", "text": "கம்பராமாயணம்\n\nமூல இலக்கியமான வடமொழி இராமாயணத்திலிருந்து சில மாறுபாடுகளோடு கம்பர் இந்நூலை இயற்றியிருந்தார். கம்பர் இயற்றிய இராமாயணம் என்பதால் இது கம்பராமாயணம் என்று அழைக்கப்படுகிறது.\n\nகம்பராமாயணம் பாலகாண்டம், அயோத்தியா காண்டம், ஆரண்ய காண்டம், கிட்கிந்தா காண்டம், சுந்தர காண்டம், யுத்த காண்டம் எனும் ஆறு காண்டங்களையும் நூற்றுப்பதின்மூன்று (113) படலங்களையும் உடையது. காண்டம் என்பது பெரும்பிரிவினையும் படலம் என்பது அதன் உட்பிரிவினையும் குறிக்கும். ஏழாம் காண்டமாகிய \"உத்திர காண்டம்\" என்னும் பகுதியை கம்பரின் சம காலத்தவராகிய \"ஒட்டக்கூத்தர்\" இயற்றினார் என்பர். தமிழிலக்கியத்தில் காப்பிய வளர்ச்சி கம்பரின் காலத்தில் (கி.பி. பன்னிரெண்டாம் நூற்றாண்டு) உச்சநிலையினை அடைந்தது என்பர். இந்நூலின் சிறப்பு கருதியும் திருக்குறளின் பெருமை கருதியும் இவ்விரு நூல்களையும் \"தமிழுக்குக் கதி\" (கம்பராமாயணம் திருக்குறள்) என்பர்.\n\nகம்பரின் இராமாயணத்தைக் கம்பநாடகம் எனவும் கம்பச்சித்திரம் எனவும் கற்றறிந்த அறிஞர் பெருமக்கள் அழைப்பதுண்டு. கம்பரின் யாப்பு வண்ணங்கள் நூல் நெடுகிலும் மின்னி மிளிர்கின்றன. \"வரமிகு கம்பன் சொன்ன வண்ணமுந் தொண்ணூற்றாறே (யாப்பு வண்ணங்களின் எண்ணிக்கை 96)\" என்றொரு கணக்கீடும் உண்டு.\n\nகம்பராமாயணம் பெருங்காப்பியத்திற்குரிய இலக்கணங்களை முழுமையாகப் பெற்றது. அணி, பொருள், நடை ஆகியவற்றால் சிறந்து விளங்குவது. சொற்சுவையும் பொருட்சுவையும் கொண்டு தமிழ்ப்பண்பாட்டோடு இயைந்து விளங்குவது.\n\nSection::::பெயர்.\nதாம் இயற்றிய இந்நூலிற்கு கம்பர் முதலில் இராமவதாரம் என்றே பெயரிட்டிருந்தார். ஆனால் இராமாயணம் பலரால் இயற்றப்பட்டதால் கம்பரின் பெயரோடு இணைத்து கம்பராமாயணம் என்றே அழைக்கப்படுகிறது.\n\nSection::::காப்பியக் காலம்.\nகம்பராமாயணத்தில் உள்ள பாடல்களையும், கம்பரின் வாழ்வினையும் கொண்டு கம்ப இராமாயணம் பன்னிரண்டாம் நூற்றாண்டில் இயற்றப்பட்டது என்று அறிஞர்கள் கருதுகின்றனர். சிலர் கம்பராமாயணம் ஒன்பதாம் நூற்றாண்டைச் சேர்ந்தது, பத்தாம் நூற்றாண்டினைச் சேர்ந்தது என்றும் கூறியுள்ளார்கள். வையாபுரிப் பிள்ளை என்பவர் கம்பர் தனியன்கள் என்பதினை 16ம் நூற்றாண்டில் சிலர் புகுத்தியிருக்கக் கூடும் என்று கூறியுள்ளார். இந்த கம்பர் தனியன்களில் பதினேழு பாடல்கள் உள்ளன. அவற்றில் எண்ணிய சகாப்தம் எண்ணூற்று ஏழில் மேல் என்ற தொடர் அமைந்துள்ளது. இதனைக் கொண்டு கிபி 885ல் இராமாயணம் இயற்றப்பட்டிருக்கக் கூடும் என்கின்றனர்.\n\nமா. இராசமாணிக்கனார் கி.பி. 1325க்கும் முன்பே கம்பராமாயணம் இயற்றப்பட்டிருக்க வேண்டும் என்று கன்னட நாட்டில் உள்ள கல்வெட்டினைக் கொண்டு குறிப்பிடுகிறார். எனினும் இறுதியாக கம்பர் மூன்றாம் குலோத்துங்க சோழனோடு மாறுபட்டு தற்போதைய ஆந்திராவில் இருக்கும் ஓரங்கல் எனும் பகுதியில் தங்கியிருக்கிறார். அப்போது அவ்விடத்தில் இருந்த அரசன் பிரதாபருத்திரன் என்பவராவார். அவருடைய காலம் கிபி 1162 - 1197 ஆகும். இதனால் கம்பர் 12ம் நூற்றாண்டின் பிற்பகுதியில் வாழ்ந்து கம்பராமாயணத்தினை இயற்றியுள்ளார்.\n\nSection::::தொன்மங்கள்.\nகம்பர் இக்காப்பியத்தை அதன் மூலமான வடமொழியிலிருந்து தமிழுக்கு மொழிபெயர்த்தார். அந்த முயற்சியை ஓர் அரிய உவமையின் வாயிலாக வெளிப்படுத்துகிறார். பசியுடைய பூனை ஒன்று பாற்கடலைக் கண்டு அதை நக்கிக் குடித்துவிட ஆசைகொண்டதுபோல தன் முயற்சியை ஒப்பிடுகிறார். இது அவையடக்கமாகக் கொள்ளப்படுகிறது. கம்பர் இராமகாதையை எழுதுவதற்கு உறுதுணையாக இருந்தவர் சடையப்ப வள்ளல் ஆவார். இதற்கு நன்றிபாராட்டும் விதமாக தனது காப்பியத்தில் ஆயிரம் பாடல்களுக்கு ஒருபாடல் எனும் வீதத்தில் சடையப்ப வள்ளலைப் போற்றிப் பாடியுள்ளார்.\n\nSection::::அரங்கேற்றம்.\nகம்பர் இராமாயணத்தினை எழுதியபின்பு, அதனை திருவரங்கத்தில் அரங்கேற்றம் செய்ய விரும்பினார். திருவரங்கத்தில் உள்ளோர்கள், தில்லை தீட்சதர்கள் ஒப்புக் கொண்டால் இராமாயணத்தினை திருவரங்கத்தில் அரங்கேற்றம் செய்யலாம், இல்லையென்றால் வேண்டாம் என்று கூறிவிடுகின்றனர். அதனால் கம்பர் தில்லை சென்றார். அங்கே தீட்சிதர்களாக இருக்கும் மூவாயிரம் நபர்களும் ஒன்று சேர்க்க இயலாமல் இருந்த போது, ஒரு குழந்தை இறந்தது. அந்தக் குழந்தைக்காக அனைத்து தீட்சிதர்களும் கூடி நின்றார்கள். அப்போது கம்பர் தன்னுடைய இராமாயணத்திலிருந்து நாகபாசப் படலம் என்ற பகுதியைப் பாடி குழந்தையை உயிர்ப்பித்தார். தீட்சிதர்கள் அனைவரும் மகிழ்ந்தர். தான் இயற்றிய இராமாயணத்தினை திருவரங்கத்தில் அரங்கேற்றம் செய்ய அனுமதியும் பெற்றார்.\n\nதிருவரங்கத்தில் உள்ளவர்கள் அரங்கேற்றத்திற்கு முன்பு சடகோபரைப் பாடும் படி கூறியமையால், கம்பர் சடகோபர் அந்தாதியைப் பாடினார். அதன் பின்பு இராமாயணத்தினை திருவரங்கத்தில் அரங்கேற்றம் செய்தார்.\n\nSection::::அமைப்பு.\nகம்பராமாயணம் ஆறு காண்டங்களையும், 116 படலங்களையும், 10,500 பாடல்களையும் கொண்டவை.\n\nSection::::கதை.\nSection::::பாலகாண்டம்.\nஇராவணனை அழிக்க திருமால் மனித அவதாரம் எடுக்கிறார். தசரதன் - கோசலை தம்பதியினருக்கு இராமனாக திருமால் பிறக்கிறார். தசரதனுக்கும் கைகேயி மற்றும் சுமித்திரை ஆகியோருக்கும் இலக்குவன், பரதன், சத்ருகன் ஆகியோர் பிறக்கின்றனர். தசரதனுடைய அரண்மனையில் வளர்ந்து வருகின்றனர்.\n\nஇராமனையும், இலக்குவனையும் விசுவாமித்திரர், தன்னுடைய யாகத்திற்குக் காவலாக அழைத்துச் செல்கின்றார். விசுவாமித்திரரின் யாகத்தினை அழிக்க வந்த தாடகை எனும் அரக்கியை இராமன் கொல்கிறார். தாடகையைப் போல யாகத்தினை அழிக்க வந்த அரக்கர்களையும் இராமனும், இலக்குவனும் அழிக்கின்றனர்.\n\nமிதிலைக்கு இராமனையும், இலக்குவனையும் விசுவாமித்திரர் அழைத்துச் செல்கிறார். வழியில், கல்லாக இருந்த அகலிகை இராமனின் கால்தூசு பட்டு உயிர்பெறுகிறாள். அவளை கௌதம முனிவருடன் சேர்த்துவிட்டு மிதிலைக்குச் செல்கின்றனர். அங்கு சீதைக்கு சுயம்வரம் நடக்கிறது. அதில் இராமன் கலந்து கொண்டு சிவதனுசை உடைத்து, சீதையை மணக்கிறார்.\n\nSection::::அயோத்தியா காண்டம்.\nஇராமன் சீதையை திருமணம் செய்து கொண்டு அயோத்தியாவிற்குச் செல்கிறார். உடன் இலக்குவனும், விசுவாமித்திரரும் செல்கின்றனர். அயோத்தியின் மன்னரான தசரதன் இராமனுக்கு பட்டாபிசேகம் செய்ய ஏற்பாடுகளைச் செய்கிறார். அதனை அறிந்த மக்களும், மந்திரிகளும் மகிழ்கின்றனர். மந்தரை எனும் கூனி பரதனின் தாயான கைகேயிடம் சென்று அவளுடைய மனதினை மாற்றுகிறாள். கைகேயி தசரதன் முன்பு தந்த இரண்டு வரங்களை இப்போதைய சூழ்நிலைக்குத் தக்கவாறு, இராமன் காடாளவும், பரதன் நாடாளவும் கேட்டுப் பெறுகிறாள்.\n\nஇராமனும், சீதையும் காட்டிற்கு செல்லுகையில், இலக்குவனும் உடன் செல்கிறான். மூவரும் காட்டிற்கு சென்று முனிவர்களையும், குகனையும் சந்திக்கின்றார்கள். குகனை தன்னுடைய மற்றொரு சகோதரன் என்று இராமன் பெருமையாக கூறுகிறார். தசரதன் இறந்து போனதால், இறுதிக் காரியங்களைச் செய்துவிட்டு பரதன் இராமனை காட்டில் வந்து சந்திக்கிறார். அயோத்திய அரசை ஏற்க இராமனிடம் வற்புறுத்துகிறார். ஆனால் இராமன் அதனை ஏற்க மறுக்கின்றார். பரதன் இராமன் மீண்டும் வந்து பொறுப்பு ஏற்கும் வரை இராமனின் பாதுகைகளை வைத்து அரசு செய்கிறான்.\n\nSection::::ஆரண்ய காண்டம்.\nஇராமன் காட்டில் விராதன், சரபங்கன், அகத்தியர், சடாயு ஆகியோர்களைச் சந்திக்கிறார். அவர்களின் மூலமாக அரக்கர்களைப் பற்றியும், ஆயுதங்களைப் பற்றியும் அறிந்து கொள்கிறார்.\n\nஇராவணனுடைய தங்கை சூர்ப்பணகை இராமனைக் கண்டு காதல் கொள்கிறாள். ஆனால் இராமன் ஏகப்பத்தினி விரதன் என்று பிற பெண்களை ஏற்காமல் இருக்கிறான். இலக்குவன் சூர்ப்பணகையின் மூக்கினை அரிந்து அனுப்புகிறான். அதனால் இராவணனிடம் சென்று இராமனின் மனைவி சீதையைப் பற்றியும் அவளுடைய அழகினையும் கூறி, சீதையின் மீது மோகம் கொள்ள வைக்கிறாள்.\n\nஇராவணன் மாயமானை அனுப்பி இராமனையும், இலக்குவனையும் சீதையிடமிருந்து பிரித்து, சீதையைக் கவர்ந்து செல்கிறார். வழியில் சடாயு சீதையை மீட்கப் போராடி வீழ்கிறார். சீதையை இல்லத்தில் காணாது தேடி வரும் சகோதரர்களுக்கு இராவணனைப் பற்றிக் கூறிவிட்டு உயிர்விடுகிறார் சடாயு.\n\nSection::::கிட்கிந்தா காண்டம்.\nசீதையைத் தேடிச் செல்கின்ற இராமனும், இலக்குவனும் கிட்கிந்தைக்கு வருகிறார்கள். அங்கு அனுமனைச் சந்திக்கிறார் இராமர். அனுமன் சுக்கிரீவன் என்பவரை இராமருக்கு அறிமுகம் செய்கிறார். சுக்கிரீவனின் மனைவியை சுக்கிரீவனுடைய அண்ணன் வாலியே கவர்ந்து சென்று விடுகிறார். அதனால் இராமன் வாலியைக் கொன்று சுக்கிரீவனின் மனைவியை மீட்கிறார்.\n\nஇராமனும் தன்னைப் போல மனைவியை இழந்து தவிக்கிறான் என்பதை அறிந்த சுக்கிரீவனும், அவனுடைய குடிமக்களான வானரங்களும் இராமனுக்கு உதவ முன்வருகிறார்கள்.\n\nஅங்கதன் என்பவர் தலைமையில் அனைவரும் செல்கின்றனர். வழியில் சம்பாதி எனும் சடாயுவின் அண்ணனைச் சந்திக்கின்றனர். சம்பாதி இலங்கையில் சீதை சிறைப்பட்டு இருப்பதைத் தெரிவிக்கின்றார். இலங்கைக்குச் செல்ல ஏற்றவர் அனுமன் என்று தீர்மானித்து அனுமனிடம் தெரிவிக்கின்றனர். அனுமனுக்கு அவருடைய பெருமையை உணர்த்தி அவர் இலங்கை செல்ல விஸ்வரூபம் எடுக்கிறார்.\n\nSection::::சுந்தர காண்டம்.\nஅனுமன் இலங்கைக்குச் செல்ல வான்வெளியில் பறந்து செல்கிறார். வழியில் எதிர்படும் தடைகளை இராம நாமம் கொண்டு வெற்றிபெற்று இலங்கையை அடைகிறார். அங்கே அசோகவனத்தில் உள்ள சீதையைக் கண்டு, தான் இராமனின் தூதுவன் என்று கூறி, இராமனின் அடையாளமான மோதிரத்தினைத் தந்து தெரிவிக்கிறார். சீதையும் அந்த மோதிரத்தினைப் பெற்றுக் கொண்டு சூளாமணி எனும் அணியைத் தருகிறாள்.\n\nஇராவணனைச் சந்தித்து அனுமன் இராமனின் பெருமைகளைக் கூறி, சீதையை இராமனிடம் சேர்த்துவிடும்படி கூறுகிறார். ஆனால் இராவணன் அனுமன் வாலில் தீயிடுகிறான். அனுமன் இலங்கையையே எரித்துவிட்டு இராமனிடம் சென்று சீதையைக் கண்டதைக் கூறுகிறார்.\n\nSection::::கம்பராமாயணத்திற்கு பிறகு தோன்றியவை.\nகம்பர் இந்த நூலை இயற்றிய பிறகு எண்ணற்ற இராமாயண நூல்கள் படைக்கப்பட்டன. இவ்வாறு இராமாயண நூல்கள் தோன்றுவதற்கு கம்பராமாயணம் தூண்டுதலாக இருந்தது என்று அறிஞர்கள் குறிப்பிடுகின்றனர். அவையாவன, தக்க ராமாயணம், குயில் ராமாயணம், இராமாயண அகவல், கோகில இராமாயணம், அமர்த இராமாயணம், இராமாயணக் கீர்த்தைகள் மற்றும் பால இராமாயணம்.\n\nSection::::இலக்கியங்களோடு ஒப்பீடு.\nSection::::வால்மீகி இராமாயணம்.\nவால்மீகி இராமாயணம் கம்பராமாயணத்தின் மூலமாக இருந்தாலும், கம்பர் அவற்றை வரிவரி மொழிபெயர்ப்பு செய்யாமலும், அந்நூலில் இடம்பெற்றுள்ள அனைத்தையுமே அப்பிடியே தந்தும் கம்பராமாயணத்தினை இயற்றவில்லை. எனவே இராமன் அசைவ உணவினை ஏற்றமை, இராவணனின் வன்மையும், சீதையைத் தொடாமல் இருந்த நெறியையும் கம்பராமாயணத்தில் காணலாம். இவ்வாறான வேறுபாடுகளையும், ஒப்புமைகளையும் ஆய்வு செய்து அறிஞர்கள் கூறுகின்றனர்.\n\nSection::::கந்தபுராணம்.\nகம்பராமாயணத்தையும், கந்த புராணத்தையும் ஒப்பாய்வு செய்கின்றனர். இந்த இரு புராணங்களிலும் உள்ள கதைமாந்தர்கள், கதைக் களம், செயல்பாடுகள் போன்றவற்றை ஆய்வு செய்து ஒற்றுமை வேற்றுமைகளைக் கூறுகின்றனர்.\n\nSection::::வெளி இணைப்புகள்.\nகம்பராமாயணம் - தமிழாய்வு\n"}
{"id": "314370", "url": "https://ta.wikipedia.org/wiki?curid=314370", "title": "காமேஸ்வரர் கோயில் (வேளாங்கண்ணி அருகில்)", "text": "காமேஸ்வரர் கோயில் (வேளாங்கண்ணி அருகில்)\n\nSection::::அமைவிடம்.\nஇத்தலம் நாகப்பட்டினம் மாவட்டத்தில் தில்லையாடிக்கு மேற்கில் திருவிளையாட்டத்திலிருந்து 3 கிமீ தொலைவில் உள்ளது. \nஇத்தலம் திருவிசைப்பா திருப்பல்லாண்டு திருத்தலங்களில் ஒன்றாகும். தற்போது முருகன் தலமாகப் பெயர் பெற்றுள்ளது. சுப்பிரமணியக் கடவுள் மூலத்தானத்தில் உள்ளார்.இத்தலத்திற்கு மகிழவனம் என்ற பெயருண்டு. \n\nSection::::வரலாறு.\nகாமேஸ்வரமாகிய இத்தலம் மூர்த்தி, தலம், தீர்த்தம் மூன்றாலும் சிறந்த ஊர். சந்திரநதி கடலொடு சங்கமிக்கும் புனித தலம்.\n\nSection::::சிறப்புகள்.\nSection::::அரிச்சந்திரன் ஸ்தாபித்தல்.\nஇராமபிரானுக்கு 32ம் பாட்டனான அரிச்சந்திரன் வசிட்டர், விஸ்வாமித்திரர் ஆகிய பிரம ரிஷிகளின் அறவுரைகளின்படி இங்கு வந்து கடல்நீராடி சிவலிங்க ஸ்தாபனம் செய்து வழிபட்டுத் தான் புலைத்தொழில் செய்த பாவத்தைப் போக்கிக் கொண்டார்.\n\nSection::::விநாயகர் அவதரித்தல்.\nவிநாயகரின் தோற்றம் பற்றிய புராணச் செய்திகளில் கீழ்கண்ட வரலாறும் ஒன்று. சிவபிரான் நெற்றிக்கண் பட்டு மன்மதன் எரியும் போது அவன் உடம்பிலிருந்து பண்டாசுரன் தோன்றுகிறான். அவன் அட்டகாசம் தாங்க முடியாத தேவர்கள் இறைவியிடம் முறையிட, அம்பிகை லலிதாம்பிகையாக மாறி அவனை அழிக்க முயல்கின்றாள். பண்டாசுரன் தனக்குக் கவசமாக விக்னயந்திரத்தை வைத்திருந்ததால் அழிக்க முடியவில்லை. அன்னை இங்கு வந்து தன் பர்த்தாவான ஸ்ரீகாமேஸ்வரரை அன்புடன் பார்த்தார். அத்திருநோக்கால் வினாயகர் தோன்றி விக்னயந்திரத்தை அழித்து அன்னையின் பேரன்புக்குப் பாத்திரமானார். இதனை அகத்திய மாமுனிவர் தனது ஸ்ரீ லலிதா சகஸ்ரநாமத்தில்\n\"காமேச்வர முகாலோக கல்பித ஸ்ரீகணேச்வரா” (77ஆம் திருநாமம்) என்றும் மஹாகணேச நிர்பின்ன விக்னயந்திரப்ரஹர்ஷசிதா”(78ஆம் திருநாமம்) என்றும்\" அம்பிகையைப் போற்றுவதால் அறியலாம். இதன் மூலம் வினாயகர் இத்தலத்தில்தான் அவதரித்தார் என்பதை நாம் தெரிந்து கொள்ள முடிகிறது.\n\nSection::::காசிக்கு வீசம் பெரியது.\nமகாபாரத யுத்தத்தில் அம்பு பட்டுச் சரப்படுக்கையிலிருந்த பிதாமகர் பீஷ்மர் தன் உயிர் போன பின், தனது அஸ்தியைக் கரைக்கச் சென்றால், இந்தப் பாரத பூமியில் எங்கு அது மலர்களாகத் தோன்றுகிறதோ அங்கே கரையுங்கள். அந்த ஷேத்திரம் காசியை விட மேன்மையான ஊர் என்கிறார். அவரது அஸ்தியைப் பண்டவர்கள் காசி முதற்கொண்டு தேசம் முழுதும் கொண்டு செல்லும் போது,சந்திர நதி கடலில் சங்கமிக்கும் இந்தத் தலத்தில் மலர்களாக மாறியது. எனவே இங்கே கடலில் கரைத்துஇறைவனை மீண்டும் வழிபட்டு, அஸ்தினாபுரம் சென்று முடி சூட்டிக் கொண்டனர். அதனால்தான் காசிக்கு வீசம் (1/16) கூட காமேஸ்வரம் எனப்படுகிறது.\n\nSection::::கட்டிடத் தொன்மை.\nவடநாட்டுச் சாதவாகனர்கள் காலத்தில்(கி.மு.235-கி.பி.220) வைதிக சமயம் புத்துயிர் பெற்றது. அப்போது கடைச்சங்க காலச் சோழ மன்னர்களால் முழுவதும் செங்கற்களால் கலை வேலைபாடுகளுடன் கட்டப்பட்ட கோயில். கட்டிட வேலைபாடு மிகவும் தேர்ந்த செங்கல் சிற்பியால் அமைக்கப் பட்டுள்ளது. இவ்வளவு காலம் ஆகியும் வேலைபாடுகள் அப்படியே இருப்பது மிக மிக அற்புதம்.\nSection::::வழிபட்டோர்.\nSection::::கிருஷ்ண பரமாத்மா, பாண்டவர்கள்.\nதுர்வாச முனிவரிடமிருந்து கோவில்பத்து என்னும் ஊரில், ஸ்ரீ கிருஷ்ண பரமாத்மாவால் தப்பித்த பாண்டவர்கள், பிதுர்கடன் செலுத்த இத்தலத்திற்கு வரும்போது இத்தலத்தில் வாசம் செய்த அமித்திர முனிவரின் உணவான நெல்லிக்காயை(ஆம்லகம்) விழுந்தமாவடியில் பறித்த சாபத்திலிருந்து ஸ்ரீ கிருஷ்ண பரமாத்மாவால் மறுபடியும் மீண்டு, அம்முனிவரின் ஆசியும் இங்கே பெற்றனர். பின்பு ஸ்ரீ கிருஷ்ண பரமாத்மாவுடன் ஸ்ரீ காமேஸ்வரரை வணங்கி, கடற்கரையில் தர்ப்பணம் செய்து பிதுர்கடன்செலுத்தியுள்ளனர்.\n\nSection::::இராமபிரான்.\nஇராமபிரான் அகத்திய முனிவருடன் வழிபட்ட சதுரேஸ்வரங்கள் இராமேஸ்வரம்,காமேஸ்வரம், தர்ப்பேஸ்வரம்(திருப்புல்லாணி) மற்றும் (திருவாரூர் கேக்கரை) குருவி இராமேஸ்வரம் நான்கினுள் இத்தலமும் ஒன்று. இங்கு அகத்தியர் மறுபடியும் இராமருடன் வந்து ஆலய வழிபாடு செய்துள்ளார். இராமபிரான் லிங்கம் அமைத்து வழிபட்டுத் தர்ப்பணம் செய்துள்ளார். வழிபாடு செய்த இடம் இன்றும் லிங்கத்தடி(இராமன் குட்டை) என்று அழைக்கப்படுகிறது.\n\nSection::::மன்மதன்.\nமன்மதன் தேவர்களின் வேண்டுகோளுக்கு இணங்கிச் சிவபெருமான் மீது மலரம்பு எய்தான். சிவபெருமானின் நெற்றிக் கண்ணிலிருந்து வெளிவந்த தீயால் மன்மதன் எரிந்து போனான். அவனது மனைவி இரதிதேவியின் வேண்டுதலால் மகேஸ்வரன் மீண்டும் காமனை உயிர்ப்பித்தார். காமன் தான் செய்த பாவத்தைப் போக்க வேண்டுகிறான். சிவபெருமான் இத்தலத் திருக்குளத்தில் நீராடித் தன்னை வழிபட்டால் பாவம் நீங்கும் எனக் கூறுகின்றார். அதன்படி காமன் வந்து இங்கு வழிபட்டுத் தன் பாவங்களைப் போக்கிக் கொண்டான். காமன் வழிபட்டதால் இறைவன் ஸ்ரீ காமேஸ்வரர் எனப் பெயர் பெற்றார். இறைவி ஸ்ரீ காமேஸ்வரி என்றும் ஸ்ரீ காமாட்சி என்றும் பெயர் பெற்றார். ஊரின் பெயரும் காமேஸ்வரம் ஆயிற்று.\n\nSection::::காமதேனு.\nஅகத்தியர் இங்கு இறைவனை வழிபட்ட போது தெய்வப்பசு காமதேனுவும் இறைவனை வணங்கி அகத்தியருக்கு உணவு படைத்துள்ளது. காமதேனு வழிபட்டதால் இறைவன் ஸ்ரீ காமதேனீஸ்வரர் என்றும் அழைக்கப்படுகின்றார்.\n\nSection::::அகத்தியர்.\nஅகத்தியர் வேதாரண்யம் செல்லும் வழியில் இங்கு வந்து இறைவனையும், இறைவியையும் வழிபட்டு, ஸ்ரீ லலிதா சகஸ்ரநாமம் இயற்றிப் போற்றியுள்ளார். அதில் ‘காமேச்வர’ என்கிற பதம் ஸ்ரீ லலிதா சகஸ்ரநாமத்தில் 5 இடங்களிலும், ஸ்ரீ லலிதா த்ரிசதீ நாமாவளியில் 14 இடங்களிலும் வருகின்றது. காமாட்சி என்கிற பதம் ஸ்ரீ லலிதா சகஸ்ரநாமத்தில் ஒரு இடத்திலும், ஸ்ரீ லலிதா த்ரிசதீ நாமாவளியில் ‘காமேச்வரி’ என்கிற பதம் ஒரு இடத்திலும் வருகின்றது.\n\nSection::::நக்கீரர்.\n“ நெற்றிக் கண்ணைக் காட்டினாலும் குற்றம் குற்றமே” என இறைவனுடன் வாதிட்ட நக்கீரர் நெற்றிக்கண்ணால் பாதிக்கப்பட்ட காமன் இங்கு வந்து வழிபட்டுத் தன் பாவம் போக்கியதை அறிந்து கொண்டு,தானும் வணங்கிப் பேரருள் பெற்றார். அதன் காரணமாக இத்தல மக்கள் என்றும் நலம் பெறச் சந்திரநதியின் குறுக்கே தடுப்பணையாக ஏரியை வெட்டி, ஆற்றுநீர் வீணாகக் கடலில் சென்று கலக்காதவாறு தடுத்துப் பயிர்வளம் பெருக உதவிச் சாதனை செய்துள்ளார். ஏரி இன்றும் கீரனேரி என அழைக்கப்படுகிறது. மேலும் தைப்பூசத்தில் சந்திரநதி – கீரனேரி சங்கமத்தில் தீர்த்தவாரி நடைபெறுகிறது.\n"}
{"id": "314372", "url": "https://ta.wikipedia.org/wiki?curid=314372", "title": "கூட்டுத் தீக்குளிப்பு", "text": "கூட்டுத் தீக்குளிப்பு\n\nகூட்டுத் தீக்குளிப்பு அல்லது ஜௌஹர் (Jauhar), இந்தியாவின் இராசபுத்திர மன்னர்களின் கோட்டைகளை தில்லி சுல்தான்கள் போன்றவர்கள் முற்றுகையிட்டு மிகக் கடுமையாகத் தாக்கும் போது, போரில் தோற்கும் நிலையில் இருப்பின், இராசபுத்திர மன்னர்களின் மனைவிகள் மற்றும் இராசபுத்திர குலப் பெண்கள், தில்லி சுல்தான் படைவீரர்களின் கையில் சிக்கிச் சீரழிவதைத் தடுக்கும் நோக்கில் பெரும் தீ வளர்த்து அதில் கூட்டாக தீக்குளிப்பதே ஜௌஹர் விழா எனும் கூட்டுத் தீக்குளிப்பு நிகழ்வாகும். கூட்டுத் தீக்குளிப்பு நிகழ்வை இராசபுத்திர பெண்கள் பெருமையாகக் கருதினார்கள்.\n\nஇரவில் கோட்டையில் நடக்கும் ஜௌஹர் விழாவின் போது, திருமணமான இராசபுத்திர குலப் பெண்கள் திருமண உடைகள் அணிந்து கொண்டு தங்கள் குழந்தைகளுடன் கூட்டாகத் தீக்குளிப்பர். ஜௌஹர் விழா நடந்த அடுத்த நாள் காலையில், கோட்டையில் இருக்கும் இராசபுத்திர படைவீரர்கள் குளித்து விட்டு, குங்குமப்பூ நிறத்திலான செவ்வாடைகள் உடுத்திக் கொண்டு, கூட்டாகத் தீக்குளித்து இறந்த தங்கள் குல பெண்டிர் மற்றும் குழந்தைகளின் சாம்பலை நெற்றியில் இட்டு, துளசி இலைகளை மென்று கொண்டு, கைகளில் போர்க் கருவிகளை ஏந்தி, கோட்டைக் கதவைத் திறந்து கொண்டு வெளியேறி, ஜெய் பவானி என வீர முழக்கம் எழுப்பியவாறு, எதிரிகளை வெற்றி கொள்ளும் வரை அல்லது மடியும் வரை வீரமாகப் போரிடுவர்.\n\nSection::::பெயர்க்காரணம்.\n\"ஜௌ\" எனும் சமசுகிருதச் சொல்லிற்கு \"ஜீவன்\" அல்லது \"வாழ்க்கை\" என்றும், \"ஹர்\" எனும் சொல்லிற்கு தன்னைத்தானே \"மாய்த்துக் கொள்ளல்\" என்று பொருளாகும்.\n\nSection::::கூட்டுத் தீக்குளிப்பு நிகழ்வுகள்.\nகூட்டுத் தீக்குளிப்பு தொடர்பான ஆவணங்கள் வரலாற்று ஆசிரியர்களால் நன்கு ஆவணப்படுத்தப்படவில்லை. \n\nகோரி முகமது போரில் தில்லியின் இறுதி இந்து மன்னரான பிரித்திவிராசு சௌகானைக் கொன்ற செய்தி அறிந்த பட்டத்து ராணி சம்யுக்தா, இராசபுத்திரப் பெண்களுடன் கூட்டாக தீக்குளித்து இறந்தார். \n\nதில்லி சுல்தான்களின் ஆட்சிக் காலங்களில் குறிப்பாக அலாவுதீன் கில்சி மற்றும் துக்ளக் ஆட்சிக் காலங்களில், தற்கால இராஜஸ்தான் மற்றும் குசராத்து பகுதிகளை ஆண்டு கொண்டிருந்த இராசபுத்திர குலப் பெண்களின் கூட்டுத் தீக்குளிப்புகள் நிகழ்வுகள் நடைபெற்றன.\n\n1303, 1535, 1568 ஆம் ஆண்டுகளில் மேவார் நாட்டின் சித்தோர்கார் கோட்டையில் மூன்று முறை கூட்டுத் தீக்குளிப்பு நிகழ்வுகள் நடந்தேறின. அலாவுதீன் கில்சி ஆட்சிக் காலத்திலும், துக்ளக் ஆட்சிக் காலத்திலும், ஜெய்சல்மேர் கோட்டையில் இரு கூட்டுத் தீக்குளிப்புகள் நடந்தேறின. மற்றொரு கூட்டுத் தீக்குளிப்பு நிகழ்வு சந்தேரிக் கோட்டையில் நடந்தேறியது.\n\nSection::::ஜெய்சல்மேர் கூட்டுத் தீக்குளிப்பு.\nதில்லி சுல்தான் அலாவுதீன் கில்சி, ஜெய்சல்மேர் கோட்டையை ஏழு மாத முற்றுகைக்குப் பின்னர் கைப்பற்றும் தருவாயில், கோட்டைக்குள் இருந்த 24,000 இராசபுத்திர குலப் பெண்கள் பெரும் தீ வளர்த்து கூட்டாகத் தீக்குளித்து உயிர் துறந்தனர். \n\nSection::::சித்தூர் தீக்குளிப்பு.\n1528இல் இராண சங்கா கண்வா போரில் மாண்ட பின்னர், மேவார் மற்றும் சித்தோர்கார் நாட்டுப் படைவீரர்கள், விதவையான இராணி கர்ணாவதியின் தலைமையில் ஒன்று திரண்டனர். குஜராத் சுல்தான் பகதூர் ஷா, சித்தூர் கோட்டையை கைப்பற்றியதால், இராணி கர்ணாவதியும், இராசபுத்திரப் பெண்களும் மார்ச் 8, 1528 இல் கூட்டுத் தீக்குளித்து இறந்தனர். இராசபுத்திர ஆண்கள், பகதூர் ஷா படைகளுடன் உயிர் துறக்கும் வரை கொடூரமாகப் போரிட்டு மாண்டனர்.\n\nSection::::மூன்றாம் சித்தூர் தீக்குளிப்பு.\nசெப்டம்பர் 1567இல் அக்பர் சித்தூர் கோட்டையைப் பல மாதங்கள் முற்றுகையிட்டார். இறுதியில் கோட்டையைப் பீரங்கிகளால் தாக்கி, 22 பிப்ரவரி 1568 அன்று கோட்டையைத் திறந்து பார்க்கையில், இராசபுத்திரப் பெண்கள் கூட்டுத் தீக்குளித்து இறந்து போனதை கண்டார். இராசபுத்திர ஆண்கள், நெற்றியில் சாம்பலைப் பூசிக் கொண்டு, ஜெய் பவானி என வீர முழக்கம் இட்டவாறு, அக்பரின் படைகளுடன் இறக்கும் வரை போரிட்டனர். இக்கூட்டுத் தீக்குளிப்பு நிகழ்வுகள் அபுல் பசல் எழுதிய அக்பர் நாமாவில் குறிக்கப்பட்டுள்ளது.\n\nSection::::கூட்டுத் தீக்குளிப்புக் காரணங்கள்.\nபோரில் தில்லி சுல்தான் போன்ற எதிரிகள் கையில் தங்கள் குலப் பெண்கள் சிக்கிச் சீரழிந்து போவதை விட இறப்பதே மேல் என இராசபுத்திர குலத்தினர் எண்ணியதே கூட்டுத் தீக்குளிப்புக்கு காரணம் என வரலாற்று ஆசிரியர்கள் கருதுகிறார்கள். மேலும் இக்கூட்டுத் தீக்குளிப்பை மன்னர் குலப் பெண்களும் பெரும் தியாகமாக கருதினர்.\n\n"}
{"id": "314375", "url": "https://ta.wikipedia.org/wiki?curid=314375", "title": "சித்தோர்கார்", "text": "சித்தோர்கார்\n\nசித்தோர்கார் அல்லது சித்தூர் (Chittorgarh) () மேற்கு இந்திய மாநிலமான இராஜஸ்தானின் சித்தோர்கார் மாவட்டத்தின் தலைமையிட நகரமும், நகராட்சியும் ஆகும். காம்பிர் ஆற்றாங்கரையில் அமைந்த இந்நகரம் முன்னர் மேவார் சிசோடியா இராசபுத்திர குலத்தின் தலைநகராக விளங்கியது. மேவார் இராச்சியத்தின் தலைநகராக சித்தூர் விளங்கியது.\nராணி பத்மினி மற்றும் ராணி கர்ணாவதி, சித்தூர் கோட்டையை எதிரிகளிடமிருந்து போரிட்டுக் காத்தனர்.\n1303இல் அலாவுதீன் கில்சி சித்தூர் கோட்டையை முற்றுகையிட்டார்,\n1598இல் முகலாயப் பேரரசர் அக்பர் சித்தூரை கைப்பற்றினார். சித்தூர் கோட்டை இந்தியாவின் பெரிய கோட்டைகளில் ஒன்றாகும். சித்தூரின் மீராபாய் சிறந்த கிருஷ்ண பக்தை ஆவார்.\n\nSection::::கூட்டுத் தீக்குளிப்பு.\nசித்தூர் கோட்டையை இசுலாமிய மன்னர்கள் கைப்பற்றும் போது, இராசபுத்திர அரச குலப் பெண்கள் எதிரி மன்னர்களின் கையில் சிக்கிச் சீரழிவதைவிட, பெரும் தீ வளர்த்து அதில் கூட்டுத்தீக்குளித்து உயிரை மாய்த்துக் கொள்ளும் வழக்கம் உடையவர்கள். \n\nSection::::போக்குவரத்து.\nதங்க நாற்கரச் சாலைத் திட்டத்தில் சித்தூர் நகரம் அமைந்துள்ளதால், நாட்டின் அனைத்து நகரங்களுடன் இருப்புப்பாதை மற்றும் நெடுஞ்சாலைகள் மூலம் இணைக்கப்பட்டுள்ளது.\n\n\n\n"}
{"id": "314376", "url": "https://ta.wikipedia.org/wiki?curid=314376", "title": "பேக்கரைட்டு", "text": "பேக்கரைட்டு\n\nபேக்கரைட்டு \"(Bakerite)\" என்பது CaB(BO)(SiO)(OH)•(HO)) என்ற வேதியியல் வாய்ப்பாடு கொண்ட ஒரு கனிமம் ஆகும். நீரேறிய கால்சியம் போரோ-சிலிக்கேட்டு ஐதராக்சைடுக்கு பேக்கரைட்டு என்ற பொதுப்பெயர் வழங்கப்பட்டுள்ளது. அமெரிக்காவின் கலிபோர்னியாவிலுள்ள பேக்கரில், எரிமலைப் பாறைகளில் இக்கனிமம் கிடைக்கிறது . \nஐக்கிய அமெரிக்க நாட்டின் கலிபோர்னியாவில் இன்யோ மாகாணத்திலுள்ள, பேர்னாசு கிறீக் மாவட்ட, சாவுப் பள்ளத்தாக்கு தேசியப் பூங்காவில், கார்க்சுகிரியு கேன்யன் சுரங்கத்தில் 1903 ஆம் ஆண்டு முதன்முதலாக இக்கனிமம் கண்டறியப்பட்டது. பசிபிக் கடற்கரை போராக்சு நிறுவனத்தின் இயக்குனர் இரிச்சார்டு சி.பேக்கர் கண்டறிந்த காரணத்தால் இக்கனிமத்திற்குப் பேக்கரைட்டு என்ற பெயர் வைக்கப்பட்டது.\n"}
{"id": "314377", "url": "https://ta.wikipedia.org/wiki?curid=314377", "title": "கம்பராமாயணத்தின் அமைப்பு", "text": "கம்பராமாயணத்தின் அமைப்பு\n\nகம்பராமாயணம் என்பது கம்பரால் இயற்றப்பட்ட நூலாகும். இந்நூல் வால்மீகியின் வடமொழி இராமாயணத்தினை மூலமாகக் கொண்டு இயற்றப்பட்டது.\n\nஇந்நூல் ஆறு காண்டங்களைக் கொண்டு விளங்குகிறது. காண்டங்கள் என்பவை காப்பியத்தின் பெரும்பிரிவுகளைக் குறிக்கும். இந்த ஆறு காண்டங்களில் 113 படலங்களும், 10,500 பாடல்களும் உள்ளன. \n\n\nஒவ்வொரு காண்டமும் உட்பிரிவுகளைக் கொண்டிருக்கும். அத்தகு உட்பிரிவுகளுக்குப் படலம் என்று பெயர்\n\nSection::::பாலகாண்டம்.\nபால என்பது தோற்ற வரலாற்றைக் குறிப்பதாகும். இராமனது இளவயது வாழ்வைக் குறிப்பதனால் இது பாலகாண்டம் என வழங்கப்பட்டது. பாலகாண்டம் இருபத்துநான்கு படலங்களைக் கொண்டு அமைந்துள்ளது. \n\nSection::::அயோத்தியா காண்டம்.\nஇராமன் அயோத்திக்கு அரசனாக முடிசூடத் தேர்ந்தெடுக்கப்படுவதிலிருந்து அயோத்தியா காண்டம் தொடங்குகிறது. இதனால் இதற்கு அயோத்தியா காண்டம் என்று பெயர். அயோத்தியா காண்டம் பதின்மூன்று படலங்களைக் கொண்டு அமைந்துள்ளது.\n\n\nSection::::ஆரணிய காண்டம்.\nஇராமனுக்கு அரசுரிமை மறுக்கப்பட்டு கானகம் சென்று வாழும்நிலை ஏற்பட்டது. இக்கானக வாழ்வைக் குறித்து எழுவதனால் இது ஆரணிய காண்டம் எனப்பட்டது. ஆரணியம் என்றால் கானகம் (வனம், காடு) எனப் பொருள்படும். ஆரணிய காண்டம் பதின்மூன்று படலங்களைக் கொண்டுள்ளது.\n\n\nSection::::கிட்கிந்தா காண்டம்.\nசீதையைப் பிரிந்த இராம இலக்குவர்கள் தேடி அலைந்தனர். வழியில் கிட்கிந்தை எனும் வானரங்கள் ஆளும் நாட்டைச் சென்றடைந்தனர். அங்கே அனுமன், சுக்கிரீவன் ஆகியோரின் நட்பைப் பெற்றனர். பிறகு சுக்கிரீவனின் சகோதரனான வாலியைக் கொன்று கிட்கிந்தையின் ஆட்சிப் பொறுப்பை சுக்கிரீவனுக்கு அளித்தனர். அதனால் இது கிட்கிந்தா காண்டம் எனப்படுகிறது. கிட்கிந்தா காண்டம் பதினேழு படலங்களைக் கொண்டுள்ளது.\n\n துந்துபிப் படலம்\n\nSection::::சுந்தர காண்டம்.\nகம்பராமாயணத்துள் மிகவும் போற்றக்கூடிய பகுதியாக விளங்குவது சுந்தர காண்டமாகும். இங்கு சுந்தரன் என்று குறிக்கப் பெறுபவன் அனுமன் ஆவான். சொல்லின் செல்வன் என்று கம்பர் அனுமனது பெருமையை விளக்குகிறார். இராமனைப் பிரிந்த சீதைக்கும், சீதையைப் பிரிந்த இராமனுக்கும் இடையில் பிள்ளையைப் போலத் தூது சென்று அவர்தம் உள்ளக்கருத்தை உள்ளபடி உரைத்தபாங்கினாலேயே இதற்குச் சுந்தர காண்டம் எனப் பெயர் ஏற்பட்டது. சுந்தரம் என்றால் அழகு என்று பொருள். இன்றும் கணவன்-மனைவி ஆகிய தம்பதியரிடையே ஏற்படும் உளவேறுபாடுகளைத் தீர்ப்பதற்கு சுந்தர காண்டம் படிப்பது வழக்கமாக உள்ளது. சுந்தரகாண்டம் பதினான்கு படலங்களைக் கொண்டு அமைந்துள்ளது.அதன் பதினான்கு படலங்கள் பின்வருமாறு:\n\n\nSection::::யுத்தகாண்டம்.\nஇராம-இராவண யுத்தத்தை விளக்குவதனால் இது யுத்த காண்டம் என வழங்கப்பட்டது. பண்டைக்காலப் போர்முறைகள் மிகுதியாக இதனுள் விளக்கப்பட்டுள்ளன. தாக்கும் முறை, படைகளின் அணிவகுப்பு, போருக்குரிய அறங்கள் முதலியவை அவற்றுள் அடங்கும். யுத்தகாண்டம் நாற்பத்து இரண்டு படலங்களைக் கொண்டு அமைந்துள்ளது.\n\n\nSection::::வெளி இணைப்புகள்.\nகம்பராமாயணம் - தமிழாய்வு\n"}
{"id": "314383", "url": "https://ta.wikipedia.org/wiki?curid=314383", "title": "ஆழ்கடல் இருட்பகுதி", "text": "ஆழ்கடல் இருட்பகுதி\n\nஆழ்கடல் இருட்பகுதி \"(Aphotic zone)\" என்பது ஓர் ஏரி அல்லது கடலின் எப்பகுதியில் மிகச் சிறிய அளவு சூரியவொளியோ அல்லது முற்றிலும் சூரியவொளி இல்லாமலோ இருக்கிறதோ அப்பகுதியைக் குறிக்கும். 1 சதவீதத்திற்கும் குறைவான அளவு சூரிய ஒளி ஊடுருவும் பகுதிக்கு கீழேயுள்ள ஆழப்பகுதியே ஆழ்கடல் இருட்பகுதியாகும் என்று பொதுவாக வரையறுக்கப்படுகிறது. இதன் விளைவாக, உயிரி ஒளிர்வு மட்டுமே இப்பகுதியில் காணக்கிடைக்கும் ஒளியாகும். இப்பகுதியில் காணப்படும் பெரும்பாலான உணவு முழுவதும், ஏரி அல்லது கடலின் கீழே மூழ்கி இறந்துபோன உயிரினங்களிடம் இருந்தே வருகிறது.\n\nகலங்கு திறன் மற்றும் ஓர் ஆண்டின் பருவ காலங்கள் போன்ற காரணிகள், ஒளியற்ற இப்பகுதியின் ஆழத்தை பெரிதும் பாதிக்க இயலும். சூரிய ஒளியால் நேரடியாகப் பாதிக்கப்படும் ஏரி அல்லது கடலின் சூரிய ஒளி மண்டலத்திற்குக் கீழாக ஆழ்கடல் இருட்பகுதி மண்டலம் காணப்படுகிறது.\n\nSection::::பெருங்கடல்.\nவரையறைகளின்படி ஆழ்கடல் இருட்பகுதியானது, பெருங்கடலில் 200 மீ (660 அடி) முதல் 1000 மீட்டர் (3300 அடி) வரையிலும், மேலும் பெருங்கடலின் தரைப்பகுதி வரையிலும் விரிவடைந்துள்ளது . அக்டினோட்டெரிகீயை வகை மீன்கள், ராட்சத கணவாய் உயிரினங்கள், எலும்பு மீன்கள் மற்றும் தலைக்காலி போன்ற தனித்துவமிக்க ஆழ்கடல் உயிரினங்கள் இப்பகுதியில் காணப்படுகின்றன.\n\nஆழ்கடல் இருட்பகுதி மண்டலமானது மேலும் கூடுதலாக பல பகுதிகளாகப் பிரிக்கப்படுகிறது. அவை, ஆழ்கடல் , ஆழ்கடல் மண்டலம் மற்றும் ஆழ்கடல் பாதாள மண்டலம் என்பனவாகும் . 200 மீட்டர்(656 அடி) முதல் 2000 மீட்டர் (6562 அடி) வரையுள்ள பெருங்கடல் பகுதி ஆழ்கடல் என்று கருதப்படுகிறது . 2000 மீட்டர் (6562 அடி) முதல் 6000 மீட்டர் (19685 அடி) வரையுள்ள பகுதி ஆழ்கடல் மண்டலம் என்றும் 6000 மீட்டர் (20000 அடி) முதல் கடலின் தரைப்பகுதி வரையுள்ள பகுதி ஆழ்கடல் பாதாள மண்டலம் என்றும் கருதப்படுகிறது. இப்பகுதியில் வாழும் உயிரினங்கள் முழுமையாக இருளில் வாழக்கூடிய உயிரினங்களாகக் காணப்படுகின்றன.\n\n"}
{"id": "314384", "url": "https://ta.wikipedia.org/wiki?curid=314384", "title": "ஜிக்னேசு மேவானி", "text": "ஜிக்னேசு மேவானி\n\nஜிக்னேசு மேவானி(Jignesh Mevani) என்பவர் குசராத்து மாநிலத்தைச் சேர்ந்த சமூகச் செயற்பாட்டாளர் ஆவார். இவர் ஒரு வழக்கறிஞரும் அம்பேத்கரியக் கொள்கையாளரும் ஆவார்.\n\nதலித் அசுமிதா யாத்திரையை முன்னின்று நடத்தினார். குசராத்து மாநிலத் தலைநகர் ஆமதாபாத்திலிருந்து சவுராட்டிர உனா வரை அந்த யாத்திரை செலுத்தப்பட்டது. அப்போராட்டத்தில் இறந்த மாடுகளை இனி அப்புறப் படுத்தப் போவதில்லை என 20000 தலித் மக்கள் உறுதி எடுத்துக் கொண்டனர்.\n\nSection::::இவற்றையும் பார்க்க.\nhttp://timesofindia.indiatimes.com/city/kozhikode/Dalit-leader-Jignesh-Mevani-says-no-to-CPM-programme-in-Kannur/articleshow/54287720.cms\n\nhttp://www.hindustantimes.com/india-news/ahead-of-pm-modi-s-visit-gujarat-police-detain-dalit-activist-jignesh-mevani/story-M2t3VqYnaCoEZAe3IjXhEP.html\n\nhttp://indiatoday.intoday.in/story/jignesh-mevani-the-man-leading-gujarat-dalit-agitation/1/732862.html\n"}
{"id": "314389", "url": "https://ta.wikipedia.org/wiki?curid=314389", "title": "கனடிய ஆர்க்டிக்குத் தீவுக்கூட்டம்", "text": "கனடிய ஆர்க்டிக்குத் தீவுக்கூட்டம்\n\nகனடிய ஆர்க்டிக்குத் தீவுக்கூட்டம் (\"Canadian Arctic Archipelago\") அல்லது பெரும்பாலான நேரங்களில் ஆர்க்டிக்குத் தீவுக்கூட்டம் கனடாவின் பெருநிலத்தின் வடக்கே உள்ள தீவுக் கூட்டங்களாகும்.\n\nவட அமெரிக்காவின் வடகோடியில் ஆர்க்டிக்கு பெருங்கடலில் ஏறத்தாழ பரப்பளவில்அமைந்துள்ள இத்தீவுக்கூட்டத்தில் 36,563 தீவுகள் அடங்கியுள்ளன. வடக்கு கனடாவின் பெரும்பான்மையான நூனவுட் மற்றும் வடமேற்கு நிலப்பகுதிகளின் சில பகுதிகள் இதில் அடங்கியுள்ளன. கனடிய ஆர்க்டிக்குத் தீவுக்கூட்டத்தில் புவி சூடாதலின் சில விளைவுகளை உணர முடிகின்றது; இவை உருகுவதன் காரணமாக 2100ஆம் ஆண்டில் கடல் மட்டங்கள் உயரும் என சில கணினி மதிப்பீடுகள் தெரிவிக்கின்றன.\nSection::::முதன்மைத் தீவுகள்.\nஇந்தத் தீவுக்கூட்டத்தில் bigger than 130 ச.கிமீ விட கூடுதலான பரப்பளவைக் கொண்ட 94 முதன்மைத் தீவுகள் உள்ளன; உலகின் மிகப்பெரிய முதல் பத்துத் தீவுகளில் மூன்று இதில் அடங்கியுள்ளன. இவற்றைத் தவிர 36,469 சிறு தீவுகள் உள்ளன. 10,000 ச.கிமீக்கும் கூடுதலான பரப்பளவுள்ள பெரிய தீவுகளாவன: \n \n"}
{"id": "314393", "url": "https://ta.wikipedia.org/wiki?curid=314393", "title": "ஜமீந்தார்", "text": "ஜமீந்தார்\n\nஜமின்தார் அல்லது நிலக்கிழார் (zamindar) இந்தியத்துணைக் கண்டத்தில் முகலாயப் பேரரசின் ஆட்சிக் காலத்தில், ஆயிரக்கணக்கான ஏக்கர் விளைநிலங்களையும், உழவர்களையும் கொண்டிருப்பர்களைக் குறிக்கும்.\n\nபெருநிலக்கிழார்கள் விளைநிலங்களை, குடியானவர்களுக்கு குத்தகைக்கு விட்டு, விளைச்சலில் கிடைக்கும் தானியங்களின் ஒரு பகுதியை வரியாக அரசுப் படைகளின் பராமரிப்புச் செலவிற்கு அரசிற்கு செலுத்துவர்.\nபிரித்தானிய இந்தியாவில், ஜமீந்தார்கள் கொண்டிருக்கும் நிலங்களின் பரப்பளவுக்கு ஏற்ப, சமஸ்தான \"மகாராஜா\" , \"இராஜா\" போன்ற அடைமொழிகளுடன் அழைக்கப்பட்டனர். \n\nமுகலாயர் ஆட்சிக் காலத்தில் ஜமீந்தார்கள் அதிகார வர்க்கத்தினராக இருந்தனர். அக்பர் காலத்தில் போர்க் குதிரைகளையும் மற்றும் குதிரை வீரர்களின் பயிற்சிக்கும், பராமரிப்புச் செலவிற்கும் மன்சப்தாரி முறை எனும் ஜமீந்தாரி முறை கொண்டு வரப்பட்டு, விளைநிலங்கள் ஒதுக்கப்பட்டது. நிலங்கள் மன்சப்தாரி முறையில் அரசவைக் குடும்ப உறுப்பினர்களுக்கும், அரசவைப் பிரபுகளுக்கும் வழங்கப்பட்டது.. \n\nஆங்கிலேயர்களின் ஆட்சி காலத்தில், ஆங்கிலேயரின் ஆட்சி அதிகாரத்திற்கு கட்டுப்பட்ட 572 சமஸ்தான மன்னர்கள் மற்றும் ஜமீந்தார்கள் இருந்தனர். எடுத்துக்காட்டாக, பரோடா, பவநகர், ஹைதராபாத், மைசூர், திருவிதாங்கூர் போன்ற பெரிய சமஸ்தானங்களும், பரீத்கோட், பட்டியாலா, மாலேர், புதுக்கோட்டை போன்ற சிறிய சமஸ்தானங்களும், இராமநாதபுரம், பொப்பிலி போன்ற பெருநிழக்கிழார்களும் செல்வாக்குடன் விளங்கினர். \n\nசுதேச சமஸ்தான மன்னர்களும், ஜமீந்தார்களும் தங்கள் கட்டுப்பாட்டில் உள்ள விளைநிலங்களிலிருந்து கிடைக்கும் தானியங்களின் ஒரு பகுதியை குடியானவர்களிடமிருந்து வரியாக வசூலித்து ஆங்கிலேய அரசுக்கு கப்பமாகச் செலுத்தினர்.\n\nஇந்திய விடுதலைக்குப் பின்னர் ஜமீந்தார் ஆட்சி முறையும் சமஸ்தானங்களின் ஆட்சிமுறையும் இந்தியாவில் ஒழிக்கப்பட்டு, அனைத்து விளைநிலங்கள் மீதான வரிகளை இந்தியாவின் மாநில அரசுகள் நேரடியாக, வருவாய்த் துறை மூலம் வசூலிக்கிறது. \n\nSection::::ஜமீந்தார்களின் வட்டாரப் பெயர்கள்.\nஜமீந்தார்களை வட்டார வழக்கில், இராஜஸ்தான், உத்தரப் பிரதேசம்,மத்தியப் பிரதேசம், இமாச்சலப் பிரதேசம், உத்தரகண்ட், பிகார், சத்தீஸ்கர் போன்ற மாநிலங்களில் தாக்கூர் என்றும், பஞ்சாப், அரியானா போன்ற பகுதிகளில் \"சௌத்திரி\", \"சர்தார்\" , \"மாலிக்\" என்றும், மகாராட்டிராவில் \"ஜாகீர்தார்\" என்றும் அழைத்தனர்.\n\nSection::::பெயர்க் காரணம்.\nஜமீந்தார் என்ற பாரசீக மொழியில் ஜமீன் என்பதற்கு புவி/நிலம் என்பர். குறிப்பாக பெரு விளைநிலங்களை கொண்டிருப்பவர்களை \"ஜமீந்தார்\" என்று அழைப்பர்.\n\nSection::::இந்திய விடுதலைக்குப் பின்னர்.\nஇந்திய விடுதலைக்குப் பின்னர் அரசியல் சாசனத்தின் தொகுதி 19 மற்றும் 31இல் திருத்தங்கள் செய்யப்பட்டு ஜமீந்தாரி முறை ஒழிக்கப்பட்டது.\n"}
{"id": "314410", "url": "https://ta.wikipedia.org/wiki?curid=314410", "title": "அனுமந்தபுரம் வீரபத்திரர் கோயில்", "text": "அனுமந்தபுரம் வீரபத்திரர் கோயில்\n\nஅனுமந்தபுரம் வீரபத்திரர் கோயில் காஞ்சீபுரம் மாவட்டத்தில் உள்ளது.\n\nSection::::அமைவிடம்.\nஇக்கோயில் சிங்கப்பெருமாள் கோயில் அருகே அனுமந்தபுரம் என்னுமிடத்தில் அமைந்துள்ளது.\n\nSection::::இறைவன்.\nகருவறையில் வீரபத்திரர் சுயம்புவாக உள்ளார்.\n\nSection::::அருகிலுள்ள கோயில்கள்.\nஇக்கோயிலுக்கு அருகே காமாட்சியம்மன் கோயில், தெய்வநாயகேஸ்வரர் கோயில், சத்தியநாதசாமி கோயில் உள்ளிட்ட பல கோயில்கள் உள்ளன.\n\n"}
{"id": "314411", "url": "https://ta.wikipedia.org/wiki?curid=314411", "title": "பார்மைல் புளோரைடு", "text": "பார்மைல் புளோரைடு\n\nபார்மைல் புளோரைடு \"(Formyl fluoride)\" என்பது HC(O)F என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும்.\n\nSection::::தயாரிப்பு.\nHC(O)F முதன் முதலில் 1934 ஆம் ஆண்டு கண்டறியப்பட்டது. இதனை தயாரிப்பதற்கு உள்ள பலமுறைகளில், சோடியம் மெத்தனோயேட்டுடன் பென்சோயில் புளோரைடைச் சேர்த்து தயாரிக்கும் வினைமுறை குறிப்பிடத்தக்கதாகும். இம்முறையில் பொட்டாசியம் பைபுளோரைடுடன் பென்சோயில் குளோரைடுடன் வினைபுரியச் செய்து பென்சோயில் புளோரைடு வினைநிகழ் களத்திலேயே உற்பத்தி செய்யப்படுகிறது \n\nSection::::கட்டமைப்பு.\nசமதள அமைப்பில் பார்மைல் புளோரைடு மூலக்கூறு காணப்படுகிறது. C-O பிணைப்பின் பிணைப்பு நீளம் 1.18 ஆகவும் C-F பிணைப்பின் பிணைப்பு நீளம் 1.34 A ஆகவும் உள்ளது .\n\nSection::::வினைகள்.\nஅறை வெப்பநிலையில் பார்மைல் புளோரைடு தன்வினைவேகமாற்றத்தால் கார்பன் மோனாக்சைடு மற்றும் ஐதரசன் புளோரைடுகளாக சிதைவடைகிறது.\n\nHC(O)F → HF + CO\n\nஇச்சேர்மத்தின் அதிக உணர்திறன் காரணமாக வினைகள் தாழ் வெப்பநிலைகளில் நிகழ்த்தப்படுகின்றன. ஐதரசன் புளோரைடை ஈர்த்துக்கொள்ளும் என்பதால், சேர்ம மாதிரிகளும் பொட்டாசியம் புளோரைடு போன்ற நீரற்ற காரவுலோக புளோரைடுகளில் சேகரிக்கப்படுகின்றன. \n\nபென்சீன் மற்றும் பிற அரீன் சேர்மங்கள் போரான் முப்புளோரைடு முன்னிலையில் மெத்தனாயில் புளோரைடுடன் வினைபுரிந்து பென்சால்டிகைடைத் தருகின்றன. தொடர்புடைய ஒரு வினையில், மெத்தனோயில் குளோரைடானது காட்டர்மான் – கோச் மெத்தனோசைலேற்ற வினையைப் பாதிக்கிறது. மெத்தனாயில் புளோரைடு/ BF3 உடன் பெர்தியூட்டெரியோபென்சீன் (C6D6) ஈடுபடும் வினை, இயக்க ஓரிடத்தனிம விளைவு 2.68 என்ற மதிப்பை வெளிப்படுத்துகிறது. பென்சீனை பிரீடல் கிராப்ட்சு அசைலேற்றும் வினை வெளிப்படுத்தும் இயக்க ஓரிடத்தனிம விளைவு மதிப்பை இது ஒத்துள்ளது. பென்சீனுடன் கார்பன் மோனாக்சைடு மற்றும் அறுபுளோரோஆண்டிமோனிக் அமிலக் கலவை சேர்க்கும் மெத்தனாயிலேற்ற வினையில் ஓரிடத்தனிம விளைவு மதிப்பு எதுவும் வெளிப்படுவதில்லை. (C6H6 மற்றும் C6D6 இரண்டும் ஒரே வேகவீதத்தில் வினைபுரிகின்றன.). CHO. போன்ற திறன்மிக்க மெத்தனாயிலேற்ற முகவர் இவ்வினையில் ஈடுபட்டு வினையைத் தீவிரமாக்குகிறது என்பதை இது உணர்த்துகிறது. \n\nஎதிர்பார்த்தபடி அசைல் ஆலைடு போல மெத்தனாயில் புளோரைடு வினையில் ஈடுபடுகிறது: ஆல்ககால்களும் கார்பாக்சிலிக் அமிலங்களும் முறையே மெத்தனோயேட்டுஎசுத்தர் மற்றும் கலப்பு அமில நீரிலிகளாக மாற்றப்படுகின்றன \n"}
{"id": "314433", "url": "https://ta.wikipedia.org/wiki?curid=314433", "title": "கலங்கற்றன்மை", "text": "கலங்கற்றன்மை\n\nகலங்கற்றன்மை (Turbidity) என்பது, பொதுவாக வெறும் கண்ணுக்குத் தெரியாத சிறு துணிக்கைகள் பெரும் எண்ணிக்கையில் நீர்மம் ஒன்றில் தொங்கல் நிலையில் காணப்படும்போது அந்நீர்மம் கலங்கிய நிலையில் இருப்பதைக் குறிக்கும். கலங்கற்றன்மையை அளப்பது, நீரின் தரத்தைக் கண்டறிவதற்கான முக்கிய சோதனை ஆகும்.\n\nநீர்மங்கள், பல்வேறு அளவுகளிலான திண்மப் பொருட்களைத் தொங்கல் நிலையில் கொண்டிருக்கக்கூடும். இவ்வாறு தொங்கல் நிலையில் உள்ள துணிக்கைகள் போதிய அளவு பெரியனவாகவும், எடை கொண்டனவாகவும் இருந்தால், அவை விரைவாக அந்நீர்மம் இருக்கும் கலத்தின் அடிப்பகுதியில் படிந்துவிடும். சிறிய, எடை குறைவான துணிக்கைகள் மிக மெதுவாகவே அடியிற் படிகின்றன. நீர்மம் அடிக்கடி கலக்கப்பட்டாலோ, துணிக்கைகள் கூழ் நிலையில் இருந்தாலோ துணிக்கைகள் அடியில் படியாமலேயே இருக்கவும் கூடும். இவ்வாறான சிறிய துணிக்கைகள் நீர்மங்களைக் கலங்கல் நிலையில் வைத்திருக்கின்றன.\n\nகலங்கற்றன்மை அல்லது மங்கற்றன்மை கண்ணாடி, நெகிழி போன்ற திண்மப் பொருட்கள் தொடர்பிலும் பயன்படுகின்றன. நெகிழி உற்பத்தியில், மங்கற்றன்மை என்பது, உட்புகும் ஒளியின் திசையில் இருந்து, 2.5°க்கு மேல் விலகிச் செல்லும் ஒளியின் நூற்று வீதத்தால் குறிக்கப்படுகிறது.\n\nSection::::காரணங்கள்.\nதிறந்த நீரில் தாவர மிதவை நுண்ணுயிரிகளின் வளர்ச்சியால் கலங்கற்றன்மை ஏற்படலாம். கட்டுமானம், அகழ்வு வேலை, வேளாண்மை போன்ற நிலத்தைக் குழப்புகின்ற மனித நடவடிக்கைகளால், மழைக் காலங்களில் வழிந்தோடும் நீருடன் கலக்கும் அதிக அளவான படிவுகள் நீர்நிலைகளிற் கலப்பதால் நீர் கலங்கற்றன்மை பெறுகிறது. கரைகள் அரிக்கப்படுவதாலும், நகரப் பகுதிகளில் சாலைகள், பாலங்கள், வண்டிகள் தரிப்பிடங்கள் போன்றவற்றினூடாக வடிந்தோடும் நீர் மாசடைவதாலும், அருகில் இருக்கக்கூடிய நீர்நிலைகள் பெருமளவு கலங்கற்றன்மை கொண்டனவாக மாறுகின்றன.\n\nகுடிநீரில் எவ்வளவு அதிக அளவில் கலங்கற்றன்மை காணப்படுகின்றதோ இரையகக்குடலிய நோய்கள் உருவாவதற்கான வாய்ப்பும் கூடுதலாகக் காணப்படும். நீரில் தொங்கல் நிலையில் உள்ள துணிக்கைகளில் தீநுண்மங்களும், பக்டீரியாக்களும் ஒட்டியிருக்கக்கூடும் என்பதால், நோயெதிர்ப்புத்திறன் குறைவாக உள்ளவர்களுக்கு இது பெரிய பிரச்சினையாக இருக்கும்.\n"}
{"id": "314437", "url": "https://ta.wikipedia.org/wiki?curid=314437", "title": "கறிவேப்பிலை அழகி", "text": "கறிவேப்பிலை அழகி\n\nகறிவேப்பிலை அழகி (Common Mormon (\"Papilio polytes\") என்பது அழகிகள் குடும்ப பட்டாம் பூச்சியாகும். இது ஆசியாவில் பரவலாகக் காணப்படுகிறது.\n\nஇந்தப் பட்டாம் பூச்சி கறுப்பு நிற இறக்கைகளில் செந்நிறத் திட்டுகள், வெள்ளைப் பட்டைகளுடன், அழகாக இருக்கும். இதைப் பார்க்க உரோசா அழகி மற்றும் சிவப்புடல் அழகி போலக் காணப்படும்\n\nSection::::காணப்படும் எல்லை.\nபாக்கித்தான், இந்தியா, வங்காளதேசம், நேபாளம், இலங்கை, மியான்மர், தாய்லாந்து, தெற்கு மற்றும் மேற்கு சீனா ( ஆய்னான் (குவாங்டாங் மாகாணங்களுக்கு உட்பட்ட பகுதிகள்), தாய்வான், ஆங்காங், ஜப்பான் (ரையுக்யா தீவு), வியட்நாம், லாவோஸ், கம்போடியா, அந்தமான் தீவுகள், நிக்கோபார் தீவுகள், கிழக்கு மற்றும் மலேசியத் தீபகற்பம், புரூணை, இந்தோனேசியா ( மலுக்கு தீவுகள்மற்றும் ஐரியன் சாவா தவிர), பிலிப்பீன்சு, வடக்கு மரியானா தீவுகள் (சைப்பேன்) போன்ற பகுதிகளில் காணப்படுகிறது.\n"}
{"id": "314438", "url": "https://ta.wikipedia.org/wiki?curid=314438", "title": "மத்தியப் பிரதேச வரலாறு", "text": "மத்தியப் பிரதேச வரலாறு\n\nஇந்தியாவின் மாநிலமான மத்தியப் பிரதேசத்தின் வரலாறு மூன்று கால கட்டங்களைக் உள்ளடக்கியது.\n\nSection::::பண்டைய வரலாறு.\nகி மு 6ஆம் நூற்றாண்டில் பண்டைய உஜ்ஜைன் பெரு நகரம், மால்வா எனப்படும் அவந்தி நாட்டின் தலைநகராக விளங்கியது.\nஅவந்தி நாட்டின் வடக்கில் புந்தேல்கண்ட் பகுதியில் சேதி நாடு இருந்தது.\nபரத கண்டத்தின் வடக்குப் பகுதிகள் முழுவதையும் மகதப் பேரரசின் கீழ் சந்திரகுப்த மௌரியர் கொண்டு வரும் போது, மத்தியப் பிரதேசமும் மௌரியர் ஆட்சியின் கீழ் சென்றது.\nஅசோகரின் மனைவி தற்கால போபால் நகரத்தின் வடக்குப் பகுதியை விதிஷா பகுதியைச் சேர்ந்தவர்.\nகி மு 3ஆம் நூற்றாண்டில் மௌரியப் பேரரசின் வீழ்ச்சிக்கு பின் பரத கண்டத்திற்கு மேற்கிலிருந்து படையெடுத்து வந்த சகர்களும், குசானர்களும், உள்ளூர் ஆட்சியாளர்களும் மத்திய இந்தியப் பகுதியான மத்தியப் பிரதேசத்தை கைப்பற்றி ஆள போட்டியிட்டனர்.\nகி மு முதல் நூற்றாண்டு முதல், கங்கைச் சமவெளிக்கு, அரபுக்கடலின் துறைமுகங்களுக்கும் நடுவில், சிப்ரா ஆற்றாங்கரையில் அமைந்த உஜ்ஜைன் நகரம் புகழ் பெற்ற வணிக மையமாகவும், ஆன்மீக மையமாகவும் விளங்கியது.\nஉஜ்ஜைன் நகரம் இந்து, பௌத்தம் மற்றும் சமண சமயங்களின் ஆன்மீக மையமாக விளங்கியது.\nகி பி 1 முதல் 3ஆம் நூற்றாண்டு வரை, வடக்கு தக்கானத்தின் சாதவாகனப் பேரரசு மற்றும் சகர் குல மேற்கு சத்ரபதிகள் மத்தியப் பிரதேசத்தை கைப்பற்றி ஆளும் போரில் ஈடுபட்டனர்.\n\nகி பி இரண்டம் நூற்றாண்டில் தென்னிந்தியாவின் சாதவாகனர் குல மன்னர் கௌதமிபுத்ர சதகர்ணி என்பவர், மத்தியப் பிரதேசத்தின் மால்வா மற்றும் தற்கால குசராத்து பகுதிகளை ஆண்டு கொண்டிருந்த சகர்களை வெற்றி கொண்டார்.\n\nகி பி 4 மற்றும் 5ஆம் நூற்றாண்டுகளில் குப்தப் பேரரசு காலத்தில் மத்தியப் பிரதேசம் குப்தர்கள் ஆட்சியின் கீழ் சென்றது. \nகி பி 5ஆம் நூற்றாண்டு முடிய தக்கானத்தின் வடக்கில், குப்தப் பேரரசின் அருகில் அமைந்த வாகாடகப் பேரரசு வங்காள விரிகுடா முதல் அரபுக் கடல் வரை பரந்திருந்தது. மத்தியப் பிரதேசமும் வாகாடகப் பேரரசின் ஆட்சியின் கீழ் இருந்தது.\n\nSection::::மத்திய கால வரலாறு.\nஹெப்தலைட்டுகள் எனும் வெள்ளை ஹூணர்கள் குப்தப் பேரரசை வென்று பேரரசை சிதைத்து விட்ட பின், பேரரசு குறுநில மன்னர்களின் கையில் சென்று விட்டது. கி பி 528இல் மால்வா எனப்படும் அவந்தி நாட்டு மன்னரான யசோதர்மன் ஹூணர்களின் படையெடுப்பை தடுத்தி நிறுத்தி, அவர்களின் பேரரசின் விரிவாக்கத்தை தடுத்தி நிறுத்தினான்.\nதானேசுவரம் நகரத்தை தலைநகராகக் கொண்ட ஹர்ஷவர்தனர், தான் 647இல் இறக்கும் முன்னர், மத்தியப் பிரதேசத்தை உள்ளடக்கிய[ வட இந்தியா முழுவதையும் ஹர்சப் பேரரசில் கொண்டு வந்தார்.\nகி பி 8 முதல் 10 நூற்றாண்டு முடிய, மத்தியப் பிரதேசத்தின் மால்வா எனும் அவந்தி பகுதிகளைக் கைப்பற்றி, தென்னிந்தியாவின் இராஷ்டிரகூடர்கள் ஆண்டனர். \nமத்திய காலத்தில் இராஜபுதனத்தின் இராசபுத்திர குலத்தின் பரமாரப் பேரரசு மத்திய இந்தியாவின் அவந்தி பகுதியிலும், புந்தேல்கண்ட் பகுதியில் சந்தேலர்களும் கைப்பற்றி ஆண்டனர். \nபரமாரப் பேரரசின் புகழ் பெற்ற மன்னர் போஜராஜன் (1010-1060) பன்மொழிப் புலவரும், எழுத்தாளரும் ஆவார். சந்தேலர்கள் 980 -1050 ஆண்டுக்கிடையில் மத்தியப் பிரதேசத்தில் அழகிய சிற்பங்களைக் கொண்ட கஜுராஹோ கோயில்களை கட்டினர். விந்திய மலைத் தொடரில் உள்ள கோண்டுவானா இராச்சியமும், மகாகோசல இராச்சியமும் உருவெடுத்தது.\n\n13ஆம் நூற்றாண்டில் வடக்கு மத்தியப் பிரதேசம் தில்லி சுல்தான்களால் கைப்பற்றப்பட்டது. கி பி 14ஆம் நூற்றாண்டின் இறுதியில் தில்லி சுல்தான்களின் ஆட்சி வீழ்ச்சி அடைந்த போது, மத்தியப் பிரதேசத்தின் இராசபுத்திர தோமாரா குலத்தின் குவாலியர் மன்னர் போன்ற இராசபுத்திர மன்னர்கள் மீண்டும் எழுச்சி பெற்றனர். மால்வா பகுதியை இசுலாமிய சுல்தான்களால் தொடர்ந்து ஆளப்பட்டது. மால்வா சுல்தானகம், 1531இல் குஜராத் சுல்தானகத்தை கைப்பற்றியது.\n\nSection::::நவீன காலம்.\nஅக்பர் (1556 – 1605) ஆட்சிக் காலத்தில் மத்தியப் பிரதேசத்தின் ஏறக்குறைய அனைத்துப் பகுதிகளும் முகலாயப் பேரரசில் வீழ்ந்தது.\nமுகலாயர்களின் மேலாண்மையை ஏற்றுக் கொண்ட கோண்ட்வானா மற்றும் மகாகோசலம் பகுதிகள் தொடர்ந்து, கோண்டு மன்னர்களின் தன்னாட்சியுடன் விளங்கியது.\n\n1707இல் அவுரங்கசீப்பின் மறைவுக்குப் பின்னர் வீழ்ச்சியடைந்து கொண்டிருந்த முகலாயப் பேரரசை, மராத்தியர்களும், இராசபுத்திரர்களும் கடுமையாக தாக்கி நலிவுறச் செய்தனர். கி பி 1720 – 1760 இடைப்பட்ட காலத்தில், மராத்தியர்கள், மத்தியப் பிரதேசத்தின் பெரும் பகுதிகளை பேஷ்வாக்கள் எனப்படும் மராத்தியப் படைத் தலைவர்கள் கைப்பற்றி பிரித்துக் கொண்டு ஆண்டனர்.\n\nகுவாலியர் பகுதிகளை சிந்தியாக்களும், மால்வா மற்றும் இந்தூர் பகுதிகளை ஹோல்கர்களும், நாக்பூரை தலைமையிடமாகக் கொண்ட போன்ஸ்சலேக்கள் கோண்டுவானா மற்றும் \"மகாகோசலம்\" மற்றும் தற்கால மகாராட்டிராவின் விதர்பா பகுதிகளையும் ஆண்டனர். \n\nமராத்தியப் படைத்தலைவர் ஒருவர் ஜான்சி நகரத்தை நிறுவினார். போபால் பகுதி தொடர்ந்து ஒரு ஆப்கானிய இசுலாமிய நவாப், \"தோஸ்து முகமது கான்\" என்பவரால் ஆளப்பட்டது. 1761இல் நடந்த மூன்றாம் பானிபட் போருக்குப் பின்னர், மராத்தியப் பேரரசின் விரிவாக்கம் நின்று விட்டது.\n\n1775 முதல் 1818 முடிய நடந்த ஆங்கிலேய-மராட்டியப் போர்களின் முடிவில் பிரித்தானிய இந்தியா பேரரசின் கீழ் மத்தியப் பிரதேசத்தின் போபால், குவாலியர், ரேவா, இந்தூர் போன்ற 12 சுதேச சமஸ்தானங்களை உள்ளூர் இந்திய மன்னர்கள் ஆண்டனர்.\n\nமத்தியப் பிரதேசத்தின் மகாகோசாலப் பகுதிகள் பிரித்தானிய இந்தியா அரசின் நேரடி ஆட்சியின் வந்தது.\n1853இல் மத்தியப் பிரதேசத்தின் தென்கிழக்குப் பகுதி, மற்றும் மகாரஷ்டிராவின் கிழக்குப் பகுதிகள், மற்றும் சத்தீஸ்கரின் பெரும் பகுதிகளை கொண்டிருந்த நாக்பூர் சுதேச சமஸ்தானத்தை ஆங்கிலேயர்கள் தங்களின் நேரடி ஆட்சியில் கொண்டு வந்தனர். பின்னர் 1861இல் மத்தியப் பிரதேசத்தின் வடமேற்கு பகுதிகளின் சுதேச சமஸ்தானங்களை ஒன்றினைத்து \"மத்திய இந்திய முகமை\" எனும் அமைப்பை ஏற்படுத்தினர். \n\nSection::::இந்திய விடுதலைக்குப் பின்னர்.\nஇந்தியப் பிரிவினைக்கு பிறகு 1950இல் நாக்பூரை தலைநகராகக் கொண்ட மத்திய இந்தியா முகமையின் பகுதிகள், புந்தேல்கண்ட், சத்தீஸ்கர், போபால் சமஸ்தானம், விதர்பா என்ற பேரர் சமஸ்தானம் ஆகிய பகுதிகளைக் கொண்டு மத்திய பாரதம், விந்தியப் பிரதேசம் உருவானது. \n\nபின்னர் 1956இல் மத்திய பாரதம், விந்திய பிரதேசம் மற்றும் போபால் சமஸ்தானங்களை உள்ளட்டக்கிய பகுதிகளை இணைத்து மத்தியப் பிரதேச மாநிலம் உருவாக்கப்பட்டது. மராத்தி மொழி பேசும் பகுதிகளான விதர்பா, நாக்பூர் மும்பை மாகாணத்துடன் இணைக்கப்பட்டது. \n\nபோபால் நகரம் மத்தியப் பிரதேசத்தின் தலைநகராக அறிவிக்கப்பட்டது.\nநவம்பர் 2000ஆம் ஆண்டில் மத்தியப் பிரதேசத்தின் தென்கிழக்குப் பகுதிகளைக் கொண்டு, சத்தீஸ்கர் எனும் புதிய மாநிலம் துவக்கப்பட்டது.\n"}
{"id": "314440", "url": "https://ta.wikipedia.org/wiki?curid=314440", "title": "கம்பர்", "text": "கம்பர்\n\nகம்பர் (கி.பி. 1180-1250) என்பவர் தமிழ் கவிஞரும், நூலாசிரியரும் ஆவார். இவர் இயற்றிய கம்பராமாயணம் நூலானது புகழ் பெற்றதாகும். கம்பராமாயணத்தினை படித்த பலரும் கம்பரின் கவித்திறனைப் பாராட்டியுள்ளார்கள். கம்பருக்கு \"கல்வியிற் பெரியோன் கம்பன்\", \"கவிச்சக்ரவர்த்தி\" போன்ற பட்டங்களை சூட்டியுள்ளனர். கம்பரின் கவித்திறனால், \"கம்பன் வீட்டு கட்டுத் தறியும் கவி பாடும்\" என்ற முதுமொழி தமிழில் உள்ளது. தமிழ் இலக்கியத்தில் கம்ப இராமாயணமே மிகப்பெரிய இதிகாசம் என கருதப்படுகிறது.\n\nSection::::பெயர்க்காரணம்.\nஇன்று கம்பர் குலம் என்று அழைக்கப்படும் உவச்சர்கள் குலத்தில் பிறந்தமையால் பெற்ற பெயர் என்று கூறுவர். காளி கோயிலில் பூசை செய்யும் மரபினர் என்று உவச்சர்கள் சுட்டப்பெறுகின்றனர். கம்பர் குழந்தையாகக் காளி கோயில் கம்பத்தின் அருகே கிடந்தமையால் இப்பெயர் பெற்றார் என்பர். கம்பங் கொல்லையைக் காத்து வந்தமையால் கம்பர் என்று அழைக்கப்பட்டார் என்றும் கூறுவர். காஞ்சிபுரத்தில் உள்ள இறைவனாகிய ஏகம்பன் தேவாரப் பதிகங்களில் 'கம்பர்' என்றே சுட்டப்படுகிறார். அந்தப் பெயர் இவருக்கும் இடப்பட்டது என்பர்.\n\nSection::::வரலாறு.\nகம்பர் கி.பி. 12ஆம் நூற்றாண்டில் நாகப்பட்டினம் மாவட்டம் குத்தாலம் வட்டம் திருவழுந்தூர் என்றழைக்கப்படும் தேரழுந்தூர் என்னும் ஊரில் பிறந்தவர். கம்பருடைய தந்தை ஆதித்தன் என்றும், கம்பருடைய மகன் அம்பிகாபதி என்றும் கூறப்படுகிறது. அம்பிகாபதி கவிஞனாக இருந்து, சோழ மன்னனின் மகளான அமராவதி என்பவளைக் காதலித்து வந்துள்ளார். இதன் காரணமாக சோழ மன்னன் அம்பிகாபதியைக் கொன்றுவிட்டார் என்றும், அதன் காரணமாகவே இராமாயணத்தில் புத்திர சோகத்தினைக் கொண்ட தரசதன் பாடும் பாடல்களில் புத்திர சோகம் அதிகம் வெளிபடுவதாகவும் கூறுகின்றனர். சோழ மன்னனுடன் ஏற்பட்ட பிணக்கின் காரணமாகக் கம்பர், சோழநாட்டிலிருந்து ஆந்திர நாட்டிற்குச் சென்று தங்கியிருந்ததாகவும் கூறப்படுகிறது.\n\nகம்பரை சடையப்ப வள்ளல் என்பவர் ஆதரித்து வந்துள்ளார். இவர் திரிகார்த்த சிற்றரசனாவார். இவரே கம்பரை இளமைக் காலத்தில் பேணிக்காத்தவர் என்றும், பின்பே சோழ மன்னன் கம்பரை ஆதரித்து வந்ததாகவும் கூறுகின்றனர். சோழ மன்னன் கம்பநாடு என்ற பகுதியைக் கம்பருக்கு தந்துள்ளார். கவிச்சக்கரவர்த்தி என்ற பட்டமும் சோழன் தந்தது என்று கூறுகின்றனர்.\n\nகம்பர் வள்ளி என்ற தாசியைக் காதலித்து வந்ததாகவும், கம்பரை வேறு பெண்ணொருத்தி காதலித்து வந்தாலும், அவளை கம்பர் ஏற்கவில்லை எனவும் தமிழ் நாவலர் சரிதியில் சில செய்யுள்களில் குறிப்பிடப்பட்டுள்ளது. கம்பரை பாண்டிய மன்னனும், காகதிய ருத்திரன் என்ற மன்னனும் பாராட்டியுள்ளதாகவும், சோழ அரசன் கம்பரைக் கொல்ல திட்டமிட்டதாகவும் கூறப்படுகிறது.\n\nSection::::கம்பனின் காலம்.\nகம்பரின் காலம் பன்னிரண்டாம் நூற்றாண்டின் இறுதியாகும். கம்பருடைய இராமாயணத்தில் சீவக சிந்தாமணியின் தாக்கம் இருப்பதால், கம்பர் திருத்தக்க தேவரின் காலத்திற்குப் பிந்தையவர் என்றும், ஓரங்கல் நாட்டில் அவர் தங்கியிருந்த காலத்தில் அங்கு பிரதாபருத்திரன் என்ற மன்னன் ஆண்டு வந்ததையும் கண்டறிந்துள்ளனர். கம்பர் தமிழகத்தில் மூன்றாம் குலோத்துங்கச் சோழனிடம் கருத்து மாறுபட்டு ஆந்திர நாட்டில் தங்கியிருந்தமையால், பிரதாபருத்திரன் மற்றும் மூன்றாம் குலோத்துங்க சோழன் ஆகியோர் காலத்தினைக் கொண்டு பன்னிரண்டாம் நூற்றாண்டின் இறுதியில் கம்பர் வாழ்ந்திருப்பதாகக் கருதுகின்றனர்.\n\nஆனால் கம்பருடைய காலம் ஒன்பதாம் நூற்றாண்டு, பத்தாம் நூற்றாண்டு எனவும் கருத்துகள் உள்ளன. கம்பர் தனியன்கள் என்ற தனிப்பாடல்களின் தொகுதியிலிருந்து \"எண்ணிய சகாப்தம் எண்ணூற்று ஏழின் மேல்\" என்ற பாடலைக் கொண்டு கம்பராமாயணம் கி.பி. 885 இயற்றப்பட்டதாக கூறுகின்றனர். ஆனால் இக்கருத்தினை வையாபுரிப் பிள்ளை என்ற ஆய்வாளர் மறுத்துள்ளார். இந்த கம்பர் தனியன்கள் பிற்காலத்தின் இடைச்செருகலாகக் கருதுகிறார். \"ஆவின் கொடைச் சகரர்\" என்ற பாடலினைக் கொண்டு கி.பி. 978 என்றும் முதலாம் இராசராச சோழனுக்கு முன்பு இருந்த உத்தம சோழன் காலம் என்றும் சிலர் கூறினர். ஆனால் இந்த கணிப்பும் தவறானது என்று ஆய்வாளர்கள் மறுத்துள்ளர். மா. இராசமாணிக்கனார் கி.பி. 1325க்கு முன்பே கம்பர் காவியத்தினை இயற்றியிருக்க வேண்டும் என்று தெரிவித்துள்ளார்.\n\nமேலும்\n\nSection::::நூல்கள்.\nSection::::கம்பராமாயணம்.\nகம்பராமயணமும் சாலிவாகன வருடம் கி.பி. 733. பிறகு எழுதப்பட்டதாக அறியப்படுகிறது.. கம்பர் வால்மீகி இராமாயணத்தினை மூல நூலாகக் கொண்டு கம்ப இராமாயணத்தினைப் படைத்தார். எனிலும் கம்பராமாயணம் மூல நூலின் தழுவலாகவும், மொழிபெயர்ப்பு நூலாகவும் அல்லாமல், மூலநூலின் கதையை மட்டும் எடுத்துக் கொண்டு பல்வேறு மாற்றங்களுடன் எழுதப்பட்டுள்ளதாகும்.. கம்பராமயணத்திற்கும் வால்மீகி இராமாயணத்திற்கும் உள்ள வேறுபாடுகள் பற்றி ஆய்வுகளை அறிஞர்கள் செய்துள்ளார்கள்.\n\nகம்பராமாயணத்தில் இராமன் முடிசூடுவதை மட்டுமே கம்பர் எழுதினார். அதன் பிறகு உத்திர காண்டம் என்பது ஒட்டக்கூத்தரால் எழுதப்பட்டது என்றும், வாணிதான் என்ற வாணியன் தாதன் என்பவர் எழுதியுள்ளார் என்றும் கூறுவர்.\n\nSection::::கம்பரின் சிறப்பு.\n\"கம்பன் வீட்டு கட்டுத்தறியும் கவிபாடும்\" எனும் பழமொழி அவரது கவித்திறத்தை உணர்த்தும் ஒன்று. கம்பர் \"கவிச்சக்கரவத்தி\" என்றும் புகழப்படுகிறார்.\n\nSection::::நினைவிடங்கள்.\nஎம்.ஜி.ஆர் ஆட்சிக்காலத்தில் தேரழந்தூரில் கம்பருக்கு ஒரு மணிமண்டபம் கட்டப்பட்டுள்ளது.\n\nSection::::கம்பன் கழகம்.\nகம்பன் கழகம் என்பது கம்பராமாயணத்தினை மக்களுக்கு கொண்டு செல்லவும், கம்பராமாயணத்தில் கம்பரின் திறனை கூறவும் ஏற்படுத்தப்பட்டதாகும். தற்போது பல்வேறு நாடுகளிலும், மாநிலங்களிலும் இந்தக் கம்பன் கழகம் இயங்கிக் கொண்டிருக்கிறது.\n\n\n"}
{"id": "314451", "url": "https://ta.wikipedia.org/wiki?curid=314451", "title": "கொக்கித் துமுக்கி", "text": "கொக்கித் துமுக்கி\n\nகொக்கித்துமுக்கி அல்லது ஆர்க்வெபசு (ஆங்கிலம் \"arquebus,\"இத்தாலியம் \"Archibugio\", தச்சு மொழி \"haakbus\", பொருள் \"கொக்கி துப்பாக்கி\", அல்லது \"கொக்கிக் குழல்\") என்பது 15 முதல் 17-ஆம் நூற்றாண்டு வரை பயன்பாட்டில் இருந்த சன்னவாய் வழியாக குண்டேற்றப்படும் சுடுகலன் ஆகும். முதன்முதலில், கொக்கித் துமுக்கி என்பது, ஒரு கொக்கியுள்ள கைபீரங்கி தான்; பின்னர் திரி-இயங்குநுட்ப  சுடுகலன் ஆனது. இதற்கு பின்னால் வந்த மஸ்கெத்தை போல, இதுவும் மரையிடா  குழலை கொண்ட சுடுகலன் ஆகும்.\n\nகொக்கித் துமுக்கியை ஏந்தி போரிடுபவரை ஆர்க்வெபசியர் என அழைப்பர்.\n\nஇதுதான் மரைகுழல் துமுக்கி மற்றும் இதர நீள்துப்பாக்கிகளுக்கு  முன்னோடி ஆகும். கொக்கித்துமுக்கியின் மேம்படுத்தப்பட்ட வடிவமான கேலிவெர், 16-ஆம் நூற்றாண்டின் ஆரம்பத்தில் அறிமுகப்படுத்தப்பட்டது. \n\nவாகனங்களில் பொருத்தப்பட்டிருந்த கனரக ஆர்க்வெபசுகளை ஆர்க்வெபசு-ஆ-க்ரோக் என அறியப்பட்டன. இவை 3.5 அவுன்ஸ் (100 கிராம்) குண்டுகளை கொண்டிருந்தன.\n\nSection::::செயலாற்றல்.\nஜப்பானியர்களின் (ஆசியாவில்), டச்சு மற்றும் போர்ச்சுக்கீசியர்களின் (ஐரோப்பாவில்), அதிர் வேட்டுச்சூட்டால்; கொக்கித் துமுக்கி, நவீன இராணுவங்களின் பலமாக ஆனது. 1520-களின் ஆரம்பத்திலேயே, ஐரோப்பிய போர்களத்தில் அதிர் வேட்டுச்சூடு இருந்துள்ளது, இது படைகளின் வழக்கமான அணிவகுப்பை, வரிசையாக (வீரர்கள்) நின்று சுழற்சி முறையில் சுடும் படையாக மாற்றியது. \n\nஒவ்வொரு முறையும், (வீரர்களின்) முதல் வரிசை சுட்ட மறுகணமே, மீண்டும் குண்டேற்றுவதர்காக அணிவகுப்புக்கு பின்னால் சென்றுவிடுவர். இரண்டாம் வரிசையும், முதல் வரிசை சுட்டதுபோலவே சுடும். இதேபோல பின்வரும் வரிசைகள் அனைத்தும் செயல்படும். (வீரர்களின்) கடைசி வரிசை சுட்டபிறகு; முதல் வரிசை வீரர்கள் அனைவரும் துப்பாக்கிகளில் குண்டேற்றி சுடத் தயாராக இருப்பர். \nஇதுமாதிரி சுடும் முறையை கடைபிடிக்கும் போது, சுடும் வேகம் மற்றும் திறன் அபரிவிதமாக உயர்ந்தது. பெரும்பாலான நவீன-முற்கால படைகளில், துணை ஆயுதமாக இருந்த ஆர்க்வெபசு, முதன்மை ஆயுதமாக மாறியது.\n\nSection::::இயங்குநுட்பம்.\nஆர்க்வெபசு, அதன் முன்பிருந்த சுடுகலனைவிட பெரிய குழல்விட்டத்தை கொண்டிருக்கும். மத்திய 16-ஆம் நூற்றாண்டு வரை, திரி-இயங்குநுட்பத்தில் சுடப்பட்ட இவைகள், பிறகு புதிய சக்கர-இயங்குநுட்பத்தால் சுடப்பட்டன. சிலவற்றில் இருந்த விரிந்த சன்னவாய், குண்டேற்றுவதை எளிதாக்கியது. ஆர்க்வெபசின் பிற்பகுதியின் வளைத்த வடிவினால், இதற்கு 'கொக்கித் துமுக்கி' என பெயர் வந்தது. அனைத்து ஆர்க்வெபசுகளும், பல துமுக்கிக் கொல்லர்களால் கையால் மட்டுமே செய்யப்பட்டவை, அதனால் இதற்கு பிரத்தியேக மாதிரிகள் இல்லை.\n\nமுந்தைய ஆர்க்வெபசின் விசையின் இயங்குநுட்பம், குறுக்குவில் இருந்தது போல இருக்கும். 16-ஆம் நூற்றாண்டின் கடைசியில், பல நாடுகளின் துமுக்கிக் கொல்லர்கள் தண்டிற்கு செங்குத்தான, சிறு விசையை (தற்கால நவீன சுடுநர்கள் அறிந்த) அறிமுகபடுத்தினார். \n\nSection::::வரலாறு.\nகொக்கித்துமுக்கியை முதன்முதலில் அதிக எண்ணிக்கையில் பயன்படுத்தியது, அன்கேரியை (1458–1490) ஆண்ட மாத்தியாஸ் கார்வினுஸ் என்ற மன்னரால் தான். அங்கேரிய கறுப்புப் படையில், தரைப்படையின் ஒவ்வொரு நான்காவது வீரரிடமும்; ஒட்டுமொத்தப் படையில், ஒவ்வொரு ஐந்தாம் வீரரிடமும், ஒரு கொக்கித்துமுக்கி இருந்தது. இருப்பினும் கொக்கித் துமுக்கியின் சுடும் வேகவிகிதம் குறைவு என்பதால், போர்களத்தில் மன்னர் மாத்தியாஸ் கவசம்பூண்ட வீரர்களையே முன்நிறுத்தினார். கறுப்புப் படை கலைக்கப்பட்டு பத்தாண்டுகள் ஆகியும் கூட, 16-ஆம் நூற்றாண்டில், வெறும் 10% மேற்கு-ஐரோப்பிய வீரர்கள் மட்டுமே சுடுகலன்களை உபயோகித்தனர். \n\nரஷ்யாவில் பரிணாமித்த ஆர்க்வெபசை \"பிஷ்ஷேல் \"(உருசியம்: пищаль) என்றழைத்தனர். ரஷ்யர்கள் ஆர்க்வெபசியரை \"பிஷ்ஷேல்னிக்கி\" என்றனர்.\n\nடனேகசிமா தீவில் எதார்த்தமாக தரையிறங்கிய போர்ச்சுகீசிய வர்த்தகர்களால், கொக்கித்துமுக்கிகள் ஜப்பானில் 1543-ல் அறிமுகப்படுத்தப்பட்டது. 1550-ஆம் ஆண்டிற்குள், போர்ச்சுகீசிய கொக்கித்துமுக்கிகளின் நகல்களான \"டனேகசிமா, ஹினாவாஜு அல்லது டெப்போ\" எனப்படுபவை அதிக எண்ணிக்கையில் தயாரிக்கப்பட்டது. அறிமுகமான முதல் பத்தாண்டுகளில், முன்னூறாயிரம் (3 இலட்சம்) \"டனேகசிமா \"தயாரிக்கப்பட்டதாக அறியப்பட்டது. இதனால் \"டனேகசிமா, \"ஜப்பானின் மிகமுக்கியமான ஆயுதங்களுள் ஒன்றாக மாறியது. \n\nநஸ்ஸோவின் மொரீசு, முதலில் செயல்படுத்திய அதிர்வேட்டுச்சூடு உத்தியின்மூலமாக, கொக்கித் துமுக்கியின் செயலாற்றல் அதிகரித்தார்.\n\nகொக்கித் துமுக்கிகள் உபயோகிக்கப்பட்ட முக்கிய போர்கள்:\n\nSection::::வில்களுடனான ஒப்பீடு.\nதேர்ந்த வில்லாளியின் கையில் உள்ள வில்லின் துல்லியத்தை, கொக்கித்துமுக்கிகளால் ஈடு செய்ய இயலாது. குறுக்குவில் மற்றும் நீள்வில்லை விட, இவற்றால் வேகமாகவும், ஆற்றலுடனும் சுடமுடியும். கொக்கித்துமுக்கி, ஏந்தியிருப்பவரின் உடல்வலிமையை சார்ந்து எறியத்தை வெளியேற்றுவதில்லை. இதனால், சோர்வு மற்றும் பிணி போன்றவைகளால் பாதிப்படையும்போது வில்லாளிகளைவிட ஆர்க்வெபசியர்கள் அதிக போர்த்திறன் கொண்டிருப்பர். அதீத காற்று வில்களின் துல்லியத்தை குறைக்கும், ஆனால் கொக்கித் துமுக்கிகளில் அது குறைந்த தாக்கத்தை மட்டுமே கொண்டிருக்கும். \n\nஒருவர் வில்வித்தையில் கைதேர கிட்டத்தட்ட அவர் வாழ்கையையே அர்பணிக்க நேரிடும். ஏனெனில் ஒருவர் வில்லாளியாக பல ஆண்டுகள் பயிலவேண்டும், ஆனால் கொக்கித்துமுக்கியை கையாள சிலமாத பயிற்சியே போதுமானது. இதனால் வீரர்களை விரைவாக போருக்கு பயிற்றுவிக்க முடியும்.\n\nஒரு வில்லாளி எடுத்துசெல்லும் அம்புகளின் எண்ணிக்கையைவிட, ஒரு ஆர்க்வெபசியரால் கொண்டுசெல்ல வல்ல குண்டுகளும் வெடிமருந்தும் அதிகம். வெடிமருந்தையும் குண்டுகளையும் எளிதில் அதிக எண்ணிக்கையில் தயாரிக்க இயலும், ஆனால் அம்புகளை தயாரிக்க அதிக நுணுக்கமும் நேரமும் தேவைப்படும்.\n\nகொக்கித்துமுக்கி ஈரமான வானிலைக்கு ஏற்றதல்ல. விய்யலார் போரில், கிளர்சிப் படைகள் தோற்றதற்கு, மழைக்காலத்தில் அதிகமான ஆர்க்வெபசியர்களை கொண்டிருந்தது தான் முக்கிய காரணமாக அமைந்தது. அம்புகளை கண்டெடுத்து மீண்டும் பயன்படுத்த இயலும், ஆனால் துமுக்கியில் அவ்வாறு செய்ய இயலாது. ஒரு வீரரிடம் கையில் உள்ள  குண்டுகள் தீர்ந்தபிறகு, அவரால் தனக்குத்தானே (அம்புகளை கண்டேடுப்பதைபோல்) குண்டுகளை கண்டெடுக்க முடியாது. அம்பு தயாரிப்பதை விட வெடிமருந்தை தயாரிப்பதுதான் மிகவும் ஆபத்தானது.\n\nமேலும், இரகசிய தாக்குதலுக்கு வில்கள்தான் ஏற்றவை, கொக்கித்துமுக்கி ஏற்றத்தல்ல. இருட்டில் இருந்து வில்லால் தாக்கினால் வில்லாளியை கண்டுபிடிக்க இயலாது, ஆனால் கொக்கித்துமுக்கி, சுடுநரின் இருப்பிடத்தை எதிரிக்கு தெளிவாக காட்டிக் கொடுக்கும். கொக்கித்துமுக்கியின் இரைச்சலால், தளபதி/கட்டளையிபவரின் குரலை கேட்க கடினமாக இருக்கும்.\n\n\n"}
{"id": "314455", "url": "https://ta.wikipedia.org/wiki?curid=314455", "title": "இராஜஸ்தானின் மலைக் கோட்டைகள்", "text": "இராஜஸ்தானின் மலைக் கோட்டைகள்\n\nஇந்தியாவின் இராஜஸ்தான் மாநிலத்தின் கோட்டைகளில் புகழ் பெற்ற ஆறு கோட்டைகளான சித்தோர்கார் கோட்டை, ஆம்பர் கோட்டை, கும்பல்கர்க் கோட்டை, காக்ரோன் கோட்டை, ரந்தம்பூர் கோட்டை மற்றும் ஜெய்சல்மேர் கோட்டைகள் உலகப் பாரம்பரியக் களங்களில் ஒன்றாக யுனேஸ்கோ நிறுவனம் 2013ஆம் ஆண்டில் அறிவித்துள்ளது.\n\nஇராஜஸ்தானின் ஆரவல்லி மலைதொடரில் அமைந்த இக்கோட்டைகள் இராசபுத்திர மன்னர்களால் கி பி ஐந்தாம் நூற்றாண்டு முதல் 17-18 முடிய கட்டப்பட்டதாகும். \n\n"}
{"id": "314456", "url": "https://ta.wikipedia.org/wiki?curid=314456", "title": "டனேகசிமா", "text": "டனேகசிமா\n\nடனேகசிமா (種子島) என்பது ஓசுமி தீவுகளுள் ஒன்றான இது, ககோசிமா மாவட்டம், ஜப்பான் எல்லையின்கீழ் வருகின்றது. இத்தீவு, 444.99 சதுர கி.மீ. பரப்புடன், ஓசுமி தீவுகளிலேயே இரண்டாவது பெரியதாகும்.\n\nSection::::வரலாறு.\nSection::::ஜப்பானில் சுடுகலன்களின் அறிமுகம்.\nடனேகசிமா தீவில் எதார்த்தமாக தரையிறங்கிய போர்ச்சுகீசிய வர்த்தகர்களால், கொக்கித்துமுக்கிகள் ஜப்பானில் 1543-ல் அறிமுகப்படுத்தப்பட்டது. 1550-ஆம் ஆண்டிற்குள், போர்ச்சுகீசிய கொக்கித்துமுக்கிகளின் நகல்களான \"டனேகசிமா, ஹினாவாஜு அல்லது டெப்போ\" எனப்படுபவை அதிக எண்ணிக்கையில் தயாரிக்கப்பட்டது. \n"}
{"id": "314471", "url": "https://ta.wikipedia.org/wiki?curid=314471", "title": "ஒய். பி. சவாண்", "text": "ஒய். பி. சவாண்\n\nயசுவந்த்ராவ் சவாண் (Yashwantrao Balwantrao Chavan 12 மார்ச்சு 1913–25 நவம்பர் 1984) இந்திய அரசியல்வாதி . ஒய்.பி.சவாண் என அறியப்படும் இவர் மராட்டிய மாநில முதலமைச்சராகவும் இந்திய நடுவணரசின் துணைப்பிரதமராகவும் பதவி வகித்தவர். மேலும் நடுவணரசின் உள்துறை அமைச்சர், வெளியுறவு அமைச்சர், பாதுகாப்புத்துறை அமைச்சர், நிதித்துறை அமைச்சர் ஆகிய பதவிகளிலும் இருந்தவர்.\n\nSection::::இளமைக்காலம்.\nமராட்டிய மாநிலம் சத்தாரா மாவட்டத்தில் உள்ள தேவராசுதிரே என்னும் சிற்றூரில் பிறந்தார். இளம் அகவையில் தந்தையை இழந்த சவாண் தம் தாயின் கவனிப்பில் வளர்ந்தார். மும்பை பல்கலைக்கழகத்தில் வரலாறு மற்றும் அரசியல் பாடத்தில் இளங்கலை பட்டம் பெற்றார்.\n\nSection::::அரசியல் வாழ்க்கை.\nமாணவராக இருக்கும்போதே இந்திய விடுதலைப் போராட்டத்தில் கலந்து கொண்டார். 1940 ஆம் ஆண்டில் சத்தாரா மாநில காங்கிரசு தலைவர் ஆனார். 1942 இல் அனைத்திந்திய காங்கிரசு மும்பை மாநாட்டில் கலந்து கொண்டார். அதே ஆண்டில் நிகழ்ந்த \"வெள்ளையனே வெளியேறு\" போராட்டத்தில் கைது ஆனார். 1944 இல் சிறையிலிருந்து விடுதலை ஆனார்.\n\nSection::::பதவிகளும் பொறுப்புகளும்.\n1962 ஆம் ஆண்டில் அன்றைய பிரதமர் சவகர்லால் நேருவால் இவர் பாதுகாப்பு அமைச்சராக அமர்த்தப்பட்டார். 1978 இல் இந்திய காங்கிரசுக் கட்சி இரண்டாகப் பிரிந்தபோது இந்திரா \nகாங்கிரசுக்கு எதிரான நிலைப்பாடு எடுத்தார். 1979 இல் கரன்சிங் தலைமையிலான அமைசச்சரவையில் ஒய்.பி.சவாண் உள்துறை அமைச்சராகவும் துணைப் பிரதம அமைச்சராகவும் ஆனார். 1981 இல் இந்திரா காங்கிரசில் மீண்டும் சேர்ந்தார். 1982 இல் 8 ஆவது நிதிக்குழுவின் தலைவராக அமர்த்தப்பட்டார்.\n\nSection::::மற்ற பணிகள்.\nஒய்.பி.சவாண் சமூக அறிவியலில் நாட்டம் கொண்டவர். மராட்டிய மாநிலத்தில் கூட்டுறவு சங்கங்களை ஏற்படுத்தினார். மராத்திய சாகித்திய மண்டல் என்னும் ஓர் இலக்கிய அமைப்பை தோற்றுவித்தார். மராத்தி விசுவ கோசு என்னும் மராத்திய மொழி கலைச் சொற்கள் தொகுப்புப் பணியில் முன்னின்றார்.\n\n"}
{"id": "314477", "url": "https://ta.wikipedia.org/wiki?curid=314477", "title": "துளசி இராமாயணம்", "text": "துளசி இராமாயணம்\n\nதுளசி இராமாயணம் என்பது துளசிதாசர் எழுதிய நூலாகும். இந்நூல் வால்மீகி இராமாயணத்தினை மூலமாகக் கொண்டு எழுதப்பட்டதாகும். இந்நூல் இராமசரிதமானசா என்று வடமொழியில் அழைக்கப்படுகிறது.\n\nஇராமனுக்காக அர்ப்பணம் செய்யப்பட்ட காவியமான இராமசரிதமானசா, வால்மீகியின் இராமாயணத்தின் அவாதிப் பதிப்பு. \"அவாதி\" அல்லாமல் இராமசரிதமானசா காவியத்தில் மூன்று இதர மொழிகளும் காணப்படுகிறது. அவை \"போஜ்புரி\", \"பிரிஜ்பாஸா\" மற்றும் \"சித்ரகுட் மக்களின் உள்ளூர் மொழி\". இராமசரிதமானசா, சமசுகிருத இராமாயணத்தின் மற்ற நூல்களைப் போலவே, இந்தியாவில் உள்ள பல இந்துக் குடும்பங்களில் பெரும் மதிப்புடன் படிக்கப்பட்டு, பூஜிக்கப்பட்டு வருகிறது. இது சௌபாய் என்றழைக்கப்படும் கவிதை வடிவிலான ஈரடிச் செய்யுளைக் கொண்டிருக்கும் ஒரு எழுச்சியூட்டும் நூல்.\n\nஇது துளசி-க்ரிதி இராமாயணா என்றும் அழைக்கப்படுகிறது. இது இந்தியாவில் இருக்கும் இந்தி பேசும் இந்துக்களிடேயே மிகவும் நன்றாக அறியப்பட்டுள்ளது. இதன் பல செய்யுள்கள் இந்தப் பிராந்தியங்களில் பிரபலமாக இருக்கும் பழமொழிகளாக இருக்கின்றன. துளசிதாசரின் சொற்றொடர்கள் சாதாரண பேச்சுவழக்கில் நுழைந்திருக்கிறது. மேலும் அதன் மூலத்தோற்றம் பற்றி அறியாமலேயே இலட்சக்கணக்கான இந்தி பேசுபவர்களால் (உருது மொழி பேசுபவர்களாலும் கூட) பயன்படுத்தப்படுகிறது. அவருடைய பொன்மொழிகள் பழமொழிகளாக மட்டும் இருக்கவில்லை. அவருடைய போதனைகள் உண்மையிலேயே நிகழ்கால இந்துமத தத்துவத்திற்கு ஒரு பெரும் ஆற்றல் மிக்க சமய பாதிப்பாக இருக்கிறது. மேலும் துளசிதாசர் எந்த சித்தாந்தத்தையும் ஏற்படுத்தாதபோதும் அவர் ஒரு கவிஞராகவும் துறவியாகவும், மதம் மற்றும் வாழ்க்கை நெறிமுறைக்கான ஒரு தூண்டுதலளிப்பவராகவும் ஏற்றுக்கொள்ளப்பட்டிருக்கிறார்.\n\nதுளசிதாசரின் இராமசரிதமானசா மற்றும் வால்மீகி இராமாயணத்துக்குமிடையே பல்வேறு வேறுபாடுகள் இருக்கின்றன. ஒரு உதாரணமாக இருப்பது, இராமனை வனவாசத்துக்கு அனுப்புவதற்காக கைகேயி தன் கணவரை வற்புறுத்தும் காட்சி. துளசி தாசரில், வலுவான பண்புரு மற்றும் அருமையான உவமைகளுடன் அது மிக நீளமாகவும் கூடுதல் உளவியல் தன்மைக் கொண்டதாகவும் இருக்கிறது.\n"}
{"id": "314483", "url": "https://ta.wikipedia.org/wiki?curid=314483", "title": "ழகரம் (கனடா இதழ்)", "text": "ழகரம் (கனடா இதழ்)\n\nழகரம் சஞ்சிகை 1997 இல் கனடாவில் இருந்து வெளிவந்த சஞ்சிகை. இதன் ஆசிரியர் அ. கந்தசாமி. இது 1997 இல் ஆனி, ஆடி, ஆவணி/புரட்டாதி, ஐப்பசி ஆகிய மாதங்களில் வெளிவந்து நான்கு சஞ்சிகைகளுடன் நின்று போயிருந்தது. இப்பொழுது மீண்டும் ழகரம் 5வது இதழாக ஆனி 2016 இல் வெளிவரத் தொடங்கியுள்ளது.\n\nSection::::இதழ்கள் விவரம்.\nஇந்தச் சஞ்சிகை 4 இதழ்கள் மட்டுமே வெளியானது. முதல் இதழ் ஆனி 1997இல் வெளிவந்தது. ஆடி 1997, ஆவணி/புரட்டாதி 1997 & ஐப்பசி 1997 ஆகியவை அடுத்த 3 இதழ்களாகும்.\n\nSection::::முகப்பட்டை.\nமுகப்பட்டையில் அ. யேசுராசாவின் புகைப்பபடம் இடம்பெற்றுள்ளது.\n\n"}
{"id": "314494", "url": "https://ta.wikipedia.org/wiki?curid=314494", "title": "2,4,6-முப்புரோமோபீனால்", "text": "2,4,6-முப்புரோமோபீனால்\n\n2,4,6-முப்புரோமோபீனால் \"(2,4,6-Tribromophenol)\" என்பது CHBrO என்ற மூலக்கூற்று வாய்ப்பாடு கொண்ட பீனாலின் புரோமினேற்ற வழிப்பொருளாகும். பூஞ்சைக் கொல்லியாகவும், மரப்பாதுகாப்புப் பூச்சாகவும், தீத்தணிப்பிகள் தயாரிப்பின் பொழுது இடைநிலைப் பொருளாகவும் இது பயன்படுத்தப்படுகிறது.\n\nபெருங்கடலின் அடிப்பகுதி படிவுகளில், கடல்வாழ் விலங்குகளின் வளர்சிதை மாற்றத்தில் இயற்கையாக 2,4,6-முப்புரோமோபீனால் காணப்படுகிறது என்றாலும் வர்த்தகத்திற்காக தொழிற்சாலைகளில் தயாரிக்கப்படுகிறது. 2001 ஆம் ஆண்டில் ஆண்டுக்கு 2500 டன்கள் சப்பானிலும், உலகளவில் ஆண்டுக்கு 9500 டன்களும் தயாரிக்க திட்டமிடப்பட்டிருந்தது. தனிமநிலை புரோமினுடன் பீனாலைச் சேர்த்து கட்டுப்படுத்தப்பட்ட வினை மூலம் 2,4,6-முப்புரோமோபீனாலைத் தயாரிக்க முடியும் :\n\nSection::::பயன்கள்.\nபுரோமினேற்ற இப்பாக்சி பிசின் போன்ற தீத்தணிப்புப் பொருள் தயாரிப்பில், 2,4,6-முப்புரோமோபீனாலை இடைநிலையாகப் பயன்படுத்துவது இதனுடைய முதன்மையான பயனாகும். சோடியம் ஐதராக்சைடுடன் வினைபுரிந்து பூஞ்சைக் கொல்லிகள் மற்றும் மரப்பாதுகாப்புப் பொருள்களாகப் பயன்படும் சோடியம் உப்புகளாகவும் இது உருவாகிறது.\n\nSection::::பிசுமத் உப்பு.\nகாயங்களுக்கு மருந்தான செரோபார்மில் செயல்திறன்மிக்க பகுதிப்பொருளாக பிசுமத் உப்பு செயல்படுகிறது .\n\nSection::::வளர்சிதை மாற்றம்.\nநுண்ணுயிரி வளர்சிதை மாற்றத்தில் முப்புரோமோ பீனாலுடன் சேர்க்கப்பட்ட பொருட்கள் சூடுபடுத்தும்போது ஊசிப்போன நாற்றமடிக்கும் 2,4,6-முப்புரோமோவனைசோலை உற்பத்தி செய்கின்றன. பைசர் மற்றும் யான்சன் அண்ட் யான்சன் மருந்தியல் நிறுவனங்கள், 2010 மற்றும் 2011 ஆம் ஆண்டுகளில் காசநோய் சிகிச்சைக்குப் பயன்படும் முப்புரோமோவனைசோல் நெடியுடைய சில பொருட்களைத் தயாரித்தன .\n"}
{"id": "314505", "url": "https://ta.wikipedia.org/wiki?curid=314505", "title": "இராமாயண நூல்களின் பட்டியல்", "text": "இராமாயண நூல்களின் பட்டியல்\n\nஇந்து சமயக் கடவுளான இராமனின் வரலாற்றினை மையமாகக் கொண்டு எழுதப்பட்ட நூல்களாகும். எண்ணற்ற மொழிகளில் இராமாயண நூல்கள் எழுதப்பட்டுள்ளன. வடமொழியில் வான்மீகியால் எழுதப்பெற்ற இராமாயணத்தினை பெரும்பாலும் மூலமாகக் கொண்டே பல இராமாயண நூல்கள் எழுதப்பட்டுள்ளன. \n\n\n"}
{"id": "314510", "url": "https://ta.wikipedia.org/wiki?curid=314510", "title": "கருஞ்சிறுத்தை", "text": "கருஞ்சிறுத்தை\n\nகருஞ்சிறுத்தை (\"Black panther\") இது ஒரு மைக்கருமை நிறம் கொண்ட புலி வகையைச் சார்ந்த பூனைக்குடும்பத்தில் உள்ள சிறுத்தை இனம் ஆகும். இவ்வினங்கள் பொதுவாக ஆசியா, ஆப்பிரிக்கா, போன்றவற்றில் வாழும் இவை சிறுத்தைகள் என்றும் அமெரிக்காப் பகுதியில் வாழுபவை சிறுத்தைப்புலி வகையிலும் சேர்க்கப்படுகிறது.\n\nமைக்கருமை நிறமுடைய இவை மரபியல் படி தோற்றத்தின் மூலம் சிறுத்தைப்புலி போல் தோன்றினாலும் சிறுத்தையாகும். கருப்பு பூனையைப் போல் தோன்றினாலும் கருப்பு மிருதுவான பட்டுத் துணி போன்ற தோல் பகுதியைக் கொண்டு வேறுபடுத்திக் காட்டுகிறது. இதன் கண்கள் தங்கம் போன்று காட்சி கொடுப்பவையாகும். \n\nஇவை அடர்ந்த மழைக்காட்டுப்பகுதியில் சூரிய ஓளி அதிகம் காணப்படாத இடங்களில் மட்டுமே காணப்படுகிறது. \n\n\n \n"}
{"id": "314513", "url": "https://ta.wikipedia.org/wiki?curid=314513", "title": "ஆந்திரப் பிரதேச வரலாறு", "text": "ஆந்திரப் பிரதேச வரலாறு\n\nஆந்திரப் பிரதேசம் என்பது இந்தியாவின் 29 வது மாநிலமாகும். இதன் வரலாற்றுக் குறிப்புகள் வேதகாலத்தில் இருந்து துவங்குகிறது. மேலும் இது குறித்து கி.மு 800 காலகட்டத்தைச் சேர்ந்த சமஸ்கிருத நூலான அய்தரேய பிராமணாவில் காணப்படுகிறது. அஸ்மகம் மகாஜனபதம் (கி.மு 700–300 ) என்பது கோதாவரி மற்றும் கிருஷ்ணா ஆறு ஆகியவற்றுக்கு இடைப்பட்ட தென்னிந்திய நிலப்பரப்பில் இருந்த பழங்கால அரசுகளாகும். இப்பகுதி மக்கள் விசுவாமித்திரரின் வழி வந்தவர்கள் என \"இராமாயணம்\", \"மகாபாரதம்,\" மற்றும் புராணங்களில் கூறப்படுகிறது.\n\nSection::::பருந்துப் பார்வை.\nகி.மு ஆறாம் நூற்றாண்டில், அஸ்மகம் இந்தியாவின் பதினாறு நாடுகளில் ஒன்றாக இருந்தது. இது சாதவாகணர்களால் (கி.மு.230 -கி.பி. 220 ), வெற்றி கொள்ளப்பட்டது. இவர்கள் உருவாக்கிய தலை நகரம் அமராவதி ஆகும். இந்தப் பேரரசு சாதகரனி காலத்தில் உச்சம் பெற்றது. பேரரசின் இறுதிக் காலத்தில், பேரரசுக்கு உட்பட்டிருந்த தெலுங்கு பிராந்தியச் சிற்றரசுகள் தன்னுரிமை பெற்று தனியரசாயினர். இரண்டாம் நூற்றாண்டின் பிற்காலத்தில், ஆந்திர இச்வாகு மரபினர் கிருஷ்ணா ஆற்றின் கிழக்குப் பகுதி நெடுக்கிலும் ஆட்சி செலுத்தினர்.\n\nநான்காம் நூற்றாண்டில், பல்லவர்கள் தங்கள் ஆட்சிப்பகுதியை தெற்கு ஆந்திரத்திலிருந்து தமிழகத்திற்கு விரிவாக்கி, தங்கள் தலை நகராக காஞ்சிபுரத்தை நிர்மாணித்தனர். இவர்களின் ஆற்றல் முதலாம் மகேந்திரவர்மன் (571–630) மற்றும் முதலாம் நரசிம்மவர்மன் (630–668) ஆகியோர் காலத்தில் உயர்ந்திருந்தது. பல்லவர்கள் ஒன்பதாம் நூற்றாண்டுவரை தெலுங்கர்களின் தெற்குப் பகுதிகளிலும், தமிழகத்திலும் ஆதிக்கம் செலுத்தினர். \n\nகி.பி.624 முதல் 1323 வரையிலான காலகட்டத்தில் காக்கதிய மரபினர் ஒன்றுபட்ட ஆட்சியின் கீழ் தெலுங்கு பிராந்தியங்களைக் கொண்டுவந்தனர். இந்தக் காலகட்டத்தில், தெலுங்கு மொழியில் நன்னயா எழுதிய இலக்கியங்கள் தோன்றின. \n\nகி.பி 1323 இல் தில்லி சுல்தான் கசியத் அல்-தின் துக்ளக், தெலுங்கு பிராந்தியங்களை வெற்றி கொள்ள உலுக் கான் ( பின்னர் முகமது பின் துக்லக் என்ற பெயரில், தில்லி சுல்தானாக ஆனவன்) தலைமையில் ஒரு பெரிய இராணுவத்தை அனுப்பி, வாரங்கல்லை முற்றுகை யிட்டனர். இதனால் காகத்திய வம்சம் வீழ்ச்சியுற்று தில்லி துருக்கிய அரசாட்சியிடம் இருந்து போராடும் நிலைக்கு வழிவகுத்தது, சாளுக்கியச் சோழர் மரபுடன் (1070-1279) தெற்கிலும், நடு இந்தியாவில் பாரசீக தாஜிக் சுல்தான் ஆட்சியாளர்களிடமும் ஆந்திரப் பிராந்தியத்தினர் போராட வேண்டி இருந்தது. இறுதியில் துருக்கிய தில்லி சுல்தான்களை எதிர்து முசுனரி நாயக்கர்களின் வெற்றியில் முடிவடைந்தது.\n\nதெலுங்குப் பகுதிகள் விஜயநகர பேரரசின் (1336-1646) கிருஷ்ணதேவராயரின் கீழ் விடுதலைப் பெற்றது. பிற்காலத்தில் பாமினி சுத்லானியப் பேரரசின் குதுப் ஷாஹி மரபினர் பேரரசை வெற்றி கொண்டார். \n\nஐரோப்பியர் வருகைக்குப் பின் (பிரஞ்சுக்காரர்கள் மார்க்விஸ் டெ புஸ்சி- கேஸ்ட்டங்னோ கீழும் மற்றும் ஆங்கிலேயர்கள் ராபர்ட் கிளைவ்வின் கீழும் ) குதுப் ஷாஹி மரபினரன் ஆட்சி 1765 இல் முடிவுக்கு வந்தது, முகலாய மன்னர் ஷா அலமாம் அவர்களிடம் இருந்து கிளைவ் விசாகப்பட்டினத்தைப் பெற்றார். மேலும் அவர்கள் 1792 இல் விஜயநகரம் மகாராஜா விஜய ராம கஜபதி ராஜுவைத் தோற்கடித்து பிரித்தானிய மேலாதிக்கத்தை ஏற்படுத்தினர்.\n\nநவீன ஆந்திராவாவுக்கான அடித்தளத்தை காந்தியின் கீழ் நடந்த இந்திய சுதந்திரப் போராட்டம் ஏற்படுத்தியது. சென்னை மாகாணத்தைப் பிரித்து ஆந்திரப் பிரதேசத்தை உருவாக்க வேண்டுமென்று பொட்டி சிறீராமுலு, தங்குதுரி பிரகாசம் பந்துலு மற்றும் கந்துகுலி வீரசேலிங்கத்தின் சமூக சீர்திருத்த இயக்கங்களும் பரப்புரையைத் துவக்கி போராடியதின் விளைவாக ஆந்திரப் பிரதேசம் கர்நூலை தலைநகராகக் கொண்டு உருவாக்கப்பட்டது. அதன் முதல் முதலமைச்சராக விடுலைப் போராட்ட வீரர் பந்துலு பொறுப்பேற்றார். இதன்பின் ஆந்திரத்திர அரசியலில் காங்கிரஸ் மற்றும் தெலுங்கு தேசம் ஆகிய இரண்டு நிலையான அரசியல் கட்சிகளுடன் ஜனநாயக சமுதாயத்தில், நவீன பொருளாதாரத்தின், என். டி. ராமா ராவ் முதலமைச்சராக ஆனார்.\n\nஇந்தியா விடுதலையின் பெற்ற 1947 க்குப் பின்னர். முஸ்லீம் ஐதராபாத் நிசாம் இந்தியாவுடன் இணையாமல் தனி நாடாக இருக்க விரும்பினர், ஆனால் இந்தியா போலோ நடவடிக்கை என்ற இராணுவ நடவடிக்கையின் வழியாக இந்திய ஒன்றியத்தில் 1948 ஆண்டு ஐதரபாத் ராஜ்ஜியத்தை தன்னுடைய ஆட்சிப்பகுதிக்குள் இணைத்துக் கொண்டது. ஆந்திரவேஇந்தியாவில் மொழிவாரியாக பிரிக்கப்பட்ட முதல் மாநிலமாகும், இது 1953 இல் சென்னை மாகாணத்தில் இருந்து பிரித்து உருவாக்கப்பட்டது. 1956, ஆந்திரப் பிரதேசத்துடன் ஐதராபாத் இராஜ்ஜியத்தில் உள்ள தெலுங்கு பேசும் பகுதிகளை இணைக்கப்பட்டது. பின்னர் ஆந்திராவில் இருந்து தெலங்கானா பகுதியை பிரித்து தனிமாநிலமாக்க வேண்டும் என போராட்டம் எழுந்ததன் காரணமாக இந்திய மக்களவையில் தெலங்கானா மாநிலத்தை ஆந்திராவின் பத்து மாவட்டங்களை பிரித்து உருவாக்க 2014 பெப்ரவரி 18 அன்று ஒப்புதல் அளிக்கப்பட்டு மாநிலம் இரண்டாகப் பிரிக்கப்பட்டது.\n\nSection::::சாதவாகனர்களுக்கு முந்தையக் காலம்.\nஆந்திர தேசம் தொடர்பான குறிப்புகள் இந்திய இதிகாச கவிதைகளில் (இராமாயணம், மகாபாரதம், புராணங்கள் ) காணப்படுகிறன. இதில் ஆந்திரர்கள் என்று அழைக்கப்படும் மக்கள் குறிப்பிடப் படுகின்றனர். மகாபாரதத்தில் உருக்மி விதர்ப்ப நாட்டைச் சேர்த்து தக்காண பீடபூமி, விந்திய மலைத்தொடரின் அடிவாரப் பகுதிகள், இன்றைய ஆந்திரப் பிரதேசம், மகாராஷ்டிரா, மத்திய பிரதேசம், கர்நாடகம் மற்றும் வங்காள விரிகுடா பகுதியில் உள்ளதாக அறியப்பட்ட (கடலில் மூழ்கடிக்கப்பட்ட) தீவுக் கூட்டம் ஆகியவற்றை ஆண்டதாகக் கூறப்படுகிறது. ராமன் நாடு விட்டு வனவாசம் சென்றபோது இன்றைய பத்ராச்சலம் காட்டைச் சுற்றி வாழ்ந்து வந்ததாக கூறப்படுகிறது.\nபண்டைய இலக்கியங்கள் பல நூற்றாண்டுக்கால வரலாறைக் குறிக்கிறது என்றாலும், தொல்லியல் சான்றுகள் என்றால் கடந்த இரண்டாயிரம் ஆண்டுகளுக்கு நிலவுகிறது. கி.மு ஐந்தாம் நூற்றாண்டில் பிரதிபாலபுர அரசு, ஆந்திரப் பிரதேசத்தின் குண்டூர் மாவட்டத்தில் பட்டிப்ரோலு என்ற பகுதியில் இருந்ததாக அடையாளம் காணப்பட்டுள்ளது. இது தென் இந்தியாவில் பழைய அரசுகளில் ஒன்றாக இருக்கலாம் என கருதப்படுகிறது. மேலும் மன்னன் குபேரன் கி.மு. 230 இல் இந்த பட்டிப்ப்ரோலு பகுதியில் ஆட்சி செய்ததாக கல்வெட்டுகள் கூறுகின்றன. பட்டிப்ப்ரோலு பிராமி கல்வெட்டுகள் நவீன தமிழ் மற்றும் தெலுங்கு கல்வெட்டுகளுக்கு முன்னோடியாக இருக்கலாம் என கருதப்படுகிறது.\n\nSection::::சாதவாகனர் மரபு.\nகி.மு. நான்காவது நூற்றாண்டில் மௌரியப் பேரரசின் ஒரு பகுதியாக, தக்காணத்தில் அதன் ஒரு மாநிலமாக ஆந்திரா இருந்தது. சந்திரகுப்த மௌரியரின் (322-297) அரசவைக்கு வந்த செய்த மெகஸ்தனிஸ் கூற்றின்படி, ஆந்திரர்களிடம் அரண் சூழ்ந்த 30 நகரங்கள் மற்றும் 1,000,000 காலாட்படை, 2,000 குதிரைப்படை மற்றும் 1,000 யானைகள் கொண்ட இராணுவம் இருந்தது.\n\nஆந்திரத்தின் தடையற்ற அரசியல் மற்றும் கலாச்சார வரலாறு சாதவாகனர் மரபின் எழுச்சியின் போது தொடங்கியது. மச்ச புராணத்தின்படி, இந்த மரபில் 456 ஆண்டுகளில் 29 ஆட்சியாளர்கள் இருந்தனர். இந்த மரபு கி.மு இரண்டாம் நூற்றாண்டு முதல் கி.பி. இரண்டாம் ஆம் நூற்றாண்டுவரை இருந்தது. நாசிக்கில் இருக்கும் கௌதமிபுத்ர சதகர்ணியின் (23 வது சாதவாகன ஆட்சியாளர்) காலத்தில் எழுதப்பட்ட கல்வெட்டின்படி, பேரரசின் பகுதிகளாக தீக்கற்பத்தின் தெற்கில் பெரும்பகுதியான ஒரிசா, மகாராட்டிரம், மத்தியப் பிரதேசம் போன்றவற்றைக் கொண்டதாக குறிக்கிறது. சாதவாகனர்களின் அரசவை மொழியாக பிராகிருதம் இருந்தது, இதன் மன்னர்கள் வைதீக மதத்தை ஆதரித்தனர். \n\nசாதவாகனர் பேரரசின் வீழ்ச்சிக்குப் பிறகு ஆந்திரத்தில் அரசியல் குழப்பம் ஏற்பட்டது, உள்ளூர் ஆட்சியாளர்களான சிற்றரசர்கள் தன்னாட்சி பெற்றனர். கி.பி 180 முதல் கி.பி 624 காலகட்டத்தின் இடையே, ஆந்திரத்தின் கட்டுப்பாட்டை இஷ்வாகு, பிரிகாதபாளையனா, சலங்கயனா, விஷ்ணூகுந்தினர், வாகாடகர், பல்லவர், ஆனந்த கோத்ரிகா, கலிங்கர் மற்றும் பிற சிறிய அரசாட்சியினர் கொண்டிருந்தனர். இதில் முதன்மையானவர்களாக இஷ்வாகு மரபினர் இருந்தனர். இந்த நேரத்தில் கல்வெட்டு மொழியாக பிராகிருத்த்திற்கு பதிலாக சமஸ்கிருதம் வளர்ந்தது.\n\nSection::::இச்சுவாகு மரபினர்.\nஆந்திர இச்சுவாகு மரபினர் (சமஸ்கிருதம்: इक्श्वाकू) கிருஷ்ணா ஆற்றை ஒட்டிய பகுதியில் இரண்டாம் நூற்றாண்டின் இரண்டாம் பாதியில் தங்கள் அரசை நிறுவினர். இவர்கள் தலைநகரமாக விஜயபுரி (நாகார்ஜுணகொண்டா) இருந்தது. தொல்லியல் சான்றுகளின்படி இச்சுவாகுவினர் சாதவாகனர்களை கிருஷ்ணா ஆற்றுப் பள்ளத்தாக்கில் வெற்றி கொண்டனர் என்றும், இவர்கள் ஆந்திராவுக்கு வடக்கேயிருந்து வந்தவர்கள் எனக் குறிப்பிடப்படுகிறது. இச்சுவாகு மரபினரின் கல்வெட்டுக்கள் நாகார்ஜுண கொண்டா, ஜக்கய்யபேட்டை, அமராவதி, பட்டிப்ப்ரோலு போன்ற இடங்களில் காணப்படுகின்றன. இவர்கள் வைதீக மதத்தை ஆதரித்தனர். \n\nசில அறிஞர்கள் இந்த மரபினர் பண்டைய இந்து மதம காவியங்கள் குறிப்பிடும் இச்வாகுவுடன் தொடர்புடையதாக நம்புகின்றனர், மேலும் இராமாயண ராமர் (விஷ்ணு அவதாரம்) இச்வாகு குலத்தில் தோன்றியதாக குறிப்பிடப்படுகிறார். நாகார்ஜுண கொண்டா பள்ளத்தாக்கு, ஜக்கய்யபேட்டை, ராமிரெட்டிபல்லி ஆகிய இடங்களில் உள்ள கல்வெட்டுகள், இந்த கருத்துக்கு ஓரளவு ஆதரவு வழங்குகிறது.\n\nவாயு புராணத்தில், மனுவுக்கு ஒன்பது மகன்கள் இருந்தார்கள்; இவர்களில் மூத்தவரான இஷ்வாகு சூரிய குலத்தை உருவாக்கி, அயோத்தியை திரேதா யுகத்தின் ஆரம்பத்தில் ஆட்சி புரிந்தார். அவருக்கு 100 மகன்கள் இருந்தார்கள்; மூத்த மகனான விகுஷியை அயோத்தி அரசராக அவரது தந்தையால் முடிசூட்டப்பட்டர். விகுஷியின் சகோதரர்களில் ஐம்பது பேர்ருக்காக வட இந்தியாவில் சிறிய சிற்றரசுகள் நிறுவப்பட்டது, மற்றும் நாற்பத்து எட்டு சகோதரர்களுக்கு தெற்கில் அரசாட்சிகள் நிறுவப்பட்டன என்று கூறுகிறது.\n\nSection::::பல்லவர்.\nபல்லவப் பேரரசர்கள் (தெலுங்கு: పల్లవులు;) தமிழ்நாட்டில் காஞ்சிபுரத்தில் இருந்து நான்காம் நூற்றாண்டு முதல் எட்டாம் நூற்றாண்டுவரை தென் இந்தியாவை ஆட்சி செய்தனர். இப்பேரரசு மகேந்திரவர்மன் (571-630) மற்றும் நரசிம்மவர்மன் (630-668) ஆட்சிக் காலத்தில் ஏறுமுகத்தில் இருந்தது. இப் பேரரசு தெற்கு தெலுங்கு மற்றும் வட தமிழகப் பகுதிகளைக் கொண்டதாக இருந்தது. \n\nபல்லவர்கள் திராவிடக் கட்டடக்கலைக்கு அளித்த ஆதரவு கவத்திற்குரியது, இதற்கு எடுத்துக்காட்டாக மாமல்லபுரம் விளங்குகிறது. சீன பயணியான யுவான் சுவாங் பல்லவ ஆட்சியின் கீழ் இருந்த காஞ்சிபுரத்திற்கு வந்து, மற்றும் அதன் நல்லரசைப் புகழ்ந்துள்ளார்.\n\nஇவர்கள் காலத்தில் வடக்கில் வாதாபி சாளுக்கியர்களுடனும் மற்றும் தெற்கில் தமிழ் அரசர்களான சோழர் மற்றும் பாண்டியர்கள் ஆகியோருடன் மோதல்கள் இருந்தது. எட்டாவது நூற்றாண்டில், பல்லவர்களை சோழர்கள் வெற்றி கொண்டனர்\n\nSection::::விஷ்ணுகுந்தினா்.\nவிஷ்ணுகுந்தின மரபினர் கி.பி ஐந்து மற்றும் ஆறாம் நூற்றாண்டுகளில் தென் இந்தியாவில் தக்கானப் பீடபூமி, கலிங்கம் போன்ற பல பகுதிகளை ஆட்சி புரிந்தவர்களாவர். இப்பேரரசை 420இல் நிறுவியவர் இந்திரவர்மன் ஆவார்.\nகி. பி 514இல் இப்பேரரசு சுருங்கி தெலுங்கானப் பகுதியை மட்டும் ஆண்டது. இப்பேரரசின் வீழ்ச்சியின் போது, கோதாவரி ஆற்றுக்கு வடக்கே இருந்த கலிங்க நாடு தன்னாட்சி உரிமை பெற்றனர். கிருஷ்ணா ஆற்றுக்கு தெற்கே இருந்த பகுதிகள் பல்லவர்களால் கைப்பற்றப்பட்டன. சாளுக்கிய மன்னர் இரண்டாம் புலிகேசியால் விஷ்ணுகுந்தினப் பேரரசின் பிற பகுதிகள் கைப்பற்றப்பட்டு, கி. பி 624இல் விஷ்ணுகுந்தினப் பேரரசு வீழ்ச்சியுற்றது.\nSection::::கீழைச் சாளுக்கியர்.\nகி.பி. 624 முதல் 1323 க்கு இடைப்பட்ட காலத்தில், தெலுங்கு மொழி இலக்கியங்கள் பிராகிருதம் மற்றும் சமஸ்கிருதம் ஆகியவற்றின் கலவையாக உருவானது. கி.பி. 848 காலகட்டத்தில் (கங்கா விஜயாதித்தா காலத்தில்) இருந்து 11 ஆம் நூற்றாண்டுவரையான காலகட்டத்தில், தெலுங்கு மொழியில் முழு இலக்கிய படைப்புகளாக முன்னேறியது. இந்த நேரத்தில், அது பழைய தெலுங்கு எழுத்து வடிவில் எழுதப்பட்டது; அல்-பிருனி அவரது 1000 கிதாப் அல்-ஹிந்த் இல் \"ஆந்த்ரி\" என்ற எழுத்து வகையைக் குறிப்பிடப்படுகிறார். 11 ஆம் நூற்றாண்டின்ல், கீழைச் சாளுக்கிய மன்னனான ராஜராஜ நரேந்திரனின் அரசவையில் தெலுங்கு புலவர் நன்னயாவால் மகாபாரதம் தெலுங்கில் இயற்றப்பட்டது. நவீன தெலுங்கு எழுத்துகள் 11 முதல் 19 ஆம் நூற்றாண்டு வரை வழக்கிலிருந்த பழைய தெலுங்கு எழுத்து வடிவில் இருந்து உருவானது.\n\nகீழைச் சாளுக்கியர்கள் வாதாபி சாளுக்கியர்களின் ஒரு கிளை ஆவர். இரண்டாம் புலிகேசி வேங்கியை கி.பி. 624 இல் கைப்பற்றி அதன் ஆட்சியாளராக அவரது சகோதரரான, குப்ஜா விஷ்ணுவர்தன்னை (624-641), நியமித்தார். இந்த விஷ்ணுவர்தன்னின் மரபினரே, கிழக்கு சாளுக்கியர்கள் என அழைக்கப்படுகின்றனர், இந்த மரபினர் கிட்டத்தட்ட நான்கு நூற்றாண்டுகள் தெற்கில் நெல்லூர் முதல் வடக்கே ஸ்ரீகாகுளம் வரையிலான நிலப்பரப்புவரை பரவி இருந்தது.\n\nகுங்கா விஜயாதித்தனிடம் இருந்து வேங்கி இராஷ்டிரகூடர்களிடமும் பின் கல்யாணி சாளுக்கியரிடமும் வந்தது. (10 மற்றும் 11 ஆம் நூற்றாண்டுகளில்) பின் 1118 இல் சோழர் வசம் வந்தது, குலோத்துங்க சோழன் கல்யாணி சாளுக்கிய வம்சத்தின் ஆறாம் விக்ரமாதித்னிடம் தோற்று வேங்கியை இழந்தார். அதேபோல சோழர்கள் தலைக்காட்டை போசள மன்னன், விட்டுணுவர்தனனிடம் இழந்தனர், இதனால் வேங்கி மீண்டும் சாளுக்கியர்களின் ஆளுகைக்கு வந்தது.\n\nகல்யாணி சாளுக்கிய மன்னன் ஆறாம் விக்ரமாதித்தனின் மரணத்துக்குப் பின் சாளுக்கியப் பேரரசு 12 ஆம் நூற்றாண்டின் இறுதியில் வீழ்ச்சியுற்றது. இதனால் கீழைச் சாளுக்கிய அரசின் பகுதிகள் போசளப் பேரரசு, காக்கதிய பேரரசு, யாதவர்கள் ஆகியோரால் மூன்று பகுதிகளாக பிரித்து எடுத்துக் கொள்ளப்பட்டது.\n\nSection::::சோழர்கள்.\nசோழர்கள் ஆந்திராவை கி.பி. 1010 முதல் 1200 வரை ஆண்டனர். இவர்களின் ஆந்திர பிரதேசத்தின் கோதாவரி ஆற்றிலிருந்து தெற்கே மாலத்தீவு வரை நீண்டிருந்தது.\n\nSection::::காக்கத்தியர்.\nகாக்கத்திய மரபினர் ஆந்திரத்தில் கி.பி. 12 மற்றும் 13 ஆம் நூற்றாண்டுகளில் ஆட்சியாளர்களாக உயர்ந்தனர். துவக்கத்தில் மேலைச் சாளுக்கியரிடம் பணியாளர்களாக, வாரங்கல் அருகே ஒரு சிறிய பிரதேசத்தில் பணி ஆற்றிவந்தனர்.\nகாக்கத்திய இரண்டாம் புரோலா (1110-1158) காகதீய பிரதேசத்தின் சுதந்திரத்தை பிரகடனம் செய்தார். இவரது வாரிசான, ருத்ர (1158-1195), தன் ஆட்சிப் பரப்பை கிழக்கே கோதாவரி வடிநிலப்பகுதிவரை விரிவாக்கினார். ருத்ர வாரங்கலில் கோட்டையைக் கட்டி அங்கே இரண்டாவது தலைநகராக்கினார்.\n\nஅடுத்த ஆட்சியாளரான மகாதேவா, ஆட்சிப் பரப்பை கடலோரப்பகுதிவரை விரிவாக்கினார். இவர் 1199 இல் கணபதி தேவாவுக்கு முடிசூட்டினார். கணபதி தேவா முதன் முதலில் தெலுங்கு நிலப்பரப்புகளை இணைத்த முதல் மன்னராவார். சாதவாகனர் போலல்லாமல், காகத்தியர்கள் அரசவை மொழியாக தெலுங்கைப் பயன்படுத்தி தெலுங்கு அரசர்களாக இருந்தனர். 1210 ஆம் ஆண்டில், கணபதி வேங்கி சோழர்களை தோற்கடித்தார். மேலும் வடக்கே அனகாபள்ளிவரை தனது பேரரசை விரிவுபடுத்தினர்.\n\nராணி ருத்திரமாதேவி (இறப்பு 1289 அல்லது 1295) சோழர்கள் மற்றும் தேவகிரி யாதவர்களுக்கு எதிராகப் போர் செய்தார். இவர் இந்திய வரலாற்றில் ஆட்சி செய்த சில அரசிகளில் ஒருவராவார். இவர் தன்னுடைய பேரன் பிரதாபருத்ராவை முடி சூட்டி மன்னராக்கினார். பிரதாபருத்ரா தன் ஆட்சியின் போது உள் மற்றும் வெளி எதிரிகளுக்கு எதிரான போர்களில் ஈடுபட்டார். இவர் தன் ஆட்சிப்பரப்பை மேற்கில் ராய்ச்சூர் வரையிலும் தெற்கில் ஓங்கோல் மற்றும் நல்லமலா மலைகள் வரையிலும் விரிவாக்கினார். இவர் காலத்தில் பல நிர்வாக சீர்திருத்தங்களை மேற்கொண்டார். இந்த சீர்திருத்தங்களில் சில விஜயநகரப் பேரரசால் கைக்கொள்ளப்பட்டன. காகதீய அரசின் மீது முஸ்லிம்களின் தாக்குதல்கள் 1310 இல் தொடங்கியது. 1323 இல் காகதியா பேரரசு தில்லி சுல்தானகத்தால் வெற்றி கொள்ளப்பட்டது.\n\nSection::::முசுனூரி நாயக்கர்கள்.\nமுசுனூரி நாயக்கர்கள் தில்லி சுல்தான்களிடம் இருந்து தெலுங்கு நிலங்களை மீட்டெடுத்து ஐம்பது ஆண்டுகள் ஆட்சி செய்தனர். அரிகரர் மற்றும் புக்கா ஆகியோர் பிரதாபருத்ராவில் கருவூல அதிகாரிகளாக இருந்தவர்களாவர். முஸ்லீம் ஆக்கிரமிப்பாளர்களை எதிர்த்து போராடும் முசுனூரி நாயக்கர்களைக் கண்டு இவர்கள் ஈர்க்கப்பட்டனர்.\n\nபிரதாபருத்ரா முஸ்லிம்களால் கைப்பற்றப்பட்டபோது. இரண்டு தெலுங்கு நாயக்கர்களான, அன்னையா மந்திரி மற்றும் கொலானி ருத்ரதேவா ஆகியோர் படையெடுப்பிற்கு எதிராக ஒன்றுபட்டனர். வேங்கியில் இருந்து ஒரு நாயக்கர் (இன்றைய மேற்கு கோதாவரி மாவட்டத்தில் உள்ளது), முசுனூரி புரோளைய நாயக்கர் ஆகியோர் தலைவராக தேர்வு செய்யப்பட்டார். 1326 இல், புரோளைய நாயக்கர் வாரங்கலை விடுவித்துவித்தார். புரோளைய நாயக்கர் மற்றும் அவரது தாயாதி, காப்பநேடு ஆகியோரின் வெற்றிகளால் ஈர்க்கப்பட்டு, மற்ற மாநிலத்தினர் (கம்பலி, ஹொய்சள, துவாரகா சமுத்திரம், அரவேடு போன்றவை ) தங்கள் சுதந்திரத்தை விரும்பினர்.\n\nஉலுக் கான் வாரங்கல்லில் முதலாம் ஹரிஹரர் மற்றும் புக்கா் ஆகியோரைப் பிடித்து. இஸ்லாமியத்துக்கு மதம் மாற்றி, அவர்களை ஹோய்சலா தலைவனுடைய கிளர்ச்சியை ஒடுக்க சுல்தானால் அனுப்பப்பட்டனர். மாறாக, சகோதரர்களால் விஜயநகரப் பேரரசு நிறுவப்பட்டது.\n\nஇதனால் சுல்தானால் தெற்கு நோக்கி ஒரு பெரிய இராணுவம் அனுப்பப்பட்டது, ஆனால் ஒரு தொற்றுநோய் மற்றும் நாயக்கர் எதிர்ப்பினால் படை நடவடிக்கை நிறுத்தப்பட்டது. ஹொய்சளரின் உதவியுடன், காப்பநேடுவால் ஆந்திரப் பிரதேசம் விடுவிக்கப்பட்டது.\n\n1345 இல் முகமது பின் துக்ளக்கை எதிர்த்து தேவகிரியில் முஸ்லீம் பிரபுவான ஹசன் காங்கு பாமினி சுல்தானகத்துக்கு அடித்தளம் அமைத்தார். இவர் அலாவுதீன் பாமன் ஷா என்ற பட்டப் பெயரைச் சூட்டிக்கொண்டு, 1347 இல்த ன் தலைநகரை குல்பர்காவுக்கு மாற்றினார். அலாவுதினின் இந்த ஆட்சி ரெச்செர்லா நாயக்கர்களின் ஆட்சியை உறுதியற்றதாக்கியது. காப்பநோடு அலாவுதீனுடன் உடன்படிக்கை ஏற்படுத்திக்கொண்டு காவுலாசு கோட்டையில் சரணடைந்தனர்.\n\n1351 ஆம் ஆண்டில், முகமது பின் துக்ளக் இறந்தார். எட்டு ஆண்டுகளுக்கு பின்னர், அலாவுதீன் இறந்தார் இதன்பின் முகமது ஷா முடி சூட்டிக்கொண்டார். காப்பநோடுவால் அவரது மகன் விநாயக தேவனை பாமினியின் பிடியில் உள்ள காவுலாசு மற்றும் புவனகிரி ஆகியவற்றை விடுவிக்க அனுப்பப்பட்டார்; விஜயநகர பேரரசர் புக்கா ராயரின் உதவியுடன் தேவா வெற்றி பெற்றார்; என்றாலும், அவர் இறுதியில், தோற்கடிக்கப்பட்டு கைது செய்யப்பட்டு கொல்லப்பட்டார்.\n1365 இல் காப்பநேடு கோல்கொண்டா, வாரங்கல் ஆகியவற்றை கைப்பற்றினார். பாமினி மற்றும் வாரங்கல் அரசாட்சிகளுக்கு இடையே எல்லையாக கோல்கொண்டா தேர்வு செய்யப்பட்டது. இதற்கு காப்பநேடு முகமது ஷாவுக்கு இழப்பீடு கொடுக்க வேண்டிய கட்டாயத்தில் இருந்தார்.\n1370 இல் அன்னபோட்ட நாயக்கரான ரெச்செர்லா என்பவர் பாமினி படையெடுப்பின் ஒரு பகுதியாக வாரங்கல்லை எதிர்த்து படை நடத்தினார், பீமாவரத்தில் நடந்த போரில் காப்பநேடு கொல்லப்பட்டார். காப்பநேடுவின் மரணத்திற்குப் பின் சுல்தான்கள் விரைவில் அவரின் கூட்டாளிகளை வென்று, ஆந்திரப் பிரதேசத்தை வெற்றி கொண்டனர்.\n\nSection::::ரெட்டிப் பேரரசு.\nரெட்டி மரபினர் முதலில் காகதீய பேரரசுக்கு உட்பட்ட சிற்றரசுகளாக இருந்தனர். இரண்டாம் பிரதாப ருத்ராவின் மரணத்தைத் தொடர்ந்து காகதீய பேரரசு வீழ்ச்சியடைந்தது. இதன் பிறகு, ரெட்டி குறுநிலத் தலைவர்கள் சுதந்திரம் அடைந்தனர். இதன் விளைவாக ரெட்டிப் பேரரசு உருவானது. ரெட்டிகள் வடக்கில் ஸ்ரீகாகுளம் தொடங்கி தெற்கில் காஞ்சி வரையிலும், இன்றைய மிக ஆந்திரா மற்றும் இராயலசீமை பகுதிகளின் பெரும் பகுதியை ஆட்சி செய்தனர். 1909 ஆண்டைய எட்கர் தர்ஸ்டன் \"தென்னிந்திய சாதிகளும் இனங்களும்\" என்ற நூலில், ரெட்டி கிராமத் தலைவர்கள் மற்றும் காப்பிலியர் தலைவர்களின்ன்று பட்டியல் முறைப்படி விவரிக்கப்படுகிறது.\n\nரெட்டிப் பேரரசு (1326-1448) ஒரு நூற்றாண்டு காலத்திற்கும் மேலாக கடலோர ஆந்திரப் பகுதிகளை ஆட்சி செய்தது. புரோலய வேமா ரெட்டி ரெட்டி மரபின் முதல் அரசராவார். நாட்டின் தலைநகராக தலைநகரமாக முதலில் அடான்கி இருந்தது. இது பின்னர் கொண்டவீடுக்கு மாற்றப்பட்டு பிற்காலத்தில் ராஜமுந்திரி தலைநகரமாக மாற்றப்பட்டது. இவர்களது ஆட்சியில் அமைதியும், கலை இலக்கியங்களில் பரந்த வளர்ச்சி ஆகியவை இருந்தன. மகாபாரத்த்தை தெலுங்கில் மொழிபெர்த்த புலவர் எர்ராப்ரகடா, இந்தக் காலத்தில் வாழ்ந்தவர் ஆவார்.\nSection::::விசயநகரப் பேரரசு.\nவிஜயநகரப் பேரரசு அரிகரர், புக்கர் என்ற சகோதரர்களால் நிறுவப்பட்டது. இவர்கள் போசள படைகளின் தளபதிகளாகவோ அல்லது காக்கத்தியரிடம் கருவூல அதிகாரிகளாக இருந்தவர்களாவர். வாரங்கல்லை 1323 இல் முஸ்லீம்கள் கைப்பற்றியபோது அங்கு கைது செய்யப்பட்ட சகோதரர்கள் தில்லிக்கு அழைத்துச் செல்லப்பட்டு, இஸ்லாம் மதத்துக்கு மாற்றப்பட்டனர். பின்னர் தில்லி சுல்தானால் இவர்களை தக்காணத்தில் கிளர்ச்சியில் ஈடுபடும் இந்து மன்னர்களை அடக்குவதற்காக படைகளோடு அனுப்பப்பட்டனர். தங்கள் முதல் தாக்குதலை தார்வாடாவுக்கு அண்மையில் போசளப் பேரரசர் மூன்றாம் வீர வல்லாளனுக்கு எதிராக நடத்தினர். சகோதரர்கள் பின்னர் முனிவர் வித்யாரண்யரின் செல்வாக்கினால் மீண்டும் இந்து மதத்துக்குத் திரும்பி, தில்லி சுல்தான்களிடம் இருந்து விடுதலைக்காக பிரகடனம் செய்தனர்.\n\nமுதலாம் ஹரிஹரரால் (ஆட்சிக்காலம் 1336-1356) அவரது தலைநகராக விஜயநகரத்தை தெற்கு துங்கபத்திரை அற்றின் அருகில் நல்ல பாதுகாப்பு நிலையில் நிறுவப்பட்டது. பேரரசு 16 ஆம் நூற்றாண்டின் துவக்கத்தில் கிருஷ்ணதேவராயரின் கீழ் அதன் உச்சநிலையை அடைந்தது, இக்காலகட்டத்தில் தெலுங்கு இலக்கியம் வளர்ச்சியடைந்தது. விஜயநகர ஆட்சிக்காலத்தில் இந்துக் கோயில்கள் தென் இந்தியா முழுவதும் புதியதாக கட்டியும், விரிவாக்கமும் செய்யப்பட்டன. ஆந்திரப் பிரதேசத்தில் லேபாக்‌ஷி, திருப்பதி திருக்காளத்தி போன்ற இடங்களில் பல கட்டுமானங்கள் செய்யப்பட்டன. இவர்களின் பெரிய மற்றும் மிகவும் உயர்ந்த கட்டடத் தொகுப்பு இன்றைய கர்நாடகத்தின் ஹம்பியில் உள்ளது.\n\nSection::::முகலாயர் காலம்.\n1323 ஆம் ஆண்டில், தில்லி சுல்தான் கீயாஜ்-உத்-தின் துக்ளக் தெலுங்கு நாட்டை வெற்றி கொள்ள உலுக் கானின் தலைமையில் ஒரு பெரிய இராணுவத்தை அனுப்பினார். உலுக் கானின் தலைமையிலான படைகள் தெலுங்கு நாட்டை வெற்றிகொண்டன. 1347 ஆம் ஆண்டில், தில்லி சுல்தானுக்கு எதிரான எழுச்சி ஏற்பட்டு சுயாட்சி கொண்ட முஸ்லீம் நாடு (பாமினி சுல்தான்கள்) தென் இந்தியாவில் அலாவுதின் பாமன் சாவால் நிறுவப்பட்டது. 15 ஆம் நூற்றாண்டின் இறுதியில், சுல்தானகம் உட்பூசலால் பாதிக்கப்பட்டது. இதனால் குதுப் ஷா மரபினர் தெலுங்கு நாட்டில் சுல்தானகத்தை நிறுவி ஆந்திர வரலாற்றில் ஒரு முதன்மையான பங்கை வகித்தனர்.\n\nஇந்த மரபினர் ஆந்திரப் பிரதேசத்தை 17 ஆம் நூற்றாண்டின் துவக்கத்தில் இருந்து 16 ஆம் நூற்றாண்டின் இறுதிவரை ஆண்டனர். பாமினி சுல்தானியத்தில் பணியாற்றிய சுல்தான் குலி குதுப் ஷா, 1496 இல் ஐதராபாத்து இராச்சியத்துக்கு ஆளுநராக நியமிக்கப்பட்டார். இவரே இந்த மரபை தோற்றுவித்தவர், 1518-ல், முகமது ஷா இறந்த பிறகு, ஆளுநர் குலி குதுப் ஷா தனது சுதந்திரத்தை அறிவித்தார்.\n\n1687 ஆம் ஆண்டில், அவுரங்கசீப் படையெடுத்து தனது அரசுடன் கோல்கொண்டாவை இணைத்துக் கொண்டு, ஒரு நிசாமை (கவர்னர்) நியமித்தார். முகலாய நிசாம்களின் கட்டுப்பாட்டில் சுமார் 35 ஆண்டுகள் ஆந்திரம் இருந்தது. 1707 இல் அவுரங்கசீப்பின் இறந்தார், அதன்பின் முகலாய ஆட்சி பலவீனமடைந்து, இதனால் மாகாணங்களின் மீதான கட்டுப்பாட்டை அது இழந்தது. இது இந்தியாவின் மீது அதிகாரத்தை நிலைநிறுத்திய பிரித்தானிய கிழக்கிந்திய நிறுவனம் மற்றும் பிரெஞ்சுக் கிழக்கிந்திய நிறுவனம் ஆகியவற்றின் கட்டுப்பாட்டின் கீழ் இந்தியா வந்தது.\n\nSection::::சென்னை மாகாணம்.\nஆந்திராவின் வடக்குப் பகுதிவரையின பகுதிகள் பிரித்தானியரின் சென்னை மாகாணத்தின் ஒரு பகுதியாக மாறியது. பிறகு ஐதராபாத் நிஜாம் ராயலசீமா பகுதியில் உள்ள ஐந்து பிரதேசங்களை பிரித்தானியருக்கு விட்டுக் கொடுத்தார், நிசாம்களின் கட்டுப்பாட்டில் இருந்த ஐதராபாத்து இராச்சியத்துக்கு சுயாட்சியை பிரித்தானிய ஆட்சி ஒப்புதல் வழங்கியது. இந்த மாகாணத்தில் நில மானிய முறைமை வழக்கிலிருந்தது. இதனுடன் ஜமீந்தார் முறை குள்ளா மற்றும் கோதாவரி பகுதி எங்கும் நிஜாம்க்களின் கீழ் செயல்பட்டு வந்தது. இந்த ஜமீன்தார்கள், ஒரு நிலப்பிரபுத்துவ முறையில் ஆட்சி செய்தனர். ஜமீன்தாரி முறை சுதந்திரத்திற்குப் பின்னர் அழிக்கப்பட்டது.\n\nSection::::விடுதலைக்குப் பிறகு.\n1947 ஆம் ஆண்டு, ஐக்கிய இராச்சியத்திடம் இருந்து இந்தியா விடுதலை பெற்றது. ஐதராபாதின் முஸ்லீம் நிஜாம் எதிர்ப்புக்கு இடையில், ஐதராபாத்து இராச்சியத்தை இந்தியா படை நடவடிக்கையின் வழியாக இந்திய ஒன்றியத்தில் 1948 இல் இணைத்துக் கொண்டது. இந்தியா சுதந்திரம் அடைந்த போது, தெலுங்கு பேசும் மக்கள் (உருது ஐதராபாத்தின் சில பகுதிகளிலும் ஐதராபாத் மாநிலத்தின் ஒரு சில மாவட்டங்களில் பேசப்படுகிறது) 22 மாவட்டங்களில் இருந்தனர்: ஐதராபாத் மாநிலத்தில் ஒன்பது மாவட்டங்கள், சென்னை மாகாணத்தில் 12 மாவட்டங்கள், பிரஞ்சு கட்டுப்பாட்டு ஏனாமில் ஒரு மாவட்டம். 1953 ஆம் ஆண்டு ஆந்திர மாநிலம் சென்னை மாகாணத்தில் இருந்து, இந்தியாவின் முதல் மொழிவாரி மாநிலமாக உருவாக்கப்பட்டது. 1956 ஆம் ஆண்டில், ஆந்திர மாநிலத்துடன் ஐதராபாத் மாநில தெலுங்கு பேசும் பகுதிகள் இணைக்கப்பட்டன.\n\nSection::::மதராஸ் மனதே இயக்கம்.\nசென்னையை தமிழ் மற்றும் தெலுங்கு மக்கள் தங்களுக்குச் சொந்தமானதாக் கருதினர். 1920 களின் முற்பகுதியில், சென்னை மாகானத்தின் முதலமைச்சராக இருந்த பனகல் ராஜா கூவம் நதியே ஆந்திரா மற்றும் தமிழ்நாட்டின் இடையே எல்லை இருக்க வேண்டும் என்று கூறினார். 1928 ஆம் ஆண்டு சி. சங்கரன் நாயர் சென்னை தமிழர்களுக்கு சேர்ந்ததாக ஏன் இருக்க் கூடாது என விளக்கி மத்திய குழுவுக்கு ஒரு அறிக்கையை சமர்ப்பித்தார், ஆனால் சென்னை நகரம் தமிழ் இப்பிராந்தியத்தில் தொடரும் என்று முடிவு செய்யப்பட்டது. 1953 ஆம் ஆண்டில் முன்னாள் மதராஸ் மாகாணத்து தெலுங்கர்கள் சென்னையை ஆந்திரப் பிரதேசத்தின் தலைநகராக்க கோரி எழுப்பிய முழக்கம் 'மதராஸ் மனதே' (\"சென்னை நம்முடையது\") என்பதாகும்..\n\nSection::::ஆந்திரப் பிரதேசம் உருவாக்கம்.\nசெயல்வீரர் பொட்டி ராயலசீமா, கடலோர ஆந்திரா அகிய தெலுங்கு பேசும் பகுதிகளைச் சேர்த்து ஆந்திரப் பிரதேச தனிமாநிலத்தை உருவாக்க வாதிட்டார். பிரதமர் ஜவகர்லால் ஆந்திர மாநிலம் அமைக்க உறுதியளிக்காவிட்டால் அவர் உண்ணாவிரத போராட்டத்தை நடத்துவதாக அறிவித்தார். பிரதமர் நேரு ஆந்திர மாநிலத்தை அமைப்பது குறித்து எந்த அறிவிப்பும் வெளியிடாததால் 19 அக்டோபர் 1952 அன்று, சென்னையில் உண்ணாவிரத்த்தைத் தொடங்கினார். ஆந்திர காங்கிரஸ் கமிட்டி ஸ்ரீராமுலுவின் உண்ணாவிரதத்தை ஏற்க மறுத்தது, ஆனால் அவரது உண்ணாவிரத நடவடிக்கை பரவலாக அறியப்பட்டது. தொடர் உண்ணாவிரதத்தால் 1952 திசம்பர் 15 அன்று நள்ளிரவுக்குப் பிறகு, இறந்தார். இவர் வாழ்ந்த வீடு 126 ராயப்பேட்டை நெடுஞ்சாலை, மயிலாப்பூர், சென்னை என்ற முகவரியில் பாதுகாக்கப்பட்டு வருகிறது.\n\nஸ்ரீராமுலுவின் உடலை அடக்கம் செய்ய நடந்த இறுதி ஊர்வலம், அவரது தியாகத்தை பாராட்டியபடி. ஊர்வலம் மவுண்ட் ரோட்டை அடைந்த போது, ஊர்வலத்தில் ஆயிரக்கணக்கான மக்கள் இணைந்து ஊர்வலம் வளர்ந்தது. ஒரு கட்டத்தில் ஊர்வலத்தில் வந்தவர்கள் பொதுச் சொத்துக்களை அழிக்கத் தொடங்கினர். செய்தி விரைவில் பரவி பல இடங்களில் கலவரம் மூண்டது அனகாபள்ளி. விஜயவாடா ஆகிய இடங்களில் நடந்த துப்பாக்கிச் சூட்டில் ஏழு பேர் கொல்லப்பட்டனர். அமைதியின்மை பல நாட்கள் தொடர்ந்தது.\n\n1952 திசம்பர் 19 அன்று பிரதமர் நேரு சென்னை மாகாணத்தின் தெலுங்கு பேசும் மக்களுக்கு தனி மாநிலம் அமைக்கப்படும் என அறிவித்தார். 1953 அக்டோபர் 1 அன்று, மதராஸ் மாநிலத்தின் (கடலோர ஆந்திரா மற்றும் ராயலசீமா) தெலுங்கு பேசும் பகுதியில் பதினோறு மாவட்டங்களை பிரித்து கர்னூல்லை தலை நகராகக் கொண்டு ஆந்திர மாநிலம் அமைக்கப்பட்டது. மாநிலத்தின் முதல்வராக ஆந்திர கேசரி தங்குதுரி பிரகாசம் பந்துலு ஆனார்.\n\nSection::::ஐதராபாத் அந்திரப் பிரதேசம் இணைப்பு.\n1953 ஆம் ஆண்டு டிசம்பரில், மாநிலங்கள் மறுசீரமைப்பு ஆணையம் மொழி அடிப்படையில் மாநிலங்களை உருவாக்குவதற்கான கூடியது. மக்களின் விருப்பத்தின் காரணமாக, கமிஷன் ஐதராபாத் மாநிலத்தை ஒழித்து, அதில் உள்ள கன்னட மொழி பேசும் பகுதிகளை மைசூர் மாநிலத்தடனும், மராத்தி மொழி பேசும் பகுதிகளை பம்பாய் மாநிலத்துடனும் இணைக்குப் பரிந்துரைத்தது.\n\nமாநிலங்கள் மறுசீரமைப்பு ஆணையம் (தெ) ஐதராபாத் மாநிலத்தின் தெலுங்கு பேசும் பகுதிகளான தெலங்கானவையும் ஆந்திர மாநிலத்தையும் இணைப்பது தொடர்பாக விவாதிக்கப்பட்டது. அதில் தெலுங்கானா பகுதி மற்றும் புதிதாக உருவான ஆந்திரா பகுதி இரண்டிலும் பேசும் மொழி தெலுங்காக இருந்தபோதும் தெலுங்கானா மக்களின் விருப்பத்திற்கிணங்க இணைப்பதை தவிர்க்க வேண்டும் என தனது அறிக்கையில் 382ஆம் பத்தியில் குறிப்பிட்டிருந்தது. அவ்வறிக்கையின் 386ஆம் பத்தியில் தெலுங்கானா மக்களின் கவலைகளைக் கருத்தில்கொண்டு ஐதராபாத் மற்றும் ஆந்திராவை இரு மாநிலங்களாக வைத்துக்கொண்டு 1961 பொதுத்தேர்தலின் பின்னர் அமையும் ஐதராபாத் மாநில மக்களவையில் 2/3 பங்கினர் இணைய விரும்பினால் இவற்றை இணைக்கலாம் என தெரிவித்திருந்தது.\n\nஆனால் இந்தப் பரிந்துரையை ஏற்கமறுத்து இந்திய அரசு இரு பகுதிகளையும் இணைத்த ஒன்றுபட்ட ஆந்திரப் பிரதேச மாநிலத்தை நவம்பர்1, 1956இல் நிறுவியது.இருப்பினும் தெலுங்கானா மக்களின் கவலைகளை நீக்க இரு பகுதி மக்களுக்கும் சமமான அதிகார பகிர்வு,நிதி பகிர்வுகளை உறுதி செய்யும் பெருந்தகையாளர் உடன்பாடு (Gentlemen's agreement of Andhra Pradesh (1956) ஒன்றை அளித்தது.\nSection::::தெலங்கானா இயக்கம்.\nதெலுங்கானா மற்றும் ஆந்திர இணைந்துள்ளதற்கு எதிரான செயல்கள் 1969, 1972, மற்றும் 2009 இல் டிசம்பர் 2009 இல் ஏற்பட்டது. 2009 திசம்பர் 9 அன்று, இந்திய அரசு ஒரு தெலுங்கானா மாநிலம் அமைக்கப்படும் என அறிவித்தது. இந்த அறிவிப்புக்கு உடனடியாக கடற்கரை ஆந்திரா மற்றும் ராயல்சீமா பகுதிகளில் எதிர்ப்புக்கள் ஏற்பட்டன. இதனால் இணைப்பு முடிவு 2009 திசம்பர் 23 அன்று காலவரையின்றி தள்ளி வைக்கப்பட்டது. அரசின் இந்த ஒத்திவைப்புக்கு எதிராக தெலுங்கானா இயக்கத்தினரின் தற்கொலைகள், வேலைநிறுத்தங்களை, ஆகியவை தொடர்ந்தன.\n\nSection::::ஆந்திரப் பிரதேசத்தைப் பிரித்தல்.\n2013 சூலை 30 அன்று, காங்கிரஸ் காரியக் கமிட்டி தெலுங்கானா மாநிலத்தை உருவாக்க பரிந்துரைத்த தீர்மானத்திற்கு ஒருமனதாக ஒப்புதல் கொடுத்தது. 2014 பெப்ரவரி, பாராளுமன்றத்தில் மசோதா முன் வைக்கப்பட்டு, ஆந்திர பிரதேச மறுசீரமைப்பு சட்டம், 2014 படி வடமேற்கு ஆந்திரத்தில் இருந்து பத்து மாவட்டங்களைப் பிரித்து தெலுங்கானா மாநிலத்தை உருவாக்க அனுமதித்து, நிறைவேற்றப்பட்டது. was officially formed on 2 June 2014. மசோதா குடியரசுத் தலைவரின் ஒப்புதலைப் பெற்று, மார்ச் 1 ஆம் தேதி இந்திய அரசிதழில் வெளியிடப்பட்டது. தெலுங்கானா மாநிலம் அதிகாரப்பூர்வமாக 2 ஜூன் 2014 இல் உருவாக்கப்பட்டது.\n\nSection::::தெலங்கானா மாநிலம்.\nதெலுங்கானா மாநிலம் குறித்து விசயங்களில் முதன்மை பங்காற்றிய முக்கியப் பிரமுகர்கள்; காங்கிரஸ் கட்சி தலைவர் சோனியா காந்தி, தெலுங்கானா இராட்டிர சமிதி (டி.ஆர்.எஸ்) தலைவர் சந்திரசேகர் ராவ், தெலுங்கு தேசம் கட்சித் தலைவர் சந்திரபாபு நாயுடு, பாரதிய ஜனதா கட்சியின் சுஷ்மா சுவராஜ், வெங்கையா நாயுடு ஆவர். ஆந்திர பிரிவாக்கத்துக்காக சந்திரசேகர் ராவ் பரப்புரை இயக்கத்தை நடத்தினார். இந்த பிரச்சாரத்தினால் சந்திரபாபு நாயுடு, சோனியா காந்தி மற்றும் ஸ்வராஜ் சுவராஜ் ஆகியோர் பிளவுவுக்கு தங்கள் கட்சிகளின் ஆதரவைக் கொடுக்க வழிவகுத்தது. முன்னாள் ஆந்திர முதல்வர் நல்லாரி கிரண் குமார் ரெட்டி மற்றும் விஜயவாடா தொகுதி நாடாளுமன்ற உறுப்பினரான ராஜகோபால் போன்ற அரசியல் தலைவர்கள், பிளவை எதிர்த்தாலும், அமைதி காத்து அதை அனுமதித்ததாக அவர்களின் ஆதரவாளர்களின் நம்பிக்கை ஆகும்.\n"}
{"id": "314525", "url": "https://ta.wikipedia.org/wiki?curid=314525", "title": "நாகலோகம்", "text": "நாகலோகம்\n\nநாகலோகம் என்பது இந்து தொன்மவியலின் அடிப்படையில் நாக இனங்கள் வாழ்கின்ற பாதளம் ஆகும். புராணங்களிலும், இதிகாசங்களிலும் இந்த உலகம் பற்றிய செய்திகள் உள்ளன. இந்த உலகத்தினை ஆட்சி செய்பவர் நாகதலைவன் என்றும், நாகராஜன் என்றும் அழைக்கின்றனர். ஆட்சியாளரின் மனைவி நாகராணி என்று அழைக்கப்படுகிறார்.\n\nமகாபாரதத்தில் அர்ஜூனன் நாகஇளவரசி உலுப்பி என்பவளை திருமணம் செய்து, அரவான் என்றொரு மகன் பிறந்தான். அரவான் மகாபாரப் போரில் பலி கொடுக்கப்பட்டதாக வரலாறு கூறுகிறது. \n\nதியானத்தில் இருந்த சிவபெருமானின் தியானத்தினை பார்வதி களைத்தார். அதனால் நாக லோகத்தில் பார்வதி பிறந்து, சாபகாலம் முடிந்த பிறகு பூமியில் கோயில் கொள்ளுமாறு சிவபெருமான் சாபம் கொடுத்தார். பார்வதி நாகலோகத்தில் பிறந்து பிறகு பூமியில் குமிளங்காட்டில் கோயில் கொண்டாள் என குமிளங்காடு ஆதிநாகத்தம்மன் கோயில் தலவரலாறு கூறுகிறது. \n\n"}
{"id": "314531", "url": "https://ta.wikipedia.org/wiki?curid=314531", "title": "எசு. பி. சவாண்", "text": "எசு. பி. சவாண்\n\nசங்கர்ராவ் பாவ்ராவ் சவாண் (S.B.Chavan 14 சூலை 1920–26 பிப்ரவரி 2004) இந்திய அரசியல்வாதி. இரண்டு முறை மகாராட்டிர மாநில முதல் அமைச்சராக இருந்தவர். நடுவணரசு அமைச்சரவையில் கல்வி அமைச்சராகவும் பாதுகாப்புத்துறை அமைச்சராகவும், உள்துறை அமைச்சராகவும் நிதித்துறை அமைச்சராகவும் பதவி வகித்தவர்.\n\nSection::::இளமைக் கல்வி.\nசென்னைப்பல்கலைக் கழகத்தில் இளங்கலைப் பட்டமும் உசுமானியப் பல்கலைக் கழகத்தில் எல்.எல்.பி. பட்டமும் பெற்றார். வெள்ளையனே வெளியேறு இயக்கம் தொடங்கியபோது அதில் கலந்துகொண்டார். வழக்குரைஞராகத் தம் தொழிலைத் தொடங்கினார்.\n\n\nSection::::மேலும் பார்க்க.\nhttp://www.business-standard.com/article/news-ians/sonia-pays-tributes-to-s-b-chavan-116071400637_1.html\n"}
{"id": "314536", "url": "https://ta.wikipedia.org/wiki?curid=314536", "title": "செரிஞோலா போர்", "text": "செரிஞோலா போர்\n\nசெரிஞோலா போர் என்பது எசுப்பானிய மற்றும் பிரெஞ்சு படைகளுக்கிடையே, ஏப்ரல் 28, 1503-ல், தென்-இத்தாலியில் உள்ள பாரிக்கு அருகிலுள்ள செரிஞோலாவில் நடந்த யுத்தமாகும். கொன்சாலோ பெர்னாண்டஸ் தெ கோர்தபா தலைமையில், (2000 லான்ஸ்னெஹ்ட்டுகள், 1000-க்குமேலான ஆர்க்வெபசியர்கள் , மற்றும் 20 பீரங்கிகளை உள்ளடக்கி) 6,300 வீரர்களை கொண்ட எசுபானியப் படைகள்; லூயி தர்மான்யாக் தலைமையிலான, (கனரக ஜாந்தார்ம் குதிரைப்படை, சுவிஸ் கூலிப்படை ஈட்டிவீரர்கள், 40 பீரங்கிகளை உள்ளடக்கிய) 9,000 வீரர்களை கொண்ட பிரெஞ்சு படையை வீழ்த்தினர். லூயி தர்மான்யாக் களச்சாவு அடைந்தார். வெடிமருந்து ஆயுதங்களால் வெற்றி வசமாக்கப்பட்ட ஐரோப்பிய போர்களில், முதலாவது இந்தப்போர் ஆகும்.\n\n"}
{"id": "314544", "url": "https://ta.wikipedia.org/wiki?curid=314544", "title": "ஆம்பர் கோட்டை", "text": "ஆம்பர் கோட்டை\n\nஆம்பர் கோட்டை அல்லது ஆமேர் கோட்டை (Amer Fort or Amber Fort) () இந்தியாவின் இராஜஸ்தான் மாநிலத்தில் ஆம்பர் நகரத்தில் அமைந்துள்ளது. 4 சதுர கிலோ மீட்டர் பரப்பளவில் கட்டப்பட்டுள்ள ஆம்பர் கோட்டை இராஜஸ்தான் மாநிலத் தலைநகரான ஜெய்ப்பூர் நகரத்திலிருந்து 11 கிலோ மீட்டர் தொலைவில் ஆரவல்லி மலைத்தொடரில் அமைந்துள்ள ஆம்பர் கோட்டை ஒரு முதன்மைத் தொல்லியல் மற்றும் சுற்றுலா இடமாகும்.\n\nஆம்பர் கோட்டை பல திரட்டப்பட்டுள்ள பாதைகளுடன் கூடிய நுழைவாயிற் கதவுகளுடனும் கூடியது. கோட்டையில் பல அரண்மனைகளும், ஒரு ஏரியுடனும் கூடியது.\nஇந்த ஏரியின் நீர் ஆதாரத்தை நம்பியே கோட்டையும் அரண்மனைகளும் உள்ளது.<ref>\n"}
{"id": "314548", "url": "https://ta.wikipedia.org/wiki?curid=314548", "title": "1-புரோமோநாப்தலீன்", "text": "1-புரோமோநாப்தலீன்\n\n1-புரோமோநாப்தலீன் \"(1-Bromonaphthalene)\" என்பது CHBr என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். புரோமோநாப்தலீனின் இரண்டு மாற்றியன்களில் இதுவும் ஒன்றாகும். மற்றொரு மாற்றியன் 2-புரோமோநாப்தலீன் ஆகும். நிறமற்ற 1-புரோமோநாப்தலீன் நீர்மமானது நாப்தலீனின் பதிலீடு செய்யப்பட்ட பல வழிப்பொருள்கள் தயாரிப்பில் முன்னோடியாக இருக்கிறது.\n\nSection::::தயாரிப்பு முறை.\nநாப்தலீனுடன் புரோமின் சேர்த்து சூடுபடுத்துவதால் 1-புரோமோநாப்தலீன் உருவாகிறது:\n\nSection::::வினைகள்.\nஇச்சேர்மம் குறிப்பாக அரைல் புரோமைடுகளுடன் பல வினைகளை வெளிப்படுத்துகிறது. சயனைடு இச்சேர்மத்திலுள்ள புரோமைடை இடப்பெயர்ச்சி செய்து நைட்ரைலைக் கொடுக்கிறது. மேலும், கிரிக்னார்டு வினைப்பொருளாகவும் , கரிம இலித்தியம் சேர்மமாகவும் உருவாகிறது. 1-இலித்தியோநாப்தலீன் மேலும் இலித்தியமேற்றமடைந்து 1,8-இரு லித்தியோநாப்தலீனைக் கொடுக்கிறது. பல பெரிநாப்தலீன் சேர்மங்கள் தயாரிப்பில் 1,8-இரு லித்தியோநாப்தலீன் ஒரு முன்னோடிச் சேர்மமாகச் செயல்படுகிறது. \n"}
{"id": "314552", "url": "https://ta.wikipedia.org/wiki?curid=314552", "title": "சிவகணங்கள்", "text": "சிவகணங்கள்\n\nசிவகணங்கள் என்பவை இந்து தொன்மவியலின் அடிப்படையில் கயிலை மலையில் வசித்து வருகின்ற கணங்களாகும். சிவபெருமான் ஒன்பது யானைகளும், பதினெண் சிவகணங்களும் சூழ இருக்கிறார். \n\nசிவகணங்கள் சிவபெருமானின் கட்டளைக்குக் கட்டுப்பட்டனவாகவும், சிவனடியார்களைப் பூலோகத்திலிருந்து கைலாயத்திற்கு அழைத்து செல்வதையும், போர்களின் போது அரக்கர்களுக்கு எதிராக சண்டையிடக்கூடியனவாகவும் உள்ளன. திருவிளையாடல் புராணத்தில் சிவபெருமான் பிட்டுக்காக மண் சுமந்த படலத்தின் இறுதியில் வந்தி பாட்டியைச் சிவகணங்கள் கயிலைக்கு அழைத்துச் செல்லுவதாகக் குறிப்பிடப்பட்டுள்ளது. \n"}
{"id": "314570", "url": "https://ta.wikipedia.org/wiki?curid=314570", "title": "1458", "text": "1458\n\n1458 (MCDLVIII) பழைய யூலியன் நாட்காட்டியில் ஞாயிற்றுக்கிழமை ஆரம்பமான ஒரு சாதாரண ஆண்டாகும்.\n\n"}
{"id": "314571", "url": "https://ta.wikipedia.org/wiki?curid=314571", "title": "எட்வர்ட் ஆல்பீ", "text": "எட்வர்ட் ஆல்பீ\n\nஎட்வர்ட் ஆல்பீ (Edward Franklin Albee III 12 மார்ச்சு, 1928-16 செப்டம்பர், 2016) என்பவர் அமெரிக்காவைச் சேர்ந்த நாடக ஆசிரியர். இவர் மூன்று முறை புலிட்சர் பரிசு பெற்றவர்.\n\nSection::::பெயர்க் காரணம்.\nஇவருடைய இயற்பெயர் எட்வர்ட் ஆர்வீ ஆகும் அனால் ரீட் ,பிரான்சிசு ஆல்பீ என்ற இணையர் இவரைத் தத்து எடுத்துக் கொண்ட காரணத்தால் எட்வார்ட் ஆர்வீ என்னும் தம் பெயரை எட்வார்ட் பிராங்க்ளின் ஆல்பீ III என மாற்றிக் கொண்டார்.\n\nSection::::படைப்புகளும் பரிசுகளும்.\nதமது 30 ஆம் அகவையில் விலங்கு காட்சிக் கதை என்னும் நாடகத்தை எழுதி வெளி உலகுக்கு அறிமுகமானார். ஹு ஈஸ் அப்ரைட் ஆப் வெர்ஜினியா உல்ப் என்னும் படைப்பும் வரவேற்பைப் பெற்றது. இதற்காக பல விருதுகள் எட்வார்ட் ஆல்பிக்கு வழங்கப்பட்டன. முப்பதுக்கும் மேலான நாடகங்கள் எழுதினார். மூன்று புலிட்சர் பரிசுகளை 1967, 1975, 1994 ஆகிய ஆண்டுகளில் எட்வர்ட் ஆல்பீ பெற்றார்.\nவாணாள் சாதனைக்காக டோனி விருது 2005 ஆம் ஆண்டில் இவருக்கு வழங்கப்பட்டது.\n"}
{"id": "314575", "url": "https://ta.wikipedia.org/wiki?curid=314575", "title": "புரோமோபென்சீன்", "text": "புரோமோபென்சீன்\n\nபுரோமோபென்சீன்\"(Bromobenzene)\" என்பது CHBr என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். அரைல் ஆலைடான இச்சேர்மம், புரோமினைப் பயன்படுத்தி பென்சீனை அரோமாட்டிக் எலக்ட்ரான்நாட்ட பதிலீட்டு வினைக்கு உட்படுத்துவதன் மூலம் உருவாகிறது. நிறமற்ற அல்லது வெளிர் மஞ்சள் நிறத்தில் தெளிவான நீர்மமாக புரோமோபென்சீன் காணப்படுகிறது. மெத்தனால், டை மெத்தில் ஈதர் ஆகிய கரிமக் கரைப்பான்களில் நன்றாகவும், குளிர் நீரில் சிறிதளவும் கரையக்கூடியதாக உள்ளது. பென்சீனுடன் எத்தனை புரோமின் அணுக்கள் சேர்ந்திருந்தாலும் அல்லது கூடுதலாக பதிலீடு செய்யப்பட்டிருந்தாலும் அரிதாக சிலசமயங்களில் அவற்றை புரோமோபென்சீன் என்ற சொல்லாலேயே அழைக்கிறார்கள். \n\nSection::::தயாரிப்பு.\nதொழிற்சாலைகளில் இரும்புத்தூள் முன்னிலையில் பென்சீனுடன் புரோமினைச் சேர்த்து தொகுப்புமுறையில் புரோமோபென்சீன் தயாரிக்கிறார்கள். \n\nSection::::பயன்கள்.\nசுசுகி வினை போன்ற பலேடியம் வினையூக்க இணைப்பு வினைகள் வழியாக பீனைல் தொகுதியை அறிமுகப்படுத்துவதற்கு புரோமோபென்சீன் பயன்படுத்தப்படுகிறது.\nதொடர்புடைய கிரிக்னார்டு வினைப்பொருளான பீனைல்மக்னீசியம் புரோமைடு தயாரிப்பதற்கு புரோமோபென்சீன் பயன்படுத்தப்படுகிறது. மேலும், இதனுடன் கார்பன் டை ஆக்சைடு சேர்த்து பென்சாயிக் அமிலம் தயாரிக்கவும் பயன்படுத்தப்படுகிறது. பெருமளவில் பென்சைக்கிளிடின் தயாரிக்க உதவும் ஒரு முன்னோடிச் சேர்மமாகவும் புரோமோபென்சீன் பயன்படுத்தப்படுகிறது. \n\nSection::::மருந்தியல்.\nபுரோமோபென்சீன் ஒரு நச்சுப்பொருளாகும். இதை சுவாசிக்க நேரிட்டாலோ அல்லது தோலின் வழியாக உட்கிரகிக்கப்பட்டாலோ கல்லீரல் மற்றும் நரம்புத் தொகுதிகள் பாதிப்புக்கு உள்ளாகும் .\n"}
{"id": "314576", "url": "https://ta.wikipedia.org/wiki?curid=314576", "title": "மரபுவழி யூதம்", "text": "மரபுவழி யூதம்\n\nமரபுவழி யூதம் (\"Orthodox Judaism\") என்பது தோராவின் சட்ட, நெறிமுறை செயற்பாட்டையும் விளக்கத்தையும் \"தனயிம்\" (போதகர்), \"அமோரயிம்\" (தெரிவிப்போர்) முறைப்படி தல்மூத் நூல்களில் சட்டத்தின்படி கடைப்பிடிக்கும் வெளிப்படுத்தும் பாரம்பரிய யூத அணுகுமுறையாகும். மரபுவழி யூதம் தற்கால மரபுவழி யூதம், நெறி வழுவா யூதம் அல்லது கடுமையான யூதம் ஆகிய இயக்கங்களைக் கொண்டுள்ளது.\n\n2001 ஆண்டுப்படி, மரபுவழி யூதர்கள் மரபுவழி தொழுகைக்கூடங்களுடன் இணைந்தவர்களாக பிரித்தானிய யூதர்களில் (150,000) 50 வீதமும், இசுரேலிய யூதர்களில் (1,500,000) 26.5 வீதமும், அமெரிக்க யூதர்களில் (529,000) 13% வீதமும் உள்ளனர். இவ்வாறு தொழுகைக்கூடங்களுடன் இணைந்த மரபுவழி யூதர்கள் பிரித்தானிய யூதர் சமூகத்தில் 70% ஆகவும், அமெரிக்க சமூகத்தில் 27% ஆகவும் உள்ளனர்.\n\n\n"}
{"id": "314577", "url": "https://ta.wikipedia.org/wiki?curid=314577", "title": "நெறி வழுவா யூதம்", "text": "நெறி வழுவா யூதம்\n\nநெறி வழுவா யூதம் அல்லது கடுமையான யூதம் (\"Haredi Judaism\") என்பது மரபுவழி யூதத்தினுள் உள்ள பரந்த பிரிவும், நவீன சமய சார்பற்ற கலாச்சாரத்தின் சகல பண்புகளையும் நிராகரிக்கும் மரபுவழி யூதமாகும். இதன் அங்கத்தவர்கள் கடுமையான யூதர் எனவும் தீவிர யூதர் எனவும் அழைக்கப்படுவர். நெறி வழுவா யூதர்கள் தங்களை யூத சமயத்தின் மிகவும் நம்பிக்கைக்கு உரியவர்கள் என்று குறிப்பிட மற்றவர்கள் இக்கூற்றுக்கு தங்களுக்குரியது என்கின்றனர்.\n\n"}
{"id": "314578", "url": "https://ta.wikipedia.org/wiki?curid=314578", "title": "வீரனார்", "text": "வீரனார்\n\nகாவல் தெய்வம்\n\nநெற்றியில் திருமண் அல்லது திருநீறு , வால் ஓங்கிய கையும்,\nநின்ற அல்லது அமர்ந்த நிலையில் வீற்றிருப்பார் இது இரண்டு வகையான நினைவுகளை குறிப்பதாக கருதப்படுகிறது குதிரை வாகனத்துடன் ( பெரும்பாலும் குதிரை சுதைகள் கோவிலுக்கு வெளியே உள்ளது) உள்ளார். பொதுவாக இப்பழக்கம் மக்கள் தன் ஊரை விட்டு புலம்பெயர்ந்து செல்லும் போது பிடி மண்ணையும் கொண்டுவந்து குல வழிபாட்டுக்காக ஒரு கோயிலை உருவாக்குவார்\n\nவரலாறு\n\nவீரனார் என்பது தமிழ் சமூக மக்களிடையே பரவலாக காணப்படும் குலதெய்வ வழிபாடு தெய்வமாகும் இந்த பழக்கம் பரவலாக தொண்டை நாட்டு மக்களிடையே பெரிதும் காணப்படுகிறது பொதுவாக வீரனார் கோயில்கள் அனைத்தும் வட திசையை நோக்கியே காணப்படும் தன் குலத்திற்காக பாடுபட்ட முன்னோர்களை இவ்வாலயங்கள் குறிக்கும் விதமாக எழுப்பப்பட்டன அதுவே பிற்காலத்தில் குலதெய்வ வழிபாடு ஆகும் பொதுவாக கையில் அரிவாளுடன் வெள்ளை குதிரை அருவாள் வெள்ளை நாய் ,வெள்ளை , குதிரையை கொண்டிருப்பார் மேலும் இவருக்கு சாராயம் சுருட்டு போன்றவைகளை வைத்து கிடாய் வெட்டி படையல் போடுவர்.\n\nபெரும்பாலான கோவில்களில் வீரனாரின் பெண் துணையாக\nஒன்று அல்லது இரண்டு பெண் தெய்வங்கள் கோவிலுக்கு வெளியே லட்சுமி உருவத்தில் அமைக்கப்பட்டுள்ளது.\n\nவட தமிழகத்தின் பிற பகுதிகளிலும் வீரனார் வழிபாடு சிற்சில இடங்களில் உள்ளது .\nமுதலியார் ,வெள்ளாளர் ,பறையர் என அனைத்து சமுதாய மக்களும் வழிபட்டு வருகின்றனர் ஆனால்பிரதானமாக வன்னியர் சமூகம் வீரனாரை வழிபட்டு வருகின்றனர் \n\nசில முக்கியமான கோவில்கள்:\n\nஉட்கோட்டை வீரனார் கோயில்\n\nகிநாமங்கலம் வீரனார் கோயில்\n\nதண்டலை வீரனார் கோயில்\n\nகழுவந்தோண்டி வீரனார் கோயில்\n\nசிறுகடம்பூர் வீரனார் கோயில்\n\nதண்டலை வீரனார் கோயில்\n\nதாமரங்கோட்டை வீரனார்\n\nபொன்பரப்பி வீரனார் கோயில் \n\nசிதம்பரம் வீரனார் கோயில் \n\nஆலத்தூர் அய்யனார், வீரனார் கோயில்\n\nஆலத்தூர் வீரனார் (பட்டுகோட்டை)\n\nகாசாங்காடு வீரனார் (பட்டுகோட்டை)\nSection::::வெளி இணைப்புகள்.\nகுலதெய்வம் - வீரனார், இது எங்க சாமி - அறிவுமதி\n"}
{"id": "314586", "url": "https://ta.wikipedia.org/wiki?curid=314586", "title": "குன்னத்தூர் கோத பரமேசுவரர் கோயில்", "text": "குன்னத்தூர் கோத பரமேசுவரர் கோயில்\n\nகுன்னத்தூர் கோத பரமேசுவரர் கோயில் என்பது திருநெல்வேலி நகர் தொடருந்து நிலையத்திலிருந்து இரண்டு கிமீ தொலைவில் அமைந்துள்ள சிவாலயமாகும். இச்சிவாலயம் நவகைலாயங்களில் ஒன்றாகவும், ராகு தலமாகவும் கருதப்படுகிறது.\n\nSection::::சன்னிதிகள்.\nஇச்சிவாலயத்தின் மூலவர் கோத பரமேசுவரர், அம்மன் சிவகாமி இருவருக்கும் தனித்தனி சன்னிதிகள் உள்ளன. இறைவன் சன்னிதி கிழக்கு நோக்கியும், அம்மன் சன்னிதி தெற்கு நோக்கியும் அமைந்துள்ளன.\n\n\n"}
{"id": "314593", "url": "https://ta.wikipedia.org/wiki?curid=314593", "title": "முசுகுந்த வேளாளர்", "text": "முசுகுந்த வேளாளர்\n\nமுசுகுந்த வேளாளர் சமூகத்தினை அறிந்து கொள்ள முதலில் பூம்புகாரைத் தலைநகராகக் கொண்டு தமிழகத்தை ஆண்ட முசுகுந்த சோழனைப் பற்றித் தெரிந்து கொள்வது மிக அவசியமானது.\n\nSection::::முசுகுந்த சோழனின் கதை.\nமுசுகுந்த சோழன் சங்ககாலத்திற்கு முந்தைய சோழ அரசனாவான். இவனைப் பற்றிச் சிலப்பதிகாரத்தின் புகார் காண்டத்தில் கூறப்பட்டுள்ளது.\n\nமுன்னொரு காலத்தில் இவன் குரங்காகப் பிறந்தான். அப்பொழுது சிவனும் பார்வதியும் அமர்ந்த வில்வ மரத்தின் மீது ஏறி அதனை உலுக்கியதால், வில்வ இலைகள் இறைவன் மீதும் இறைவி மீதும் விழுந்தது. இதனால் மனம் குளிர்ந்த சிவன் மறுபிறவியில் நீ முசுகுந்த சோழன் எனும் அரசனாய்ப் பிறந்து உலகாள்வாய் என வரமளித்தார்.\nஅவனே முசுகுந்தன்.\n\nசிறந்த சிவ பக்தன். அசுர தேவ போரில் தேவர்களுக்கு உதவி செய்து இந்திரன் பூசித்து வந்த ஏழு சிவலிங்கங்களையும் பூம்புகார்ப் பட்டினத்தைக் காவல் செய்யும் பூதத்தினையும் பெற்றான்.\nவெள்ளிடைமன்றம்(திருட்டு வெளியாக்கும்), இலைஞ்சிமன்றம் (கூன், குறள், ஊமை, செவிடு, பெருவியாதி போக்கும்), நெடுங்கல்மன்றம் \n(நஞ்சருந்தல், பாம்பு கடித்தல், பேய் பிடித்தல் நீக்கும்), பூதசதுக்கம் (பொய்த்தவஞ் செய்வோர், பிறர் மனை நயப்போர், பொய்யுரைப்போர், புறங்கூறுவோர், தண்டனை அடையவும்), பாவைமன்றம் (அரசன் நீதிதவறினாலும், அரசனுக்குத் தீங்கு நேரிடுவதாயிருந்தாலும் பாவை நின்றலும்) என்னும் ஐவகை மன்றங்களையும் புகார்ப் பட்டினத்தில் தாபித்தவன்.\n\nSection::::முசுகுந்த நாடு.\nமுசுகுந்த சோழனால் நிர்மானிக்கப்பட்டு சைவவேளாளர்களிடம் கையளிக்கப்பட்ட நாடு முசுகுந்த நாடு.\n\nதற்போதைய பட்டுக்கோட்டை வட்டத்தில் உள்ள 36 வெள்ளாள கிராமங்களும் அதனை சுற்றி உள்ள ஊர்களும் முசுகுந்த நாடு ஆகும். இதன் தலைநகரம் முசிரி ஆகும். இங்கு முசுகுந்த சோழனால் கட்டப்பட்ட சிவனாலயம் இன்றும் உள்ளது.\nஇவ்வாலயம் முசிரி கைலாசநாதர் கோவில் என்று அழைக்கபடுகிறது. இங்கு உள்ள லிங்கம் இந்திரனிடம் இருந்து பெற்ற லிங்கம்.\n\nSection::::முசுகுந்த வளநாடு தோன்ற காரணம்.\nஒருமுறை முசுகுந்த சோழனுக்கு தீராத தோல் நோய் ஏற்பட்டது. நாட்டில் உள்ள மருத்துவர்கள் பலர் சிகிச்சை அளித்தும் பலனில்லாமல் போனது.\nபிறகு, அமைச்சர்களின் ஆலோசனைப்படி பல புன்னிய தலங்களுக்கு சென்றான்.\nஅப்பொழுது, இராமேஷ்வரம் செல்ல தீரமாணித்து தற்போதைய முசுகுந்த வளநாடு வழியாக சென்றான். தற்போதைய முசுகுந்த நாடு பெரிய வனப்பகுதியாக இருந்தது. \nகளைப்பினால் வீரர்களும் அரசனும் ஓய்வெடுத்தனர்.\nஅப்பொழுது , முசுகுந்தன் ஒரு காட்சியை கண்டான்.\n\" ஒரு தோல் நோய் கண்ட நாய் சேருநிறைந்த நீரில் நீராடி அதன் தோல் நோய் நீங்கி சென்றது\"\nஇதனை கண்ட முசுகுந்தன் அந்த சேற்றில் குளித்து தன்னுடைய நோய் நீங்கி சுகம் கண்டான்.\nவீரர்களுக்கு நான் இராமேஷ்வரம் சென்று திரும்பி வருவதற்குள் இந்த இடத்தில் தீர்த்த குளம் உருவாக்க வேண்டும் என உத்தரவிட்டு சென்றான்.\n\nபிறகு, இராமேஷ்வரம் சென்று வந்து அங்கு இந்திரனிடம் இருந்து பெற்ற லிங்கத்தை நிருவி ஆலயம் எழுப்பினான்.\n\nஅந்த கோவிலையும் அந்த பகுதியினையும் நிர்வகிக்க புகார் நகர சைவ வேளாளர் குடும்பம் நான்கு பேரையும் வீரர்களையும் கொடுத்து தனி சோழவள நாடாக நிர்மாணித்தான்.\n\nSection::::முசுகுந்த வளநாட்டு ஊர்களின் பெயர்கள்.\nமுசிறி 32 கிராமங்கள் என்பது பழைய எண்ணிக்கையின் திரட்டு. தற்போது பிற்சேர்க்கையில் அது 36 ஆகவும் 40 ஆகவும் 42 ஆகவும் உயர்ந்ததாக கூற்று. இன்னும் சரி வர அனைத்து தகவல்களும் கிடைக்கப்பெறவில்லையாதலால் இங்கு பழைய கிராமங்களின் பெயர்கள் மட்டும் பட்டியலிடப்பட்டுள்ளன\n.28.நெம்மேலி,அண்டமி,ஆத்திக்கோட்டை\n,ஆலடிக்குமுளை \n,ஆலத்தூர்\n,ஆலம்பள்ளம்\n,ஏனாதி\n,கட்டயங்காடு,கருப்பூர்\n,காசாங்காடு\n,கீரத்தூர்\n,கீழக்குறிச்சி\n,சிலம்பவேளாங்காடு\n,சுந்தம்பட்டி\n,சூரங்காடு\n,சூரப்பள்ளம்\n,செங்கபடுத்தான்காடு\n,செண்டாங்காடு\n,செம்பாளூர்\n,செவந்தன்பட்டி\n,தாமரங்கோட்டை\n,திட்டக்குடி,\n\nநாட்டுச்சாலை\n,பட்டிக்காடு\n,பள்ளத்தூர்\n,பழைய மதுக்கூர்\n,பாளமுத்தி\n,புதுக்கோட்டை உள்ளூர்\n,புலவஞ்சி\n,மட்டங்கால்\n,மன்னங்காடு\n,மூத்தாக்குறிச்சி\n,வாட்டாகுடி\n,விக்ரமம் \nவெண்டாக்கோட்டை மேலும் பட்டுக்கோட்டையின் புறநகர் பகுதிகளான\nலட்சத்தோப்பு\nமற்றும் சில பகுதிகளில் பெரிய அளவில் வாழ்கின்றனர்.\n\nSection::::முசுகுந்த வளநாட்டு புகழ்மிக்க ஆலயங்கள்.\nமுசிரி கைலாசநாதர் ஆலயம்.\n,தாமரங்கோட்டை கண்டேசுவரர் ஆலயம்\n,மஞ்சவயல் முருகன் ஆலயம்\n,தாமரங்கோட்டை தீக்குதித்த அம்பாள்\n,தாமரங்கோட்டைட வீரனார் ஆலயம்\n,வெண்டாக்கோட்டை முருகன் ஆலயம்\n,ஆலத்தூர் வீரனார் ஆலயம்\n,காசாங்காடு முத்துமாரி அம்மன் ஆலயம்\n,கீழக்குறிச்சி சிவன் மற்றும் ஆனந்தவள்ளி ஆலயம்\n,விக்ரமம் ஸ்ரீ முத்துமாரி அம்மன் ஆலயம்\n,சிலம்பவேளான்காடு முருகன் ஆலயம்\n,மதுக்கூர் அருள் மிகு ஸ்ரீ பெரமையா கோயில்\n,பட்டுக்கோட்டை நாடியம்மன் ஆலயம்\n,பொது ஆவுடையார் ஆலயம்.\n\nSection::::சுற்றுலா தலங்கள்.\nஆலத்தூர் வீரனார் ஆலயம்\n,முசிரி கைலாச நாதர் ஆலயம்\n, தாரங்கோட்டை கண்டேசுவரர் ஆலயம்\n,மனோரா\n,ஏரிப்புறகரை (கடற்கரை தாமரங்கோட்டை)\n,தாமரங்கோட்டை அலையாத்தி காப்பு காடு(mutthupet reserved forest)\n,மஞ்சவயல் முருகன் ஆலயம்\n,ராஜாமடம்\n,பூசாரிக்காடு வைரவர் கோவில்\n,வௌவ்வாள் சரணாலயம்( பரக்கலகோட்டை)\n,வலசை பறவைகள்(அமரிகுளம்)"}
{"id": "314595", "url": "https://ta.wikipedia.org/wiki?curid=314595", "title": "தென்திருப்பேரை கைலாசநாதர் கோயில்", "text": "தென்திருப்பேரை கைலாசநாதர் கோயில்\n\nதென்திருப்பேரை கைலாசநாதர் கோயில் என்பது திருநெல்வேலி மாவட்டத்தில் அமைந்துள்ள சிவாலயமாகும். இச்சிவாலயம் தமிழகத்தின் நவ கைலாயங்களுள் ஏழாவது தலமாகும். இத்தலத்தின் மூலவர் கைலாசநாதர் என்றும், அம்மன் அழகிய பொன்னம்மை என்றும் அழைக்கப்படுகின்றார்.\n\nSection::::தலவரலாறு.\nஅகத்திய முனிவரின் சீடர்களில் முக்கியமானவரான உரோமச முனிவர் தன் குருவான அகத்தியரின் உதவியுடன் சிவபெருமானை நேரில் தரிசித்து, அதன் மூலம் முக்தி அடைய வேண்டும் என்று விரும்பி தனது குருவிடம் அதற்கான வழிமுறைகளைக் கேட்டதாகவும். அதற்கு அகத்திய முனிவரும் தாமிரபரணி ஆற்றில் 9 தாமரை மலர்களை மிதக்க விட்டு அவை ஒவ்வொன்றாக கரை ஒதுங்கும் இடங்களில் சங்கு மூலம் நீராடி நவக்கிரகங்களின் வரிசையில் சிவபெருமானை வழிபட்டால் சிவபெருமானின் காட்சி கிடைக்கும் என்றும் அதன் மூலம் முக்தி அடையலாம் என்று சொல்லி 9 தாமரை மலர்களை தாமிரபரணி ஆற்றில் மிதக்க விட்டதாகவும் அந்த மலர்களை தொடர்ந்து சென்ற உரோமச முனிவரும் தனது குரு கூறியபடி வழிபட்டு முக்தி அடைந்தார் என்றும் அப்படி அம்மலர்களில் ஏழாவது மலர் கரை ஒதுங்கிய இடம் இத்தலமாகும்.\n"}
{"id": "314600", "url": "https://ta.wikipedia.org/wiki?curid=314600", "title": "சபேனா ஒஒ-ஏயுபி ஆஸ்டெண்ட் பொறிவு", "text": "சபேனா ஒஒ-ஏயுபி ஆஸ்டெண்ட் பொறிவு\n\nசபேனா ஜங்கர்சு யூ 52 விபத்து (\"Sabena OO-AUB Ostend crash\") எனும் இது, 1937-ஆம் ஆண்டு, நவம்பர் 16-இல் நடந்த ஒரு வானூர்தி விபத்தாகும். பெல்ஜியம் ஏயர்லைனர் நிறுவனத்துக்கு சொந்தமான \"சபேனா ஏயர்லைனர்\" இயக்கி வந்த ஜங்கர்சு யூ 52/3m (\"Junkers Ju 52/3m\") வகையைச் சார்ந்த, (\"பதிவு எண்:-OO-AUB\") வானூர்தி ஒன்று, பெல்ஜியத்தின் ஆஸ்டெண்ட் எனும் நகரத்தின் அருகே, மோசமான வானிலைக் காரணமாக விபத்துக்குள்ளானது. ஜெர்மனியின் நான்காவது பெரிய நகராமான கோல்ன் என்ற மாநகரிலிருந்து, இங்கிலாந்தின் தலைநகர் இலண்டனுக்கு வான்ப் பயணம் மேற்கொண்டபோது நிகழ்ந்த இவ்விபத்தில், 7 பயணிகளும், 4 பயணச் சேவைப் பணியாளர்களும், மற்றும் தரையில் ஒரு சேவைப் பணியாளருமாக மொத்தம் 12-பேர்கள் கொலையுண்டனர்.\n"}
{"id": "314602", "url": "https://ta.wikipedia.org/wiki?curid=314602", "title": "குரும்பர்", "text": "குரும்பர்\n\nகுறும்பர் என்பவர்கள் இந்திய நாட்டில் தமிழ்நாடு மாநிலத்தில் நீலகிரி மாவட்டத்தில் அமைந்துள்ள மலைப்பகுதியில் வாழும் பழங்குடி மக்கள் ஆவர். இப்பகுதியில் இவர்களைப்போல் கோத்தர், தோடர், இருளர், பனியர் மற்றும் காட்டு நாயக்கர் போன்ற பழங்குடி மக்களும் வாழுகிறார்கள். இவர்கள் காட்டில் கிடைக்கும் பொருட்களைச் சேகரித்துத் தங்களின் தேவைகளைப் பூர்த்தி செய்துகொள்கிறார்கள். இவர்களின் மொழி குறும்பா மொழி எழுத்துவடிவில் இல்லாமல் பேச்சு வடிவிலேயே உள்ளது. அதனால் குன்னூர் பள்ளி ஆசிரியர்கள் இவர்களுக்காக அகரமுதலி ஒன்றை உருவாக்கி வெளியிட்டுள்ளனர்.\n\nதற்போது கோவை மாவட்டத்தில் மதுக்கரை அருகில் உள்ள குளத்துப்பாளையம், குரும்பபாளையம், வேடபட்டி அருகிலுள்ள குரும்பபாளையம், பெரியநாயக்கன்பாளையம் அருகில் உள்ள பூச்சியூர், தேவையம்பாளையம், கஸ்தூரிபாளையம் ஆகிய ஊர்களிலும் வசித்து வருகின்றனர்.\n"}
{"id": "314604", "url": "https://ta.wikipedia.org/wiki?curid=314604", "title": "அறை (துப்பாக்கி)", "text": "அறை (துப்பாக்கி)\n\nசுடுகலனை சுடுவதற்குமுன், குழல் அல்லது சுடும் உருள்கலனின் பின்புறத்தில்,வெடிபொதி செருகப்படும் (புகுத்தப்படும்) பகுதியை தான் அறை (chamber) என்பர். மரைத் துப்பாக்கிகள் மற்றும்  கைத்துப்பாக்கிகளின்  குழலில் பொதுவாக ஒரேஒரு அறை தான் இருக்கும். ஆனால் சுழல் கைத்துப்பாக்கிகளில், குழலில் அறை இருப்பதற்கு பதிலாக, உருள்கலனில் பல அறைகள் கொண்டிருக்கும். \n\n"}
{"id": "314615", "url": "https://ta.wikipedia.org/wiki?curid=314615", "title": "உருள்கலன் (துப்பாக்கி)", "text": "உருள்கலன் (துப்பாக்கி)\n\nசுடுகலங்களில், உருள்கலன் (cylinder) என்பது சுழல் கைத்துமுக்கியில், பல அறைகள் கொண்டிருக்கும் சுழலகூடிய பகுதியாகும். சுழல் கைத்துமுக்கியின் மத்திய அச்சில் இது சுழன்று, ஒவ்வொரு அறையையும் குழலையும் நேர்கோட்டில் நிறுத்தி, சுடுவதற்கு வித்திடுகிறது. ஒவ்வொரு முறையும் இதை சுற்றிவிடுகையில், சரியாக 60° சுற்றுவதால் (ஆறு-தோட்டா கொண்டவை), எப்போதுமே ஏதேனும் ஒரு அறையில் இருக்கும் வெடிபொதி வெடிக்க தயாராக இருக்கும்.\n\nபொதுவான விதியின்படி, துப்பாக்கியிலிருந்து உருள்கலன்களை (சுத்தம் செய்ய தவிர்த்து) கழற்றமுடியாத வகையில்தான் வடிவமைக்கப் பட்டிருக்கும்.\n\nSection::::வடிவமைப்புகள்.\nSection::::உடைபடும் இயக்க வடிவம்.\nஇவ்வகை துப்பாக்கிகளில், உருள்கலனில் கீழ்-முன் பகுதியில் கீல் கொண்டு இணைக்கப்பட்டிருக்கும். பூட்டை தளர்த்தி, குழலை கீழாக அழுத்தினால், உருள்கலன் மேலே வரும் - இது உருள்கலனின் பின்புறத்தை குண்டேற்றுவதற்கு ஏதுவாக திறந்து காட்டும்.\n\n\n"}
{"id": "314619", "url": "https://ta.wikipedia.org/wiki?curid=314619", "title": "கோடகநல்லூர் கைலாசநாதர் கோயில்", "text": "கோடகநல்லூர் கைலாசநாதர் கோயில்\n\nகோடகநல்லூர் கைலாசநாதர் கோயில் திருநெல்வேலி மாவட்டம், கோடகநல்லூர் ஊராட்சிக்குட்பட்ட கோடகநல்லூரில் அமைந்துள்ள சிவாலயமாகும். இச்சிவாலயம் நவகைலாயங்களில் ஒன்றாகவும், செவ்வாய் தலமாகவும் கருதப்படுகிறது.\n\nSection::::சன்னிதிகள்.\nஇச்சிவாலயத்தின் மூலவர் கைலாசநாதர், அம்மன் சிவகாமி அம்பாள். இருவருக்கும் தனித்தனி சன்னிதிகள் உள்ளன. \n\n\n"}
{"id": "314621", "url": "https://ta.wikipedia.org/wiki?curid=314621", "title": "புரோமோகுளோரோபென்சீன்", "text": "புரோமோகுளோரோபென்சீன்\n\nபுரோமோகுளோரோபென்சீன் \"(Bromochlorobenzene)\" சேர்மம் மூன்று இடவமைப்பு மாற்றியன்களைக் கொண்டுள்ளது. அவை,\n\n\nஇவை முறையே ஆர்த்தோ-புரோமோகுளோரோபென்சீன், மெட்டா-புரோமோகுளோரோபென்சீன், பாரா-புரோமோகுளோரோபென்சீன் என்ற பொதுப்பெயர்களாலும் அழைக்கப்படுகின்றன. ஐயுபிஏசி முறையில் இவை முறையே 1-புரோமோ-2-குளோரோபென்சீன், 1-புரோமோ-3-குளோரோபென்சீன், 1- புரோமோ-4-குளோரோபென்சீன் என்றும் அழைக்கப்படுகின்றன.\n"}
{"id": "314629", "url": "https://ta.wikipedia.org/wiki?curid=314629", "title": "அலங்காரப் புறா", "text": "அலங்காரப் புறா\n\nஅலங்காரப் புறாக்கள் (\"Fancy pigeon\") அனைத்தும் மாடப்புறாவிலிருந்தே உருவாயின. இவை சுமார் 1100 வகை இருப்பதாகக் கூறப்படுகிறது. அளவு, வடிவம், நிறம் மற்றும் குணாதிசயங்களுக்காக இவை புறா வளர்ப்புப் பிரியர்களால் வளர்க்கப்படுகின்றன. சார்லஸ் டார்வின் உயிரினங்களின் தோற்றம் புத்தகத்தை எழுதுவதற்கு மூன்று வருடங்களுக்கு முன் பனிப் புறாக்களை வளர்த்தார்.\n\nSection::::புறாக் கண்காட்சிகள்.\nஉலகம் முழுவதும் நடத்தப்படும் உள்நாட்டு, பன்னாட்டு புறாக் கண்காட்சிகளில் நடைபெறும் போட்டிகளில் புறா வளர்ப்பாளர்கள் தங்களது புறாக்களைக் காட்சிப்படுத்துகின்றனர்.\n\nSection::::அலங்காரப் புறா இனங்கள்.\nஇந்த வகைப்படுத்தல் ஆஸ்திரேலிய முறையைப் பின்பற்றியுள்ளது.\n\nSection::::ஆசிய இறகு மற்றும் குரல் புறாக்கள்.\nஇவ்வகைப் புறாக்கள் ஆசியப் பகுதியில் தோன்றின.\n\nSection::::வண்ணப் புறாக்கள்.\nஇவ்வகைப் புறாக்கள் ஜெர்மனியில் தோன்றின\n\nSection::::சுருள்கள் மற்றும் ஆந்தைகள்.\nஇவ்விடத்தில் சுருள் என்பது அவற்றின் மார்பில் காணப்படும் சுருள் இறகைக் குறிக்கிறது. இவ்வகைப் புறாக்கள் சிறிய மூக்கிற்காக அறியப்படுகின்றன.\n\n\nSection::::பவுட்டர் மற்றும் கிராப்பர் வகைப் புறாக்கள்.\nஇவ்வகைப் புறாக்கள் பெரிய அளவிலான காற்றுப்பைக்காக அறியப்படுகின்றன.\n\n\nSection::::ஃப்ளையிங் டம்லர் மற்றும் கர்ணப் புறாக்கள்.\nஇவை பறத்தல், கண்காட்சி முதலிய பல்வகைப் பயன்களுக்காக வளர்க்கப்படுகின்றன.\n\nSection::::ஊணுக்காக வளர்க்கப்படும் புறாக்கள்.\nஇந்த வகைப் புறாக்கள் ஊணுக்காக வளர்க்கப்படுகின்றன.\n\n\n"}
{"id": "314633", "url": "https://ta.wikipedia.org/wiki?curid=314633", "title": "அப்ரமாஞ்சி", "text": "அப்ரமாஞ்சி\n\nஅப்ரமாஞ்சி (\"Valeriana wallichii\") என்றழைக்கப்படும் இந்த மூலிகைத் தாவரம் இந்தியாவை தாயகமாகக் கொண்டது. இத்தாவரத்தை மருந்திற்காக, மத்திய, மற்றும் கிழக்கு ஐரோப்பாவிலும், இந்தியாவின் மேற்கு இமாலயம், மற்றும் காசுமீரிலும் பயிரிடப்படுகிறது. கடல் மட்டத்திலிருந்து சுமார் 2400–2700 மீட்டர் உயரத்தில் இம்மூலிகைத் தாவரங்கள் வளருகின்றன. விதைகள் மூலம் வசந்த காலத்தில் பயிரிடப்படும் இத்தாவரத்தின் தரையடித்தண்டு 2 ஆண்டுகளுக்குப் பின்னர் இலையுதிர் காலத்தில் சேகரிக்கப்படுகிறது.\n\nSection::::வேதிப்பொருட்கள்.\nஅப்ரமாஞ்சி தாவரத்தில் எளிதில் ஆவியாகும் எண்ணெய்கள் உள்ளன. போர்னைல் அசிடேட் (\"Phenyl acetate\"), பீட்டர் கேரிபில்லின், இரிடாய்டுகள் (\"iridoid\") , வெலிபோட்டிரியேட்கள், வால்டிரேட், ஐசோவால்டிரேட் மற்றும் ஆல்கலாய்டுகள் (\"alkaloid\") (நைதரசன் கொண்ட வளைய மூலக்கூற்று தாவர வேதிப்பொருள்), ஆகியவை உள்ளன. இவை மருத்துவ குணங்களின் அடிப்படையாகும்.\n"}
{"id": "314638", "url": "https://ta.wikipedia.org/wiki?curid=314638", "title": "ஜி. பட்டு ஐயர்", "text": "ஜி. பட்டு ஐயர்\n\nஜி. பட்டு ஐயர் (ஏப்ரல் 26, 1906 - ) தமிழ் நாடக, திரைப்பட நடிகரும், இயக்குநரும் ஆவார். இவர் அம்மாஞ்சி பட்டு ஐயர் என்றும் அழைக்கப்பட்டார்.\n\nSection::::வாழ்க்கைக் குறிப்பு.\nபட்டு ஐயர் 1906 ஏப்ரல் 26 இல் நாகப்பட்டினத்தில் பிரபலமான வணிகராக இருந்த என். கணேசய்யர் என்பவருக்குப் பிறந்தார். பள்ளியில் படிக்கும் போதே இசை, மற்றும் நாடகங்களில் இவருக்கு அதிக நாட்டம் இருந்தது. பள்ளிக்கூட நாடகங்களில் முக்கிய பாத்திரங்கள் ஏற்று பரிசுகளும் பெற்றிருக்கிறார். இவரும் நாகை மணி என்ற பெயரில் திரைப்படப் பாடல்கள் எழுதி வந்த எம். எஸ். மணி என்பவரும் மற்றும் சில நண்பர்களும் இணைந்து நாடகக் குழு ஒன்றை நிறுவி நாகப்பட்டினம், மாயவரம், திருவாரூர் போன்ற இடங்களில் நாடகங்களை நடத்தி வந்தனர்.\n\nSection::::திரைப்படங்களில்.\nஇவரது நாடகம் ஒன்றைக் காண வந்த ராவ்பகதூர் கே. எஸ். வெங்கட்ராமய்யர் என்பவர் இவரது நடிப்பைக் கண்டு, தனது பேத்தியின் கணவரான இயக்குநர் கே. சுப்பிரமணியத்திடம் இவரைத் திரைப்படங்களில் நடிக்கப் பரிந்துரைத்தார். அப்போது கே. சுப்பிரமணியம் மதுரை முருகன் டாக்கீசுக்காக கல்கத்தா சென்று நவீன சாரங்கதாரா என்ற திரைப்படத்தை தயாரித்துக் கொண்டிருந்தார். அப்படத்தில் பட்டு ஐயருக்கு நடிக்க சந்தர்ப்பம் கொடுத்ததோடு மட்டுமன்றி தன் உதவி இயக்குநராகவும் நியமித்தார். நவீன சாரங்கதாராவில் கதாநாயகி எஸ். டி. சுப்புலட்சுமியின் தந்தை சித்திரசேனனாக நடித்தார். இத்திரைப்படம் 1936 இல் வெளிவந்தது. இதே வேளையில் கே. சுப்பிரமணியத்தின் நவீன சதாரம் திரைப்படத்தில் கள்வர் தலைவனாக நடித்தார். இத்திரைப்படம் 1935 இல் வெளிவந்தது. பின்னர் பக்த குசேலாவில் எஸ். எஸ். மணி பாகவதர் சாந்தீப முனிவராக நடிக்க பட்டு ஐயர் அவரது சீடராக நடித்தார். இதன் பின்னர் மெட்ராஸ் யுனைட்டட் ஆர்ட்டிஸ்டு நிறுவனத்தின் மிஸ்டர் அம்மாஞ்சி (1937) என்ற முழு நீள நகைச்சுவைத் திரைப்படத்தில் அம்மாஞ்சி என்ற பாத்திரத்தில் நடித்துப் பெரும் புகழ் பெற்றார். எஸ். டி. சுப்புலட்சுமி அத்தங்காளாக இதில் நடித்திருந்தார். சேவாசதனம் (1938) திரைப்படத்தில் வக்கீல் பத்மநாபனாக நடித்தார். பத்மநாபனின் மனைவியாக ஜெயலட்சுமி வரதாச்சாரி என்பவர் நடித்தார். தொடர்ந்து அனந்த சயனம் (1942) படத்தில் நாடோடி மக்களின் தலைவனாகவும், பர்த்ருஹரியில் விக்ரமாதித்திய மன்னனாகவும், மானசம்ரட்சணம் படத்தில் கதாநாயகி சுப்புலட்சுமியின் சகோதரனாகவும் நடித்தார்.\n\nரிஷ்யசிருங்கரில் விபாண்டக முனிவர் வேடத்தில் நடித்த பட்டு ஐயர், காமதேனுவில் வயதான சமீன்தார் வேடத்தில் நடித்தார். ஆர்.கே.எஸ் பிக்சர்சின் குண்டலகேசியில் நடித்த பின்னர் சிறீகமல் புரடக்சன்சாரின் மகாத்மா உதங்கர் திரைப்படத்தில் சிறு வேடத்தில் நடித்ததோடு, அத்திரைப்படத்தின் இயக்குநராகவும் பணியாற்றினார்.\n\nஜெமினியின் அபூர்வ சகோதரர்கள் (1949) திரைப்படத்தில் முக்கிய பாத்திரங்களில் ஒன்றான மருத்துவர் வேடத்தில் நடித்தார்.\n\nபின்னாளில், ஒளிப்பதிவாளரும் இயக்குநருமான கர்ணனுக்கு உதவியாக படத் தயாரிப்புப் பணிகளில் ஈடுபட்டார்.\n\nSection::::குடும்பம்.\nபட்டு ஐயருக்கு ஒரு மகனும், மூன்று பெண்களும் உள்ளனர். இவரது சகோதரர் ஜி. ராமச்சந்திரன் உதவி இயக்குநராகப் பணியாற்றியவர்.\n\n\n"}
{"id": "314645", "url": "https://ta.wikipedia.org/wiki?curid=314645", "title": "எம். டி. பார்த்தசாரதி", "text": "எம். டி. பார்த்தசாரதி\n\nஎம். டி. பார்த்தசாரதி (\"M.D. Parthasarathy\") (பிறப்பு: செப்டம்பர் 21, 1910 - ஆகத்து 1963) கருநாடக இசைக் கலைஞரும், தமிழ்த் திரைப்பட இசையமைப்பாளருமாவார். திரைப்படப் பாடகர், திரைப்பட நடிகர், நாடக நடிகர் எனும் பரிமாணங்களையும் கொண்டிருந்தவர்.\n\nSection::::இசையாளர்.\nஎம். டி. பார்த்தசாரதி அண்ணாமலைப் பல்கலைக் கழகத்தில் \"சங்கீத பூஷணம்\" பட்டம் பெற்றவர். 'தஞ்சாவூர் நால்வர்' எனப்புகழ் பெற்றவர்களில் ஒருவரான பொன்னையா பிள்ளை, சங்கீத கலாநிதி டி. எஸ். சபேச ஐயர் ஆகியோர் அப்போது அங்கு ஆசிரியர்களாக இருந்தார்கள். 1930களின் ஆரம்பத்தில் பட்டம் பெற்று வெளியேறியதும் எம். டி. பார்த்தசாரதி சென்னை சென்றார். தமிழ்த் திரைப்படங்கள் அப்போது தான் \"பேசும் படங்களாக\" வெளிவரத் தொடங்கிய காலம். பாடக்கூடிய, இசை ஞானம் உள்ளவர்களுக்கு வாய்ப்புகள் நிறைந்திருந்த காலம். புராணக் கதைகளை அடிப்படையாகக் கொண்டு திரைப் படங்கள் வெளிவந்தன. மேடை நடிகர்களும், சங்கீத வித்துவான்களும் திரைப்படங்களில் நடிக்க வந்தார்கள். இசையில் நல்ல தேர்ச்சி பெற்றிருந்த எம். டி. பார்த்தசாரதிக்கு திரைப்பட வாய்ப்புகள் இலகுவாகக் கிடைத்தன.\n\n\n\nSection::::வானொலிப் பணி.\nஎம். டி. பார்த்தசாரதி திருச்சி வானொலி நிலையத்தில் நிலையக் கலைஞராகவும் பணியாற்றியுள்ளார். வானொலி நாடகங்களில் அவரது பங்களிப்பு பாராட்டு பெற்றது. பின்னர், திரைப்படத்துறையிலிருந்து முற்றாக விலகியபின், அனைத்திந்திய வானொலியின் பெங்களூர் நிலையத்திலும் பணியாற்றினார்.\n"}
{"id": "314646", "url": "https://ta.wikipedia.org/wiki?curid=314646", "title": "சித்தரகம்", "text": "சித்தரகம்\n\nசித்தரகம் (\"ஆங்கிலம்: White Leadwort (தாவரவியல் பெயர்: Plumbago zeylanica\") என்றழைக்கப்படும் இது, தென்னிந்திய பிராந்தியத்தை பூர்வீகமாகக் கொண்டது. தென்கிழக்கு ஆசியா, மற்றும் மலேசியா பகுதியில் செழித்து வளரக்கூடிய இந்த மூலிகைத் தாவரம், இந்தியாவின் கிழக்கு மற்றும் வடகிழக்கு மாநிலங்களான பீகார், மேற்கு வங்காளம், மற்றும் தென்னிந்திய மாநிலங்களில் வளர்க்கப்படும் மருத்துவத் தாவரமாகும்.\n\nSection::::வளரியல்பு.\nசித்தரகத்தின் இலைகள், இலைக்காம்புள்ளமை அல்லது ஒட்டிவாழ் தன்மையும், மற்றும் முட்டை வடிவம் கொண்ட, மற்றும் நீளம் 5-9 × 2.5-4 செ.மீ. அளவில் கத்திகள் தலைகீழ் ஈட்டி வடிவானது. தொற்றிப் படரும் புதர் வகை பல பருவத் தாவரமான இது 5 மீ உயரம் வரை வளரக்கூடியது. மஞ்சரி, காம்பு தூவிகளால் அல்லது சுரப்பிகளால் மூடியவாறு அமைந்துள்ள இத்தாவரத்தின் கனிகள், நீள் வடிவம் கூர்நுனி கொண்டவையாக உள்ளது.\n\nSection::::மருத்துவப் பயன்கள்.\nசித்தரகத்தின் வேர், வேர்ப்பட்டை மற்றும் இலைகள் மருத்துவப் பயன் கொண்டவை, கசப்புத் தன்மையைக் கொண்ட இதன் வேர், வியர்வைத் தூண்டியாகச் செயற்பட்டு சொறி, தேமற் படை ஆகியவற்றின் மீது களிம்பாகப் பூசப்படுகிறது. இலை மற்றும் வேர் வயிற்றுப் போக்கு போன்ற ஜீரண கோளாறுகளுக்கு மருந்தாகும். உடல் எடைகுறைப்பதற்கு உதவும் வேர் கசாயம் தலை வழுக்கையினைப் போக்கப் பயன்படுத்தப்படுகிறது.\n\n"}
{"id": "314652", "url": "https://ta.wikipedia.org/wiki?curid=314652", "title": "எம். வி. ராஜம்மா", "text": "எம். வி. ராஜம்மா\n\nஎம். வி. ராஜம்மா (\"M. V. Rajamma\", ; 10 மார்ச் 1921 – 23 ஏப்ரல் 1999) பழம்பெரும் தமிழ், கன்னடத் திரைப்பட நடிகையாவார். கன்னட நாடகம், திரைத்துறையில் பங்காற்றிய ராஜம்மாவுக்கு யயாதி முதல் தமிழ்த் திரைப்படமாகும். இரண்டாவது தமிழ்த் திரைப்படமாக உத்தம புத்திரனில் பி. யு. சின்னப்பாவுடன் கதாநாயகியாக நடித்தார். பின்னாளில் அன்னை வேடங்களில் நடித்த இவர், ஏறத்தாழ 50 ஆண்டுகள் காலத்திற்கு திரையுலகில் பங்காற்றினார்.\n\nSection::::வாழ்க்கைக் குறிப்பு.\nகன்னடத்தைத் தாய்மொழியாகக் கொண்டவர் ராஜம்மா. பெற்றோருக்கு ஒரே பிள்ளை. மூன்று மாதக் குழந்தையாக இருக்கும் போதே பங்களூரில் இவரது பெற்றோர்கள் குடியேறினர். பங்களூர் ஆரிய பாலகி வித்தியாலயத்தில் எட்டாம் வகுப்பு வரை கல்வி கற்றார். வாய்ப்பாட்டும், ஆர்மோனியமும் இசைக்க முறைப்படி கற்றுக் கொண்டார். எட்டாம் வகுப்பு படிக்கும் போதே இவருக்குத் திருமணம் முடிந்தது. கணவர் நாடக நடிகர். திருமணம் முடிந்து ஒரு வருடத்தில் சம்சார நௌகா திரைப்படம் கன்னடத்தில் 1935 ஆம் ஆண்டில் தயாரான போது அதில் நடிக்க ராஜம்மாவின் கணவர் ஒப்பந்தம் செய்யப்பட்டார். அப்போது ராஜம்மாவைக் கண்ட தயாரிப்பாளர் ராஜம்மாவையும் அப்படத்தில் விதவைப் பெண் கிரிஜாவாக நடிக்க ஒப்பந்தம் செய்து கொண்டார். சென்னையில் ஒத்திகைகள் நடந்த போது, ராஜம்மாவின் நடிப்பைப் பார்த்த இயக்குநர் எச். எல். என். சிம்ஹா அப்படத்தின் கதாநாயகியாக வேண்டும் எனக் கேட்டுக் கொண்டு கதாநாயகி சரளாவாக நடிக்க ராஜம்மா புதிய ஒப்பந்தம் செய்து கொள்ளப்பட்டார். படமும் வெளிவந்து பெரும் வெற்றி பெற்றது. இதன் பின்னர் தெலுங்கு \"கிருஷ்ண ஜரசந்தா\", தமிழில் யயாதி ஆகிய படங்களில் கதாநாயகியாக நடித்தார்.\n\nயயாதிக்குப் பின்னர் உத்தம புத்திரன் (1940) திரைப்படத்தில் பி. யு. சின்னப்பாவுடன் கதாநாயகியாக நடித்தார். இப்படமும் இவருக்கு வெற்றிப் படமாக அமைந்தது. தொடர்ந்து குமாஸ்தாவின் பெண் (1941) படத்தில் நடித்தார். ஜெமினியின் மதனகாமராஜன் (1941) திரைப்படத்தில் அமைச்சரின் மனைவியாக நடித்தார். இப்படத்தில் இவர் பாடிய \"கை கொடுப்பேன் அம்மா\" என்ற பாடல் அக்காலத்தில் பெரும் வரவேற்பைப் பெற்றது. கே. சுப்பிரமணியம் இயக்கிய \"அனந்த சயனம்\", மற்றும் கன்னட \"பிரகலாதா\", தெலுங்கு \"மாயாலோகம்\", தெலுங்கு \"பக்த வேமனா\", விஜயலட்சுமி (1946), ஞானசௌந்தரி (1948) ஆகிய படங்களில் கதாநாயகியாக நடித்தார்.\n"}
{"id": "314654", "url": "https://ta.wikipedia.org/wiki?curid=314654", "title": "3-நைட்ரோபென்சாயிக் அமிலம்", "text": "3-நைட்ரோபென்சாயிக் அமிலம்\n\n3-நைட்ரோபென்சாயிக் அமிலம் \"(3-Nitrobenzoic acid)\" என்பது CH(NO)COH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 3-அமினோபென்சாயிக் அமிலம் தயாரிப்பில் ஒரு முன்னோடிச் சேர்மமாகவும், சில சாயங்கள் தயாரிப்பிலும் 3-நைட்ரோபென்சாயிக் அமிலம் பயன்படுகிறது.\n\nSection::::தயாரிப்பும் பண்புகளும்.\nபென்சாயிக் அமிலத்தை, 2-நைட்ரோபென்சாயிக் அமிலத்தைச் சேர்த்து நைட்ரோ ஏற்றம் செய்வதால் 3-நைட்ரோபென்சாயிக் அமிலம் தயாரிக்க இயலும். காடித்தன்மை எண் 3.47 மதிப்பைக் கொண்டுள்ள 3-நைட்ரோபென்சாயிக் அமிலம் பென்சாயிக் அமிலத்தைக்காட்டிலும் 10x அதிகமான அமிலத்தன்மையைக் கொண்டுள்ளது.\n\nSection::::பாதுகாப்பு.\nசராசரி உயிர்கொல்லும் மதிப்பு (LD50) 640 மி.கி/கி.கி அளவைக் கொண்டு மிதமான நச்சுத்தன்மையுடன் 3-நைட்ரோபென்சாயிக் அமிலம் காணப்படுகிறது.\n"}
{"id": "314660", "url": "https://ta.wikipedia.org/wiki?curid=314660", "title": "மூன் லவ்வேர்ஸ்: ஸ்கேர்லெட் ஹார்ட் ரயீவ்", "text": "மூன் லவ்வேர்ஸ்: ஸ்கேர்லெட் ஹார்ட் ரயீவ்\n\nமூன் லவ்வேர்ஸ்: ஸ்கேர்லெட் ஹார்ட் ரயீவ் இது ஒரு தென் கொரியா நாட்டு, கற்பனை, வரலாறு மற்றும் காதல் கலந்த தொலைக்காட்சி தொடர் ஆகும். இந்த தொடரை டோங் ஹுவா என்பவர் எழுதிய \"பு பு ஜிங் சின்\" என்ற சீன நாவலை மையமாக வைத்து கிம் க்யூ-டேய் என்பவர் இயக்க, லீ ஜோன்-ஜி, லீ ஜியுன், காங்க் ஹா-நஐல், ஹாங் ஜாங்-ஹியான் போன்ற பல நடிகர்கள் நடித்துள்ளார்கள்.\n\nஇந்த தொடர் ஆகத்து 29, 2016 ஆம் ஆண்டு முதல் சியோல் ஒலிபரப்பு அமைப்பு என்ற தொலைக்காட்சியில் திங்கள் மற்றும் செவ்வாய்க்கிழமைகளில் தென் கொரியா நாட்டு நேரப்படி இரவு 10 மணிக்கு ஒளிபரப்பானது.\n\n\n"}
{"id": "314662", "url": "https://ta.wikipedia.org/wiki?curid=314662", "title": "தென்பாண்டி சிங்கம் (நாடகம்)", "text": "தென்பாண்டி சிங்கம் (நாடகம்)\n\nதென்பாண்டி சிங்கம் கலைஞர் தொலைக்காட்சியில் திங்கள் முதல் வெள்ளி வரை இரவு 08:30 மணிக்கு ஒளிபரப்பாகும் வரலாற்று தொடர். மு. கருணாநிதி எழுதிய வரலாற்றுப் புதினத்தின் கதை இத் தொடராக ஒளிபரப்பாகிறது. கலைஞர் தொலைக்காட்சிக்காக இதனை வைஷ்ணவி மீடியா ஒர்க்ஸ் நிறுவனம் தயாரித்து வழங்குகிறது.\n"}
{"id": "314664", "url": "https://ta.wikipedia.org/wiki?curid=314664", "title": "மஞ்சள் கால் காடை", "text": "மஞ்சள் கால் காடை\n\nமஞ்சள் கால் காடை (\"Yellow-legged Buttonquail\") இவை காடை வகையைச் சாராத ஒரு சிறிய பறவை பிரிவுகளில் உள்ள கருங்காடை (Buttonquail) இனத்தில் சேர்க்கப்பட்ட பறவையாகும். பொதுவாக இந்தியத் துணைக்கண்டம், மற்றும் தென்கிழக்காசியாவில் அமைந்துள்ள நாடுகளில் காணப்படுகிறது. இவற்றில் துணைப்பிரிவாக இரண்டு பறவைகள் இந்தியா, பாக்கித்தான், நேபாளம், அந்தமான் தீவுப்பகுதி, மியான்மர், இந்தோனேசியா, மற்றும் கிழக்கு சீனா போன்ற இடங்களில் காணப்படுகிறது. இனப்பெருக்கத்திற்காக இவை கொரியத் தீபகற்பம் மற்றும் ரசியாவின் தென்கிழக்குப் பகுதிக்குச் இடப்பெயர்ச்சி செய்கிறது. \n\nமஞ்சள் கால் காடையில் பெண் பறவை பெரியதாகவும், பல வண்ணத்தோகையைக் கொண்டும் காணப்படுகிறது. இவற்றில் பெண் பறவை பல ஆண்களுடன் தொடர்பில் உள்ளது. பெண் காடைகள் இனப்பெருக்கக் காலம் அல்லாத வேளைகளில் இதன் உடல் மெருகேறிய வண்ணம் கொண்டு காணப்படுகிறது. பெண் காடைகள் சேர்க்கை நேரத்தில் ஆண் காடைகளுக்கு உணவு எடுத்துவந்து கொடுக்கிறது. அதே வாளையில் இவ்வினத்தில் ஆண் காடைகளே அடைகாக்கும் குணம் கொண்டு காணப்படுகிறது. குஞ்சு பொரிப்பதற்கு 12 நாட்கள் அடைக்காக்க வேண்டியுள்ளது. \n"}
{"id": "314666", "url": "https://ta.wikipedia.org/wiki?curid=314666", "title": "ஊரி", "text": "ஊரி\n\nஊரி அல்லது யூரி (Uri) , இந்தியாவின் ஜம்மு காஷ்மீர் மாநிலத்தின் பாரமுல்லா மாவட்டத்தில், இந்திய-பாகிஸ்தான் எல்லைப் பகுதியில் ஜீலம் ஆற்றாங்கரையில் அமைந்த நகரம் ஆகும்..\n\nSection::::மக்கள் தொகையில்.\n2011ஆம் ஆண்டு இந்திய மக்கட்தொகை கணக்கெடுப்பின் படி, ஊரி நகராட்சியின் மொத்த மக்கள் தொகை 9,366 ஆகும். அதில் ஆண்கள் 6674 ஆகவும்; பெண்கள் 2992 ஆகவும் உள்ளனர். மக்கள் தொகையில் இசுலாமியர்கள் 50211%, இந்துக்கள் 39.47%, கிறித்தவர்கள் 9.34%, பிறர் 0.30% ஆக உள்ளனர். ஆறு வயதிற்குட்பட்ட குழந்தைகளின் எண்னிக்கை 879 ஆகவுள்ளது. பாலினவிகிதம் ஆயிரம் ஆண்களுக்கு 403 பெண்கள் என்ற அளவில் உள்ளது. எழுத்தறிவு விகிதம் 88.46% ஆக உள்ளது. ஆண்களின் எழுத்தறிவு 95,27% ஆகவும், பெண்களின் எழுத்தறிவு 70.02% ஆகவும் உள்ளது. \n\nSection::::2016 ஊரி தாக்குதல்கள்.\n18 செப்டம்பர் 2016 அதிகாலை 5.30 மணி அளவில் ஊரியின் இந்திய இராணுவ முகாம்கள் மீது தீவிரவாதிகள் கையெறி குண்டுகளை வீசி தாக்கியதில், முகாம்களில் இருந்த பதினெட்டும் மேற்பட்ட படைவீரர்கள் கொல்லப்பட்டனர். மேலும் பலர் காயமடைந்ந்தனர். \nஇத்தாக்குதலில் பாகிஸ்தானின் ஜெய்ஸ் –இ- முகமது இயக்கத்தினரின் தொடர்பு இருக்கலாம் என இந்திய அரசு கருதுகிறது. மேலும் இத்தாக்குதல் தொடர்பாக தேசிய புலனாய்வு முகமை வழக்கு பதிவு செய்துள்ளது.\n\nSection::::எதிர் தாக்குதல்.\nயூரி ராணுவ முகாம் மீதான தாக்குதலுக்கு பழிக்குப்பழி வாங்கும் வகையில், பாகிஸ்தான் ஆக்கிரமிப்பு பகுதியான ஆசாத் காஷ்மீரில் நுழைந்து, பயங்கரவாதிகளின் முகாம்களை, 28 செப்டம்பர் 2016 அன்று இந்திய ராணுவம் அதிரடியாக தாக்கி அழித்தது. \n\n\n"}
{"id": "314667", "url": "https://ta.wikipedia.org/wiki?curid=314667", "title": "கருங்காடை", "text": "கருங்காடை\n\nகருங்காடை (\"Buttonquail\") இவை பசினெடிய (Phasianidae) என்ற குடும்பத்தில் சார்ந்த காடை வகையைச் சாராத ஒரு சிறிய பறவை பிரிவுகளில் உள்ள மஞ்சள் கால் காடை இனத்தில் சேர்க்கப்பட்ட பறவையாகும். பொதுவாக இந்தியத் துணைக்கண்டம், மற்றும் ஆப்பிரிக்கா, ஐரோப்பா, ஆசுதிரேலியா போன்ற நாடுகளில் காணப்படுகிறது. இவற்றில் 16 வகையான இனங்களில் இரண்டு இனம் பேரினத்தில் சேருகிறது.\n\nகருங்காடைகள் மங்கிய பழுப்பு நிறம் கொண்ட இவை பறப்பதில்லை, ஆனால் வேகமாக ஓடும் திறன் கொண்டு காணப்படுகிறது. பெண் பறவை இனப்பெருக்கக் காலத்தில் வண்ணம் கூடி பிரகாசமாக காட்சி கொடுக்கிறது. கருங்காடை இனத்தில் ஆண் ஒரு தார மணம் பழக்கத்தில் உள்ளது. ஆனால் பெண் காடைகள் பலகணவர் மணம் செய்துகொள்ளும் பழக்கம் கொண்டுள்ளது. இதனால் நிலத்தில் கூடுகட்டி முட்டையிட்டவுடன் ஆண் பறவை அடைகாத்து குஞ்சு பொரித்து வளர்க்கிறது. ஆனால் பெண் பறவை ஒன்றை ஒன்று பின் தொடர்ந்து வேறு ஆணுடன் சென்றுவிடுகிறது. முட்டையிலிருந்து குஞ்சு வெளிவர 12 நாட்கள் எடுத்துக்கொள்கிறது. பின்னர் குஞ்சுகள் இரண்டு வாரங்களில் பறக்கத்துவங்குகிறது.\n\n"}
{"id": "314669", "url": "https://ta.wikipedia.org/wiki?curid=314669", "title": "கல்கணர்", "text": "கல்கணர்\n\nகல்கணர் (\"Kalhana\", \"Kalhan\", கல்ஹானர்) இந்தியாவின் ஜம்மு காஷ்மீர் பகுதியைச் சேர்ந்த காஷ்மீர பண்டிதர் ஆவார். கி பி 12ஆம் நூற்றாண்டில் வாழ்ந்த கல்ஹானர், 1148 -1149 கால கட்டத்தில் சமசுகிருத மொழியில் எழுதிய இராஜதரங்கிணி (மன்னர்களின் ஆறு) எனும் கவிதை நூல், 3449 செய்யுட்களுடனும், எட்டு தரங்கங்கள் (தரங்கம் எனில் அலை) எனும் அத்தியாயங்களுடன் கூடியது.\n\nசமசுகிருத கவிதை வடிவில் உள்ள வரலாற்று நூலான \"இராஜதரங்கிணி\" ஜம்மு காஷ்மீரின் 12ஆம் நூற்றாண்டின் வரலாற்றை கூறுவதுடன், இந்தியத் துணைக் கண்டத்தின் வரலாற்றையும் விவரிக்கிறது.\n\nSection::::வாழ்க்கை.\nகல்ஹானர், லோகரா வம்ச காஷ்மீர் மன்னர் ஹர்சர் அமைச்சரவையில் பணியாற்றிய \"சன்பக்கா\" என்பவரின் மகனாவர். காஷ்மீர் பண்டிதர் குலத்தில் பிறந்த கல்ஹானர் சமசுகிருத மொழி அறிஞரும், கவிஞரும் ஆவார்.\n\n\n\n"}
{"id": "314670", "url": "https://ta.wikipedia.org/wiki?curid=314670", "title": "குப்யா", "text": "குப்யா\n\nகுப்யா என்பது கொடவர் இன ஆண்கள் அணியும் உடை. கர்நாடகத்தின் குடகு மாவட்டத்தைச் சேர்ந்த கொடவர், திருமணக்காலத்திலும் இறப்பு நிகழ்ச்சிகளிலும் வெள்ளை நிற குப்யா ஆடையையும், மற்றோர் கருப்பு நிற குப்யாவையும் அணிகின்றனர். இந்த உடை கோட் போன்ற அமைப்பில், கால் முட்டி வரை நீண்டிருக்கும். இந்த ஆடை பருத்தியில் நெய்யப்பட்டதாகும். இன்றைய கொடவர் இன ஆண்கள் கருப்பு நிற குப்யா ஆடையை வெள்ளை நிற முழுக்கை சட்டைக்கு மேல் அணிகின்றனர். தலைப்பாகையும், இடுப்பில் குப்யாவின் மேல் சிவப்பு நிற துண்டையும் கட்டுகின்றனர்.\n"}
{"id": "314672", "url": "https://ta.wikipedia.org/wiki?curid=314672", "title": "சோமவாரப்பேட்டை", "text": "சோமவாரப்பேட்டை\n\nசோமவாரப்பேட்டை (கன்னடத்தில் \"சோமவாரப்பேட்டெ\") என்னும் நகரம், இந்திய மாநிலமான கருநாடகத்தின் குடகு மாவட்டத்தில் உள்ளது. இது சோமவாரப்பேட்டை வட்டத்தின் தலைநகராகும்.\n\nஇங்கு காப்பிப் பயிர் வளர்க்கப்படுகிறது. ஏலக்காய், குடைமிளகாய், ஆரஞ்சு, இஞ்சி ஆகியவையும் விளைகின்றன.\n\nSection::::மக்கள்.\n2001ஆம் ஆண்டுக் கணக்கெடுப்பில், இங்கு 7218 மக்கள் வசிப்பது கண்டறியப்பட்டது. இவர்களில் பாதி பேர் ஆண்கள், மீதி பாதி பேர் பெண்கள்.\n\nSection::::மொழிகள்.\nஇங்குள்ள மக்கள் கன்னடம், குடகு மொழி, அரேபாஷே, துளு, பியரி மொழி, கொங்கணி ஆகிய மொழிகளில் பேசுகின்றனர். பலருக்கு ஆங்கிலமும் தெரிந்திருக்கிறது.\n"}
{"id": "314681", "url": "https://ta.wikipedia.org/wiki?curid=314681", "title": "சின்னக் காணான் கோழி", "text": "சின்னக் காணான் கோழி\n\nசின்னக் காணான் கோழி (\"Little Crake\") இது நீர் நிலைகளில் வாழும் சிறிய காணான்கோழி குடும்பத்தைச் சார்ந்த பறவை இனம் ஆகும். இப்பறவைக்கான அறிவியல் பெயர் வெனிசு நாட்டினரால் கொடுக்கப்பட்டதாகும். இதில் \"சின்ன\" என்ற சொல் இலத்தீன் மொழியிலிருந்து எடுக்கப்பட்டதாகும். \n\nஇனப்பெருக்கத்தை இப்பறவை ஐரோப்பா நாட்டின் புல் படுக்கைகளில் வைத்துக்கொள்கிறது. மேலும் இவை அதிக அளவில் கிழக்கு ஆசியாவின் பல பகுதிகளில் காணப்படுகிறது. குளிர்காலங்களில் இவை ஆப்பிரிக்காவின் பகுதிகளுக்கு தனது இருப்பிடத்தை நகர்த்திக் கொள்கிறது. \n\nபுள்ளி காணான் கோழியை விட கொஞ்சம் சிறியதாக 17- 19 செ.மீற்றர்கள் கொண்டு காணப்படுகிறது. இவற்றில் ஆணுக்கும் பெண்ணுக்கும் பெரிய அளவில் வேற்றுமை காணப்படுகிறது. \n\n"}
{"id": "314687", "url": "https://ta.wikipedia.org/wiki?curid=314687", "title": "விசிறிவால் புறா", "text": "விசிறிவால் புறா\n\nவிசிறிவால் புறா (\"Fantail pigeon\", ஃபேன்டைல்) ஒரு பிரபலமான ஆடம்பரப் புறாவாகும். இதன் வாலானது சாதரண புறாக்களின் 12 முதல் 14 இறகுகளிலிருந்து வேறுபட்டு 30 முதல் 40 இறகுகளைக் கொண்டு விசிறி போன்றுள்ளது. இது பாகிஸ்தான், இந்தியா,சீனா அல்லது ஸ்பெயினில் தோன்றியதாகக் கருதப்படுகிறது. இதில் ஆங்கில ஃபேன்டைல்,இந்திய ஃபேன்டைல், பட்டு ஃபேன்டைல் மற்றும் தாய்லாந்து ஃபேன்டைல் உள்ளிட்டவையும் அடங்கும். சார்லஸ் டார்வின் உயிரினங்களின் தோற்றம் புத்தகத்தின் முதல் அதிகாரத்தில் ஓர் உதாரணமாக இதனைப் பயன்படுத்தியுள்ளார்.\n"}
{"id": "314688", "url": "https://ta.wikipedia.org/wiki?curid=314688", "title": "சுருள் இறகுப் புறா", "text": "சுருள் இறகுப் புறா\n\nசுருள் இறகுப் புறா (\"Frillback\") பல ஆண்டுகால முயற்சியில் தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். இது மாடப் புறாவிலிருந்து உருவானதாகும். இவை சுருண்ட இறகுகளைக் கொண்டுள்ளன. இவை ஆசிய மைனர் பகுதியிலிருந்து வந்ததாகக் கூறப்படுகிறது. சர் எலியட் என்பவர் மதராசிலிருந்து ஒருசில பறவைகளை டார்வினுக்கு அனுப்பினார். சார்லஸ் டார்வின் இவற்றுள் சிலவற்றை வளர்த்தார்.\n"}
{"id": "314689", "url": "https://ta.wikipedia.org/wiki?curid=314689", "title": "பேரரசர் முசுகுந்தன்", "text": "பேரரசர் முசுகுந்தன்\n\nபேரரசர் முசுகுந்தன் (Muchukunda) பரத கண்டத்தின் இச்வாகு குல மன்னர் மாந்தாதாவின் மகனும், அம்பரீசனின் சகோதரும் ஆவார்.\n\nSection::::முசுகுந்தன் கேட்ட வரம்.\nஒரு முறை தேவர்கள் கேட்டுக் கொண்டதன் பேரில், பேரரசர் முசுகுந்தன், தேவர்களுக்கு ஆதரவாக, அசுரர்களுக்கு எதிரான போரில் பல்லாண்டுகள் போராடி தேவர்களுக்கு வெற்றியைத் தேடித் தந்தார். அசுரர்களுடனானப் போரில் மிகவும் களைத்திருந்த முசுகுந்தன், தனக்கு நீண்ட ஓய்வு தேவை எனக் கருதியால், இந்திரனிடம் தனக்கு நீண்ட கால உறக்கத்தையும், தனது உறக்கத்தை கலைப்பவர்கள் எரிந்து சாம்பலாக வேண்டும் என வரத்தையும் கேட்டுப் பெற்றான்.\n\nSection::::கிர்நார் மலைக் குகையில் உறங்குதல்.\nவரத்தைப் பெற்ற முசுகுந்தன் தற்கால குசராத்து மாநிலத்தின் கிர்நார் மலையின் குகையில் படுத்து உறங்கினான்.\n\nSection::::காலயவனனின் மரணம்.\nஎவ்வித ஆயுதங்களால் கொல்லப்படாத வரம் பெற்றவனும், கொடூரக் குணம் படைத்தவனுமான காலயவனன் என்பவன், கிருஷ்ணரைக் கொல்ல துவாரகை நாட்டின் மீது போர் தொடுத்தான். போரின் ஒரு கட்டத்தில் காலயவனன் பார்க்கும் படி, கிருஷ்ணர் தனது தேரைப் போர்க்களத்திலிருந்து, கிர்நார் மலையை நோக்கிச் செலுத்தினார். காலயவனனும் கிருஷ்ணரைப் பின் தொடர்ந்து விரட்டினான்.\nகிருஷ்ணர், முசுகுந்தன் படுத்திருந்த கிர்நார் மலைக் குகையினுள் நுழைந்து ஒளிந்து கொண்டார். கிருஷ்ணரைத் தேடி வந்த காலயவனன், முசுகுந்தன் படுத்திருந்த இருட்டுக் குகையில் நுழைந்து தேடும் போது, அங்கே படுத்திருந்த முசுந்தனை, கிருஷ்ணன் என நினைத்து, முசுகுந்தன் மேல் பாய்ந்தான். உறக்கத்திலிருந்து விழித்த முசுகுந்தன், காலயவனனைப் பார்த்தவுடன், காலயவனன் சாம்பலாகி இறந்து போனான்.\n\nSection::::வீடுபேறு.\nஇந்து தொன்மவியலின் படி, இராமனின் முன்னோரான முசுகுந்த சக்கரவர்த்தி, திரேதா யுகத்தில் பிறந்தவர். ஆனால் கிருஷ்ணர் துவாபர யுகம் முடியும் காலத்தில் வாழ்பவர். ஏறக்குறைய ஒரு யுக காலம் குகையில் உறக்கத்தில் இருந்த முசுகுந்த சக்கரவர்த்தி, குகையில் கிருஷ்ணரைக் கண்டு நடந்தவற்றை அறிந்தார். பின்னர் கிருஷ்ணரின் அறிவுரைப் படி, இமயமலையில் உள்ள பத்ரிநாத்திற்குச் சென்று தவமிருந்து வீடுபேறு அடைந்தார்.\n"}
{"id": "314690", "url": "https://ta.wikipedia.org/wiki?curid=314690", "title": "காலர் (புறா)", "text": "காலர் (புறா)\n\nகாலர் புறா (\"Jacobn pigeon\") பல ஆண்டுகள் தேர்ந்தெடுத்த இனப்பெருக்க முறையால் ஆசியாவில் உருவாயின. காலர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை ஆசிய இறகு மற்றும் குரல் புறாக்கள் பிரிவில் உள்ளன. இந்த இனம் அதன் கழுத்தைச் சுற்றிலும் காணப்படும் இறகுகளுக்காக அறியப்படுகிறது.\n\n"}
{"id": "314704", "url": "https://ta.wikipedia.org/wiki?curid=314704", "title": "சுபன்சிரி ஆறு", "text": "சுபன்சிரி ஆறு\n\nசுபன்சிரி ஆறு \"(Subansiri River)\" பிரம்மபுத்திரா நதியின் ஒரு கிளை நதியாகும். இந்திய மாநிலங்களான அசாம், அருணாசலப் பிரதேசம் மற்றும் சீனாவின் தன்னாட்சிப் பகுதியான திபெத் ஆகிய பகுதிகளில் சுபன்சிரி ஆறு பாய்கிறது. 442 கிலோமீட்டர் நீளம் (275 மைல்) கொண்ட இந்த ஆறு 32640 சதுர கிலோமீட்டர் (12600 சதுரமைல்) வடிநிலப்பரப்பைக் கொண்டுள்ளது . சுபன்சிரி ஆறுதான் பிரம்மபுத்திரா நதியின் மிகப்பெரிய கிளைநதியாகும். அதிகப்பட்சமாக விநாடிக்கு 18,799 கனமீட்டர் (663,900 கன அடி) தண்ணிரையும், குறைந்த பட்சமாக விநாடிக்கு 131 கன மீட்டர் (4600 கன அடி) தண்ணீரையும் சுபன்சிரி ஆறு வெளியேற்றுவதாகவும் அறியப்பட்டுள்ளது. பிரம்மபுத்திரா நதியில் பாயும் மொத்த தண்ணீரின் அளவில் சுமார் 7.92% அளவு தண்ணிரை சுபன்சிரி ஆறு வழங்குகிறது . \nஇமய மலையின் சீனப்பகுதியிலிருந்து சுபன்சிரி ஆறு தோன்றி இந்தியாவின் கிழக்கிலும் தென்கிழக்கிலும் பாய்ந்து, பின்னர் அசாம் சமவெளிக்கு தெற்காகப் பாய்ந்து இலக்கீம்பூர் மாவட்டத்தில் பிரம்மபுத்திரா நதியுடன் கலக்கிறது.\n\nSection::::தாழ்நிலை சுபன்சிரி அணை.\nதாழ்நிலை சுபன்சிரி அணை அல்லது தாழ்நிலை சுபன்சிரி நீர்மின் திட்டம் என்ற மின்னுற்பத்தித் திட்டம் இவ்வாற்றின் மேல் கட்டப்பட்டு வரும் ஓர் ஈர்ப்பு அணைத்திட்டமாகும். பலத்த எதிர்ப்புகளுக்கும் பலவிதப் பிரச்சினைகளுக்கு நடுவிலும் இவ்வணை கட்டப்பட்டு வருகிறது. \nஇவ்வாறு அசாமிய பொதுமக்களின் பார்வையில், கற்பனை டால்பின்கள், மீன்கள் மற்றும் மனித கதாபாத்திரங்களாக புனையப்பட்டு அவற்றின் அடிப்படையிலேயே நோக்கப்படுகின்றது.\n"}
{"id": "314706", "url": "https://ta.wikipedia.org/wiki?curid=314706", "title": "சூர்நகம்", "text": "சூர்நகம்\n\nசூர்நகம் அல்லது பேய் நகம் (\"ஆங்கிலம்: Devil Claw (தாவரவியல் பெயர்: ஹர்பகோப்ஹைடும் (Harpagophytum\"), மேலும் பற்றிப்பிடி தாவரம் (\"grapple plant\"), மற்றும் மரச் சிலந்தி (\"wood spider\") இவ்வாறானப் பெயர்களில் அழைக்கப்படும் இது, எள் குடும்பத்தைச் சார்ந்த பேரின பூக்கும் தாவரமாகும். தென்னாப்பிரிக்காவை தாயகமாகக் கொண்ட இத்தாவரம், தூண்டில் போன்ற பழத்தின் விசித்திரமான தோற்றத்தினால், \"உம்மை பிசாசின் கூரிய நகம்\" (\"devil's claw\") என்னும் பெயராலும் பொதுவாக அழைக்கப்படுகிறது. ஒரு மூலிகைத் தாவரமான \"பிசாசு நகச்செடி\" கிரேக்கமொழியில் கொக்கிச்செடி (\"hook plant\") எனக் கருதப்படுகிறது.\n\nSection::::குறிப்புகள்.\nதென்னாப்பிரிக்காவின் கலகாரிப் பாலைவனப் பகுதியில் பெருமளவில் காணப்படும் இத்தாவரத்தின் வேரிலிருந்து, \"இரிடாய்டு\" (\"iridoid\"), \"கிளைக்கோசைடு\" (\"glycosides\"), \"ஹார்ப்பபோசைடு\" மற்றும் \"ஹெர்ப்பகைடு\" (\"harpagoside and harpagide\") போன்ற மருந்துப் பொருட்கள் \"ரூமட்டாய்டு ஆர்த்திரிட்டிஸ்\" (\"(Rheumatoid arthritis; RA\") என்ற முடக்கு வாதம், மூட்டுவலி போன்ற நோய்களுக்கு சிறந்த மருந்தாக உள்ளது.\n"}
{"id": "314711", "url": "https://ta.wikipedia.org/wiki?curid=314711", "title": "எம். ஏ. திருமுகம்", "text": "எம். ஏ. திருமுகம்\n\nஎம். ஏ. திருமுகம் தமிழ்த் திரைப்பட இயக்குநராவார். சாண்டோ எம். எம். ஏ. சின்னப்பத் தேவரின் தம்பியாகிய இவர், படத்தொகுப்பாளராகவும் பணியாற்றியிருந்தார். திருமுகம் ஏறத்தாழ 25 ஆண்டுகளுக்கு மேலாக தமிழ்த் திரையுலகில் பணியாற்றினார்.\n\n\n"}
{"id": "314712", "url": "https://ta.wikipedia.org/wiki?curid=314712", "title": "திசை கோட்டுரு", "text": "திசை கோட்டுரு\n\nகணுக்களையும் (vertices or nodes) முனைகளையும் (edges) கொண்ட ஒரு கோட்டுருவில் (graph), அந்தக் கோட்டுருவின் முனைகளுக்கு திசை இருக்குமானால் அது திசையுள்ள கோட்டுரு அல்லது திசைக் கோட்டுரு (directed graph) எனப்படுகின்றது. பொதுவாக, கோட்டுரு வரையப்படும் போது, முனைகளை அவை குறிக்கும் திசையுடன் வரைவர்.\n\nSection::::வரையறை.\nகோட்டுருவை கணுவின் கணத்தையும் (set), அவற்றை இணைக்கும் முனைகளைக் கொண்ட கணத்தையும் கொண்டதாகக் கொள்க.\n\n\n"}
{"id": "314719", "url": "https://ta.wikipedia.org/wiki?curid=314719", "title": "இண்டியம்(I) புரோமைடு", "text": "இண்டியம்(I) புரோமைடு\n\nஇண்டியம்(I) புரோமைடு \"(Indium(I) bromide)\" என்பது InBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இண்டியமும் புரோமினும் சேர்ந்து உருவாகும் இச்சேர்மம் சிவப்பு நிறத்தில் படிகச்சேர்மமாக காணப்படுகிறது. β-தாலியம் அயோடைடு கட்டமைப்பையொத்த சமகட்டமைப்புடனும் திரிபடைந்த பாறை உப்பு அமைப்பையும் இண்டியம்(I) புரோமைடு கொண்டிருக்கிறது. இண்டியம் உலோகத்தை இண்டியம் டிரைபுரோமைடு எனப்படும் இண்டியம் முப்புரோமைடுடன் சேர்த்து சூடுபடுத்தும்பொழுது இண்டியம்(I) புரோமைடு உருவாகிறது. இச்சேர்மம் கந்தக விளக்கில் பயன்படுத்தப்படுகிறது. கரிம வேதியியலில், α, α-இருகுளோரோகீட்டோன்களை 1-அரைல்-பியூட்டேன்-1,4-டையோன்களாக்கும் இணைப்பு வினைகளை இச்சேர்மம் முன்நகர்த்துகிறது. ஆல்க்கைல் ஆலைடுகளை ஆல்க்கைல் இண்டியம் ஆலைடுகளாகவும், நிக்கல்புரோமின் அணைவுச்சேர்மங்களை நிக்கல்-இண்டியம் பிணைப்புகளாகவும் மாற்றுவது போன்ற ஆக்சிசனேற்ற கூட்டுவினைகளில் இண்டியம்(I) புரோமைடு பங்களிக்கிறது. தண்ணீரில் நிலைப்புத்தன்மை இல்லாமல் இண்டியம் உலோகமாகவும் இண்டியம் முப்புரோமைடாகவும் சிதைகிறது. இண்டியம் இருபுரோமைடு தண்ணீரில் கரைந்து உண்மையென கருதத்தக்க, நீரில் கரையாத வீழ்படிவாக உருவாகி உடனடியாகசிதைவடைகிறது.\n\n"}
{"id": "314742", "url": "https://ta.wikipedia.org/wiki?curid=314742", "title": "சுனசேபன்", "text": "சுனசேபன்\n\nசுனசேபன் (Shunahshepa) பற்றிய குறிப்புகள் இந்து தொன்மவியலான ரிக் வேதத்தில் உள்ளது. ரிக் வேதத்தின் ஐதேரேய பிரம்மாணத்தில் (7.13-18), அரிச்சந்திரன் நடத்திய வேள்வியில் நர பலியாக கொடுக்கப்பட இருந்த சுனசேபனை ரிக் வேத தேவதைகள் காப்பாற்றியதாகயும், பின்னர் விசுவாமித்திரர் சுனசேபனை தேவராதன் என்ற பெயரில் தனது மூத்த மகனாக வளர்த்ததாகவும் கூறப்பட்டுள்ளது. \nசுனசேபன் நர பலி நிகழ்வு சில வேறுபாடுகளுடன் வால்மீகி எழுதிய இராமாயண காவியத்தின் பாலகாண்டத்தில் (1. 61), விளக்கப்பட்டுள்ளது.\n\nSection::::ரிக் வேத ஐதரேய பிரமாணத்தில்.\nநாரதரின் அறிவுரையின் படி, குழந்தையில்லாத இச்வாகு குல மன்னர் அரிச்சந்திரன், குழந்தை வரம் வேண்டி, ரிக் வேத தேவர்களில் ஒருவரான வருணனை நோக்கி தவமிருந்தான். அரிச்சந்திரனுக்கு குழந்தை வரமளித்த வருணன், வருங்காலத்தில் அக்குழந்தையை தனக்கு வேள்வியில் நர பலியாக படையலிட வேண்டும் என்ற வாக்குறுதி பெற்றான்.\n\nவருணனின் வரத்தின் படி, அரிச்சந்திரனுக்கு லோகிதாசன் என்ற மகன் பிறந்தான். பெரியவனாக வளர்ந்த லோகிதாசன், தன்னைத் தன் தந்தையான அரிச்சந்திரன், வருணனுக்குப் பலி கொடுப்பதை அறிந்து காட்டுக்குள் தப்பி மறைந்து கொண்டான்.\n\nஇதனால் கோபம் கொண்ட வருணன், அரிச்சந்திரனுக்கு தீராத வயிற்று நோய் உண்டாக சாபமிட்டான். எனவே அரிச்சந்திரன் கடும் வயிற்று நோயால் துன்பம் கொண்டான். இந்திரனின் அறிவுரைப்படி, அவ்வப்போது லோகிதாசன் காட்டிலிருந்து அரண்மனைக்கு வந்து அரிச்சந்திரனைப் பார்த்துச் சென்றான். ஆனால் தன்னை வேள்வியில் வருணனுக்கு நர பலியாக தரப்படுவதை லோகிதாசன் ஏற்க மறுத்துவிட்டான்.\n\nகாட்டில் ஆறு ஆண்டுகள் அலைந்த லோகிதாசன், வறுமையின் பிடியில் சிக்கி வாழ்ந்து கொண்டிருந்த ஆங்கிரச கோத்திரத்தைச் சேர்ந்த \"அஜிகர்த்தன்\" எனும் முனிவரை சந்தித்து, தனக்கு பதிலாக வேள்வியில் வருணனுக்கு நர பலி கொடுப்பதற்கு, அவரது மூன்று ஆண் மகன்களில் நடுவரான சுனசேபனை, நூறு பசுக்களை விலையாகக் கொடுத்து வாங்கினான். பின் சுனசேபனையும் அவர் தந்தை அஜிகர்த்தனையும் அரண்மனைக்கு அழைத்துச் சென்றான் லோகிதாசன்.\n\nசத்திரியக் குழந்தையான லோகிதாசனுக்குப் பதிலாக வேதியக் குழந்தையான சுனசேபனை நர பலியாக ஏற்றுக் கொள்ள வருண தேவனும் ஏற்றுக் கொண்டார்.\n\nஅரிச்சந்திரனுக்காக விசுவாமித்திரர், வசிட்டர், ஜமதக்கினி போன்ற முனிவர்கள் நர மேத வேள்வியை நடத்த சம்மதித்தனர். சுனசேபன் நர வேள்விக்காக தூணில் கட்டி வைக்கப்பட்டான். சுனசேபனை விற்ற தந்தை அஜிகர்த்தன், சுனசேபனை நர பலியின் போது வெட்ட ஒப்புக் கொண்டான். தன்னை நர பலி இடும் முன், சுனசேபன் ரிக் வேத தேவதைகளை பிரார்த்தனை செய்து, இறுதியாக \"விடியல் தேவதையான\" உஷஸ் தேவியை நினைத்து பிரார்த்தனை செய்கையில், சுனசேபனை கட்டியிருந்த கயிறுகள் தானாக அவிழ்ந்தன. அரிச்சந்திரனின் தீராத வயிற்று வலி நோயும் குணமடைந்தது.\n\nசுனசேபனின் வேத அறிவை கண்டு மகிழ்ந்த விசுவாமித்திரர், சுனசேபனனை \"தேவராதன்\" எனும் புதிய பெயரிட்டு தனது மூத்த மகனாக ஏற்று வளர்த்தார். விசுவாமித்திரரின் நூறு மகன்களில் முதல் ஐம்பது பேர், சுனசேபனை தங்களின் மூத்த சகோதரனாக ஏற்க மறுத்தனர். எனவே கோபமுற்ற விசுவாமித்திரர் அவர்களை ஆரியவர்த்தம் பகுதிகளிலிருந்து வெளியேற ஆணையிட்டார். ஐதரேய பிராம்மணத்தின் படி, ஆரியவர்த்தம் பகுதிகளிலிருந்து வெளியேறி, தென்னிந்தியாவில் குடியேறிய விசுவாமித்திரரின் ஐம்பது மகன்களின் வழித்தோன்றல்களே \"ஆந்திரர்கள்\" , புலிந்தர்கள், பௌண்டரர்கள், \"சபரர்கள்\" மற்றும் பல இன மக்கள் ஆவார்.\n"}
{"id": "314744", "url": "https://ta.wikipedia.org/wiki?curid=314744", "title": "சிவரிக்கீரை", "text": "சிவரிக்கீரை\n\nசிவரிக்கீரை (\"ஆங்கிலம்: Celery (தாவரவியல் பெயர்: Apium graveolens\"), என அழைக்கப்படும் இது, கேரட் (\"Apiaceae\") குடும்பத்தைச் சார்ந்த தாவரமாகும். சதுப்புநிலத்தில் செழித்து வளரும் இச்செடி, பண்டைக்காலத்திலிருந்து ஒரு காய்கறியாக வேளாண்மை செய்யப்பட்டு வருகிறது. இடம் மற்றும் சாகுபடியாளரைப், பொறுத்து, வித்திலை (\"hypocotyl\"), தண்டுகள், மற்றும் இலைகள் சமைத்து உண்ணப்படுகிறது. சிவரிக்கீரையின் விதையை ஒரு நறுமண உணவுப் பொருளாகவும் , அதனுடைய சாறு மருந்துகளாகவும் பயன்படுத்தப்படுவது குறிப்பிடத்தக்கது.\n"}
{"id": "314752", "url": "https://ta.wikipedia.org/wiki?curid=314752", "title": "இலாகூர் புறா", "text": "இலாகூர் புறா\n\nஇலாகூர் புறா (\"Lahore pigeon\") ஆடம்பரப் புறாவின் ஒரு வகையாகும். இவை உடல் அளவிற்காகவும், அமைதியான குணத்திற்காகவும் அறியப்படுகின்றன. இவை அனைத்தும் மாடப்புறாவிலிருந்து உருவானவையாகும்.\n\nSection::::தோற்றம்.\nபல ஆண்டுகளாக இவை பாகிஸ்தானின் இலாகூர் பகுதியில் வளர்க்கப்பட்டு வருகின்றன. இவை கி.பி. 1880 களில் ஜெர்மானியர்களால் இறக்குமதி செய்யப்பட்டு கி.பி. 1960 களில் பிரபலமாயின. ஈரான், பெர்சியா முன்னர் இறைச்சிக்காகவும் தற்போது இதன் தோற்றப் பொழிவிற்காகவும் வளர்க்கப்படுகிறது.\n\nSection::::உடலமைப்பு.\nஇவற்றின் உயரம் சுமாராக 10.5 அங்குலமும், நீளம் சுமார் 11.5 அங்குலமும் இருக்கும். இவற்றின் தோள்பட்டை அகலம் சுமார் 5.5 அங்குலமாகும்.\n\n"}
{"id": "314759", "url": "https://ta.wikipedia.org/wiki?curid=314759", "title": "ஜமதக்கினி", "text": "ஜமதக்கினி\n\nஜமதக்கினி (Jamadagni) ), இந்து தொன்மவியலின் படி சப்த ரிசிகளில் ஒருவரும், விஷ்ணுவின் ஆறாவது அவதாரமான பரசுராமரின் தந்தையும், ரேணுகாவின் கணவரும் ஆவார். ஜமதக்கினி முனிவரின் ஐந்து மகன்கள் வசு, விஸ்வா வசு, பிருகத்யானு, பிருத்வான்கண்வர் மற்றும் இராமபத்திரன் எனும் பரசுராமர் ஆவர்.\n\nSection::::இளமை.\nபிருகுவின் வழித்தோன்றலான ஜமதக்கினி முனிவர், ரிசிக முனிவருக்கும், மன்னர் காதியின் மகள் சத்தியவதிக்கும் பிறந்தவர். ஜமதக்கினி என்பதற்கு \"நெருப்பு\" என பொருள்படும். வேதமனைத்தும் கற்ற ஜமதக்கினி, \"பிரஸ்னசித்\" என்ற சூரிய குல மன்னர் மகளான ரேணுகாவை மணந்து, வசு, விஸ்வா வசு, பிருகத்யானு, பிருத்வான்கண்வர் மற்றும் பரசுராமர் ஆகிய ஐந்து குழந்தைகளின் தந்தையானார்.\n\nSection::::ரேணுகாவை கொல்லுதல்.\nரேணுகா தன் பதிபக்தியின் மேன்மையால், நாள்தோறும் பச்சைக் களிமண் பானையில் ஆற்று நீரை எடுத்து வருவாள்.\n\nஒரு நாள் ஆற்றுக்குச் சென்று களிமண் பானையில் நீர் எடுக்கையில், வானத்தில் தேரில் ஏறி வந்த அழகிய கந்தவர்களைக் கண்டு சில நொடிப் பொழுது வரை மயங்கினாள். இதனால் அவளது கற்புக்குக் களங்கம் ஏற்பட்டதால், பச்சைக் களிமண் உடைந்தது. எனவே வீட்டிற்கு திரும்பாமல் ஆற்றங்கரையிலே ஜமதக்கினி முனிவரின் வருகைக்காகக் காத்திருந்தாள்.\n\nஆற்றங்கரையில் நடந்த நிகழ்வுகளை ஞானக்கண்ணால் உணர்ந்து, கோபமுற்ற ஜமதக்கினி முனிவர், ரேணுகாவை வெட்டிக் கொல்ல தன் மூத்த மகன்களுக்கு ஆணையிட்டார். அவர்கள் மறுக்கவே, அவர்களைக் கல்லாகப் போகும்படி சபித்தார். தன் கடைசி மகன் பரசுராமர் முன்வந்து, தந்தையின் ஆணைக்கிணங்க, தனது தாயைக் கோடாரியால் வெட்டித் தலையைத் துண்டித்தார்.\n\nபின்னர் அமைதியடைந்த ஜமதக்கினி, பரசுராமருக்கு வழங்கிய வரங்களின் படி ரேணுகாவின் துண்டிக்கப்பட்ட தலை, உடலுடன் இணைந்து உயிர் பெற்றாள். கல்லான மூத்த சகோதர்கள் மீண்டும் உயிர் பெற்றனர்.\n\nSection::::இறப்பு.\nஒரு முறை ஆயிரம் கரங்கள் கொண்ட ஹேயேய நாட்டு மன்னர் கார்த்தவீரிய அருச்சுனன், ஜமதக்கினி முனிவரின் ஆசிரமத்திற்கு வந்தார். ஜமதக்கினி வளர்த்துக் கொண்டிருந்த காமதேனுவின் மகளான சபலை எனும் தெய்வீகப் பசுவவை கார்த்தவீரிய அருச்சுனன் கேட்டார். தர மறுக்கவே, ஜமதக்கினி முனிவரிடமிருந்து வலுக்கட்டாயமாக சபலை பசுவை கவர்ந்து சென்றான்.\n\nஇச்செய்தியை ஜமதக்கினி முனிவர் பரசுராமரிடம் தெரிவித்தார். கோபமுற்ற பரசுராமர் கார்த்தவீரிய அருச்சுனனை தனது கோடாரியால் தலையைத் துண்டித்தார். பழிக்குப் பழியாக கார்த்தவீரிய அருச்சனனின் மூன்று மகன்கள், பரசுராமர் ஆசிரமத்தில் இல்லாத நேரத்தில், ஜமதக்கினி முனிவரைக் கொன்றனர். இதனால் கோபமுற்ற பரசுராமர், சத்திரிய மன்னர்களின் 21 தலைமுறையினரின் தலைகளைத் தனது கோடாரியால் சீவிக் கொல்வதாக சபதமெடுத்தார்.\n"}
{"id": "314763", "url": "https://ta.wikipedia.org/wiki?curid=314763", "title": "சேரன்மகாதேவி அம்மைநாதர் கோயில்", "text": "சேரன்மகாதேவி அம்மைநாதர் கோயில்\n\nசேரன்மகாதேவி அம்மைநாதர் கோயில் தமிழ்நாடு, திருநெல்வேலி மாவட்டம், சேரன்மகாதேவியிலுள்ள சிவாலயமாகும். இச்சிவாலயம் நவகைலாயங்களில் இரண்டாவதாக சந்திரனுக்குரியத் தலமாகக் கருதப்படுகிறது. இத்தலத்தின் மூலவர் கைலாசநாதர், அம்மைநாதர் என்றும், அம்மன் ஆவுடைநாயகி என்றும் அழைக்கப்படுகின்றார்.\n\n"}
{"id": "314765", "url": "https://ta.wikipedia.org/wiki?curid=314765", "title": "ஒருங்குதொடர் தொகுப்புமுறை", "text": "ஒருங்குதொடர் தொகுப்புமுறை\n\nஒருங்குதொடர் தொகுப்புமுறை \"(Convergent synthesis)\" என்பது வேதியியலில், பெரும்பாலும் கரிம வேதியியலில் பயன்படுத்தப்படும் ஒரு தயாரிப்புமுறை உத்தியாகும். பலவடுக்கு தொகுப்பு முறையின் செயல்திறனை மேம்படுத்துவது இவ்வுத்தியின் நோக்கமாகும். இத் தொகுப்பு முறையில், ஒரு சிக்கலான மூலக்கூறின் எளிய தனித்தனிக் கூறுகள் முதல்நிலை வினை, இரண்டாம்நிலை வினையெனத் தனித்தனியே தொகுக்கப்படுகின்றன. தனித்தனியாகத் தயாரிக்கப்பட்ட இவையிரண்டும் ஒன்று சேர்ந்து இறுதியாக சிக்கலான மூலக்கூறைத் தருகின்றன. நேரிடையான ஒருபடித் தொகுப்புமுறையில், அடுத்தடுத்த படிநிலை வினைகளின் போது ஒட்டுமொத்த உற்பத்தி வீதம் விரைவாக குறைந்துவிடுகிறது.\n\nஒவ்வொரு வினையிலும், ஒருவேளை 50% உற்பத்தியிருக்கும் என்று கருதினால் ஏ இலிருந்து டி இன் தயாரிப்பு வெறும் 12.5% மட்டுமேயாகும்.\n\nஇதுவே ஒருங்குதொடர் தொகுப்புமுறை எனில்,\n\nஒட்டுமொத்த வினையில் இ 25% விளைகிறது என்பது சற்று ஆறுதலாகும். சிக்கலான கலப்பு மூலக்கூறுகளைத் தொகுப்பு முறையில் தயாரிக்கவும், தனித்தனியான சிறிய துண்டுகளை இணைத்துப் பிணைக்கவும் மற்றும் தனித்தனி மூலக்கூறுகளைத் தொகுக்கவும் ஒருங்குதொடர் தொகுப்புமுறை பயன்படுத்தப்படுகிறது. \n\n"}
{"id": "314779", "url": "https://ta.wikipedia.org/wiki?curid=314779", "title": "தோட்டப் பூண்டு", "text": "தோட்டப் பூண்டு\n\nதோட்டப் பூண்டு (\"ஆங்கிலம்: Chervil (தாவரவியல் பெயர்: Anthriscus cerefolium\"), என அழைக்கப்படும் இத்தாவரத்தை, சில நேரங்களில் தோட்டத்திலுள்ள பூண்டிலிருந்து வேறுபடுத்தி அறிய, இச்செடியை வோக்கோசு, (\"parsley\") அல்லது \"பிரஞ்சு வோக்கோசு\" (\"French parsley\") என்றும், அழைக்கப்படுகிறது. வோக்கோசு குடும்பத்தைச் சார்ந்த இத்தாவரம், மூலிகை வகையின் நுட்பமான ஆண்டுத் தாவரமாகும்.\n"}
{"id": "314783", "url": "https://ta.wikipedia.org/wiki?curid=314783", "title": "சவூதி தேசிய நாள்", "text": "சவூதி தேசிய நாள்\n\nசவூதி அரேபியா தேசிய நாள் (\"Saudi Arabia National Day அரபு: اليوم الوطني\") சவூதி அரேபியாவில், ஆண்டுதோறும் செப்டம்பர் 23 ஆம் நாளில் கொண்டாடப்படுகிறது. இந்நாள், சவுதி இராச்சியத்தின் முதல் அரசரான அப்துல்லாஹ் பின் அப்துல் அசீஸ் என்பவரை நினைவுகூரும் வகையில் 1932 ஆம் ஆண்டுமுதல் கொண்டாடப்பட்டு வருகிறது. \nSection::::சிறப்பு விழா.\nசவூதி தேசிய நாளை ஆடம்பரமாகவும், கோலாகலமான விழாவாக கொண்டாட சவூதி அரேபியா முழுவதும் சாலைகள், மற்றும் கட்டிடங்கள் உள்ளிட்ட இடங்களில் சவூதியின் கொடிகளால் அலங்கரிக்கப்படுகிறது. மேலும் அனைவரையும் சிறப்பிக்கும் நிகழ்ச்சிகள், மற்றும் பொதுக்கூட்டங்கள் நடத்தப்படுகின்றன.\n\nSection::::2014 சவூதி தேசிய நாள்.\n2014, செப்டம்பர் 23 இல், சவூதி தேசிய நாளையொட்டி, சவூதியின் தேசியக் கொடியை முறையாக ஏற்றி வைக்கும் நிகழ்ச்சி நடைபெற்றது. அப்போது, உலகின் மிக உயரமான 171.4 மீட்டர் கொடிக்கம்பமும், அதற்கான கொடி 570 கிலோ எடையும் கொண்ட, ஒரு பிரமாண்டமான கொடிக்கம்பம் நிர்மாணிக்கப்பட்டது. சவூதியின் பெரும் நிறுவனங்களில் ஒன்றான \"அப்துல் லத்தீப் ஜமீல் சமூக குழுமம்\" (\"Abdul Latif Jameel Community Initiatives ALJCI\") என்ற நிறுவனமும், ஜித்தா நகராட்சியும் இணைந்து இக்கொடிக்கம்பத்தை சவூதி அரேபியாவிற்காக நிறுவியுள்ளன.\n"}
{"id": "314784", "url": "https://ta.wikipedia.org/wiki?curid=314784", "title": "விரிதொடர் தொகுப்புமுறை", "text": "விரிதொடர் தொகுப்புமுறை\n\nவிரிதொடர் தொகுப்புமுறை \"(Divergent synthesis)\" என்பது வேதியியல் தொகுப்பு முறையின் செயல்திறனை மேம்படுத்துவதை இலக்காகக் கொண்ட ஒரு தயாரிப்பு உத்தியாகும். பெரும்பாலும் ஒருங்குதொடர் தொகுப்புமுறை அல்லது நேரியலான ஒருபடித் தொகுப்புமுறை போன்ற தயாரிப்பு முறைகளுக்கு இம்முறை ஒரு மாற்று வழிமுறையாக கருதப்படுகிறது.\n\nமூலக்கூறு ஒன்றை ஒரு தொகுதி வினைபடு பொருள்களுடன் வினைபுரிய வைத்து புதியப் புதிய வேதிச்சேர்மங்களின் தொகுப்பை உற்பத்தி செய்வது இவ்வுத்தியின் ஒரு தயாரிப்பு முறையாகும். இவ்வாறு உற்பத்தியான தொகுப்பிலுள்ள முதல்தலைமுறை சேர்மங்கள் ஒவ்வொன்றும் மேலும் வினைபுரிந்து அடுத்த தலைமுறைச் சேர்மங்களை உருவாக்கும். விரிதொடர் தொகுப்புமுறையில் ஏராளமான புதிய சேர்மங்கள் விரைவாக விரிவடைகின்றன.\n\n\nஉதாரணமாக, விரும்பத்தகுந்த பண்புகளுடன் கூடிய சர்க்கரைச் சேர்மங்களின் தொகுப்பை இம்முறையில் உற்பத்தி செய்து தொகுக்க முடியும்.\n\nமையக்கருவாக ஒரு மூலக்கூறை எடுத்துக் கொண்டு அதிலிருந்து தொடங்கி, மேலும் மேலும் கட்டுமானத் தொகுதிகளைச் மைய மூலக்கூறுடன் சேர்த்து அடுத்தடுத்த தலைமுறை சேர்மங்களை தயாரிப்பது விரிதொடர் தொகுப்புமுறையின் மற்றொரு வகையாகும். தெந்திரைமர் தொகுப்புமுறை அல்லது அடுக்குக் கிளைத்தொகுப்பு முறை இதற்குச் சிறந்த உதாரணமாகும். ஒவ்வொரு தலைமுறையிலும் ஒரு புதிய ஒருபடி வினைபுரிந்து கோளத் தொகுப்பின் மேற்பரப்பு வளர்கிறது.\n\nSection::::பன்முகத்தன்மை சார்ந்த தொகுப்புமுறை.\nபன்முகத்தன்மை சார்ந்த தொகுப்புமுறை உத்தியில், மூலக்கூறுத் தொகுப்புகள் பன்முகக் கூட்டை நோக்கி விரைவாகச் செலுத்தப்படுகின்றன . \nபெடாசிசு வினையில், விளைபொருள் (1) புரோபார்கைல் புரோமைடுடன் சேர்க்கப்பட்டு, ஐந்து வேதிவினைக் குழுக்களுடன் கூடிய தொடக்கச் சேர்மத்தை (2) உருவாக்குகிறது . இம்மூலக்கூறுடன் பல்வேறு வினையாக்கிகளைச் சேர்த்து தனித்தன்மை மிக்க முதல்தலைமுறையில் மூலக்கூற்றுக் கூடுகளை உருவாக்க முடியும் \n\n"}
{"id": "314788", "url": "https://ta.wikipedia.org/wiki?curid=314788", "title": "சி. கே. சரஸ்வதி", "text": "சி. கே. சரஸ்வதி\n\nசி. கே. சரஸ்வதி (இறப்பு: 1997) பழம்பெரும் தமிழ்த் திரைப்பட நடிகையாவார். இவர் நகைச்சுவை, குணசித்திரப் பாத்திரங்களிலும், பின்னர் வில்லி கதைப்பாத்திரங்களில் நடித்தார். சரஸ்வதி 1950 தொடங்கி 1990 வரை ஏறத்தாழ 40 ஆண்டுகளுக்கு மேலாக தமிழ்த் திரைப்படங்களில் நடித்தார்.\n\n"}
{"id": "314808", "url": "https://ta.wikipedia.org/wiki?curid=314808", "title": "ரைட் லவ்லிவுட் விருது", "text": "ரைட் லவ்லிவுட் விருது\n\nரைட் லவ்லிவுட் விருது, (Right Livelihood Award) நோபல் பரிசுக்கு மாற்றாக கருதப்படுகிறது.பன்னாட்டு விருதான \"ரைட் லவ்லிவுட் விருது\", உலகம் எதிர்கொள்ளும் மிக அவசரமான சவால்களுக்கு நடைமுறை மற்றும் முன்மாதிரியான தீர்வுகளை மேற்கொள்பவர்களை கௌரவிக்கும் வகையில் வழங்கப்படுகிறது. இவ்விருது ஜோகப் வான் எக்ஸ்குல் எனும் ஜெர்மானிய சுவீடன் நாட்டவர் நிறுவிய அறக்கட்டளையால் 1980இல் முதல் வழங்கப்படுகிறது. இவ்விருது ஆண்டுதோறும் டிசம்பர் மாதத்தில் சுவீடனில் வைத்து வழங்கப்படுகிறது.சுற்றுச்சூழவியல் பாதுகாப்பு, மனித உரிமைகள், நிலையான வளர்ச்சி, சுகாதாரம், கல்வி மற்றும் பொது அமைதி ஆகிய துறைகளில் சிறப்பாக பணியாற்றிய தனிநபர்களுக்கும், தொண்டு நிறுவனங்களுக்கும் இவ்விருது வழங்கப்படுகிறது. இவ்விருது இரண்டு இலட்சம் யூரோ மதிப்பு கொண்டது.\n\nSection::::2016இல் விருது பெற்றவர்கள்.\nசிரியா நாட்டின் \"வைட் ஹெல்மட்\" தொண்டு நிறுவனம், துருக்கி நாட்டு ஊடுகவியலாளர் சூம் யூரியெட், எகிப்து நாட்டு பெண்கள் நல பிரசாரகர் மொசன் ஹசான் மற்றும் ருசியாவில் குடியேறிய அகதிகள் உரிமைகளுக்காகப் பணிபுரிந்த கனுஷ்கினா ஆகிய நால்வர்க்கு ரைட் லிவ்லி வுட் விருது வழங்கி பெருமைப் படுத்தப்பட்ட்டது.\n\n"}
{"id": "314817", "url": "https://ta.wikipedia.org/wiki?curid=314817", "title": "தீபா மாலிக்", "text": "தீபா மாலிக்\n\nதீபா மாலிக் (\"Deepa Malik\") [பிறப்பு: 30 செப்டம்பர், 1970] இந்தியாவின் அரியானாமாநிலத்தைச் சார்ந்தவர் ஆவார். இவர் ரியோ டி ஜெனிரோவில் நடந்த இணை ஒலிம்பிக் விளையாட்டுக்களில் மகளிருக்கான குண்டு எறிதல் போட்டியில் 4.61 மீட்டர் தூரத்திற்குக் குண்டு எறிந்து வெள்ளிப் பதக்கம் பெற்று சாதனை படைத்தவர். ஈட்டி எறிதல், நீச்சல், மோட்டர் வாகனம் ஓட்டுதல் ஆகியவற்றிலும் வல்லவர். சிறந்த பேச்சாளரும் ஆவார்.\n\nதீபா மாலிக் ஒரு மாற்றுத் திறனாளர் ஆவார். அவருடைய இடுப்புக்கு கீழே உறுப்புகள் பாதிக்கப்பட்டவர். சக்கர நாற்காலியின் உதவியினால் இயங்கி வருபவர்.\nஇவரது 26 வயதில் இவரது முதுகுத்தண்டில் ஏற்பட்ட கட்டியை அகற்ற அறுவை செய்யப்பட்டது.163 தையல்கள் போடப்பட்டன. அறுவைச் சிகிச்சைக்குப் பின் அவரது மார்புப் பகுதிக்கீழே உறுப்புகள் செயலிழந்தன. சக்கர நாற்காலியில் இருந்த படியே குண்டு எறிதல், ஈட்டி எறிதல் முதலிய போட்டிகளில் பயிற்சி எடுத்துக் கொண்டார். மாற்றுத்திறனாளர்களுக்கான போட்டிகளில் கலந்து கொண்டு பரிசுகளையும் பதக்கங்களையும் பெற்றார். தொடர்ந்து தேசிய, சர்வதேசப் போட்டிகளில் கலந்து கொண்டு திறமைகளை வெளிப்படுத்தினார். யமுனை நதியில் நீரோட்டத்திற்கு எதிராக ஒருகிலோமீட்டர் தூரம் நீந்தி லிம்கா சாதனைப் பட்டியலில் இடம் பிடித்தார். பல்வேறு போட்டிகளில் சாதனை படைத்த தீபா மாலிக் அர்ஜுனா விருதையும் பெற்றுள்ளார். இவ்விருதினைப் பெறும் முதல் மாற்றுத்திறனாளி வீராங்கணை அவர் தான். 2017 மரார்ச் மாதம் இந்தியக் குடியரசுத்தலைவர் கைகளால் பத்ம ஸ்ரீ விருதையும் பெற்றுள்ளார்.\n\nSection::::வாழ்க்கை.\nதீபா மாலிக்கின் கணவர் பிக்ரம் சிங் மாலிக் ஒரு இராணுவ அதிகாரி. மனைவியின் அறுவைச்சிகிச்சையின் போது கார்கில் போரில் போர்க்களத்தில் இருந்தார். அறுவைச்சிகிச்சைக்குப்பின் பணியை விடுத்து மனைவிக்கு உறுதுணையாக இருந்துள்ளார். இவர்களுக்கு இரண்டு மகள்கள் உள்ளார்கள்.\n\nSection::::மேலும் பார்க்க.\nhttps://www.theguardian.com/sport/2012/aug/30/paralympics-2012-india-deepa-malik\n"}
{"id": "314821", "url": "https://ta.wikipedia.org/wiki?curid=314821", "title": "ஓருலைத் தொகுப்புமுறை", "text": "ஓருலைத் தொகுப்புமுறை\n\nஓருலைத் தொகுப்புமுறை \"(One-pot synthesis)\" என்பது வேதியியல் வினையின் செயல்திறனை மேம்படுத்துவதை இலக்காகக் கொண்ட ஒரு தயாரிப்பு உத்தியாகும். இவ்வுத்தியின்படி, ஒரு வினைபடுபொருள் ஒரே குடுவையில் அடுத்தடுத்த வேதிவினைகளுக்கு உட்படுத்தப்படுகிறது. இவ்வகையான ஓருலை தயாரிப்பு முறை வேதியியலர்களால் விரும்பப்படுகிறது. ஏனெனில் மிகநீண்ட பிரித்தெடுக்கும் செயல்முறையையும், இடைநிலை வேதிச்சேர்மங்களைத் தூய்மைப்படுத்தவும் செலவிடப்படும் நேரத்தைக் குறைத்து, அவர்களால் மேலும் உற்பத்தியை அதிகரிக்கும் செயல்முறையில் ஈடுபடமுடியும்.\n\nதிரோப்பினோன் தயாரிக்க உதவும் மொத்தத் தொகுப்புமுறை அல்லது காசுமான் இண்டோல் தொகுப்புமுறை, இத்தகைய ஓருலை தொகுப்புமுறைக்கு சரியான உதாரணமாகும்.ஓசெல்டாமிவிர் போன்ற பன்முக முப்பரிமான மையங்களைக் கொண்ட சிக்கலான சேர்மங்களை உற்பத்தி இலக்காகக் கொண்டு ஓரு வரிசையொழுங்கில் ஓருலை தொகுப்புமுறையைப் பயன்படுத்த முடியும்.\n\nஇம்முறை ஒட்டுமொத்தமாகத் தேவைப்படும் படிநிலைகளின் எண்ணிக்கையை கணிசமாக சுருக்குகிறது. இதனால் முக்கிய வணிக பாதிப்புகளையும் ஏற்படுத்துகிறது.\n\nவினையாக்கிகள் அனைத்தையும் ஒரேநேரத்தில் உலையில் சேர்த்து மேற்கொண்டு எந்தச் செயலையும் செய்யாமல் இருப்பதால், ஓருலை தொகுப்புமுறையானது ஒடுக்கத் தொகுப்புமுறை என்றும் அழைக்கப்படுகிறது.\n\nஇப்படிப்பட்ட ஒரு செயல்முறையில் , 3-என்-தோசிலமினோபீனால் I உடன் அக்ரோலீன் II வினைபுரிந்து ஐதராக்சில் குழு பதிலீடு செய்யப்பட்ட குயினோலினை III செயல் மற்றும் இடைநிலைகள் ஏதுமின்றி நான்கு வரிசையொழுங்கு படிநிலைகளில் அளிக்கிறது \n"}
{"id": "314823", "url": "https://ta.wikipedia.org/wiki?curid=314823", "title": "தாரைப் புறா", "text": "தாரைப் புறா\n\nடிரெம்பட்டர் புறா (\"Trumpeter pigeon\") ஒர் ஆடம்பரப் புறா வகையாகும். இவ்வகைப் புறாக்கள் மெதுவான சிரிப்பைப்போல ஒலிக்கும் அவற்றின் சத்ததிற்காக இப்பெயரைப் பெற்றுள்ளன. சத்த வேறுபாட்டின் அடிப்படையில் இவை வகைப்படுத்தப்பட்டுள்ளன. இவை அனைத்தும் தேர்ந்தெடுத்த இனப்பெருக்க முறையால், மாடப் புறாவிலிருந்து உருவாக்கப்பட்டவையாகும்.\n\n\n"}
{"id": "314824", "url": "https://ta.wikipedia.org/wiki?curid=314824", "title": "இராஜஸ்தான் வரலாறு", "text": "இராஜஸ்தான் வரலாறு\n\nஇராஜஸ்தான் வரலாறு மேற்கு இந்தியாவில், பாகிஸ்தான் நாட்டின் எல்லைப்புறத்தில் அமைந்த இராஜஸ்தான் மாநிலத்தின் பகுதிகளை, துவக்ககால இசுலாமிய ஆட்சியில் \"கூர்ஜரம்\" அல்லது \"குஜ்ஜர்களின் நாடு\" எனப்பட்டது.\n\nSection::::பண்டைய வரலாறு.\nஇராஜஸ்தானின் சீகர் மற்றும் சுன்சுனூ மாவட்டங்கள் வேத கால பிரம்மவர்த்தம் எனும் பகுதியில் விளங்கியதாகும். சரஸ்வதி ஆறு அரியானாவின் குருச்சேத்திரம் வழியாக பாய்ந்து இராஜஸ்தானின் தார் பாலைவனத்தில் மறைகிறது.\n\nஹரப்பா காலத்திய சிந்துவெளி நாகரீகத்தின் எச்சங்கள் வடமேற்கு இராஜஸ்தானின் தார் பாலைவனத்தில் காளிபங்கான் எனுமிடத்தில் 1998ஆம் ஆண்டில் கண்டெடுக்கப்பட்டுள்ளது. \n\nகி மு 321 – 184 முடிய, இராஜஸ்தான் பகுதி, மௌரியப் பேரரசின் ஒரு பகுதியாக விளங்கியது.\n\nSection::::மத்திய கால வரலாறு.\n1191இல் முதல் தாரைன் போரில், இராஜபுத்திர மன்னர் பிருத்திவிராச் சௌகான், கோரி முகமதுவை வென்றார். ஆனால் 1192இல் நடந்த இரண்டாம் தாரைன் போரில் பிரித்திவிராச் சௌகானை, கோரி முகமது வென்றார்.\n\n1200இல் இராஜஸ்தானின் நாகௌர், அஜ்மீர் மற்றும் இரந்தம்பூர் பகுதிகள் தில்லி சுல்தான்களின் ஆட்சியில் இருந்தது. \n\n13ஆம் நூற்றாண்டின் துவக்கத்தில், மேவார் இராசபுத்திர மன்னர் இராணா சங்கா பாபரை எதிர்த்து கண்வா எனுமிடத்தில் போர் புரிந்தார். அக்பர், ஆம்பர் இராசபுத்திர அரச குலப் பெண் ஜோத்தாபாய்யை மணந்து, இராசபுத்திர – முகலாயர்களின் ஒற்றுமைக்கு வித்திட்டார். ஆனால் மேவார் மன்னர் உதய் சிங், அக்பரின் மேலாண்மையை ஏற்கவில்லை. எனவே அக்பர் சித்தோர்கார் கோட்டையைத் தகர்த்து கொண்டு உள்ளே சென்று பார்க்கையில், கோட்டைக்குள் இருந்த இராசபுத்திர குலப் பெண்கள் கூட்டுத் தீக்குளிப்பு செய்து கொண்டு கருகியதை கண்டு மனம் வெதும்பினார். உதய் சிங்கின் மகன் இரானா பிரதாப் முகலாயப் பேரரசைத் தொடர்ந்து 12 ஆண்டுகள் எதிர்த்து வந்தார்.\n\nஇராஜஸ்தானின் மலைக் கோட்டைகளும், அதனுள் கலைநயத்துடன் கட்டப்பட்ட அரண்மனைகளும், சமணர் கோயில்களும், துர்கை கோயில்களும் இந்தியக் கட்டிடக் கலைக்கு எடுத்துக்காட்டுகளாகும்.\n\nSection::::மராத்தியப் பேரரசு.\n1700களில் துவக்கத்தில் பேஷ்வாக்களான, ஹோல்கர்கள் மற்றும் சிந்தியாக்கள் தலைமையிலான மராத்தியப் பேரரசு வடக்கில் விரிவாக்கம் செய்யப்பட்ட போது, இராஜஸ்தானின் பெரும் பகுதிகள் மராத்தியப் பேரரசில் இணைக்கப்பட்டது. பின்னர் கிழக்கிந்திய கம்பெனி ஆட்சியினர் மராத்தியர்களை வெல்லும் வரை, இராஜஸ்தான் மராத்தியப் பேரரசில் இருந்தது.\n\nSection::::ஆங்கிலேயர்களின் ஆட்சியில்.\nபிரிட்டிஷ் ராஜ் ஆட்சியில், இராஜஸ்தான் பகுதிகள், இராஜபுதனா முகமை என அழைக்கப்பட்டது. அல்வர், பன்ஸ்வரா, பரத்பூர், புந்தி, தோல்பூர், துங்கர்பூர், ஜெய்ப்பூர், ஜெய்சல்மேர், ஜாலவர், ஜோத்பூர், கரௌலி, கிஷன்கர், கோட்டா, குஷால்கர், லாவா, மேவார், படான், பிரதாப்கர், சக்புரா, டோங்க் மற்றும் சிரொஹி பகுதிகளை இராஜபுத்திர குலத்தினர், ஆங்கிலேயர்களின் கட்டுப்பாட்டின் கீழ், சுதேச சமஸ்தான மன்னர்களாக ஆண்டனர்.\n\nSection::::இந்திய விடுதலைக்கு பின்னர்.\nஇந்தியப் பிரிவினைக்கு பின்னர் 1948 முதல் 1950 முடிய இராஜஸ்தானின் சமஸ்தானங்கள் இந்திய அரசுடன் இணைக்கப்பட்டது. மேலும் இந்திய அரசுடன் இணைந்த சுதேச சமஸ்தான மன்னர்களுக்கு ஆண்டுதோறும் மன்னர் மானியம் இந்திய அரசால் வழங்கப்பட்டு வந்தது. பின்னர் மன்னர் மானியம் வழங்குவதை இந்திரா காந்தி ஆட்சிக் காலத்தில் 1971இல் நிறுத்தப்பட்டது. \n\n3 மார்ச் 1951இல் நடைபெற்ற இராஜஸ்தான் மாநில சட்டமன்றத் தேர்தலில், இராஜஸ்தான் மாநிலத்தின் முதல் முதலமைச்சராக \"டிக்கா ராம் பலிவால்\" தேர்ந்தெடுக்கப்பட்டார்.\n\n\nSection::::மேற்கோள்கள்.\nNotes\n\nCitations\n\nBibliography\n"}
{"id": "314826", "url": "https://ta.wikipedia.org/wiki?curid=314826", "title": "பிரம்மவர்த்தம்", "text": "பிரம்மவர்த்தம்\n\nபிரம்மவர்த்தம் (Brahmavarta), சரசுவதி ஆற்றுக்கும் காகர் ஆற்றுக்கும் இடைபட்ட குறுகிய பகுதி என மனுதரும சாத்திரம் எனும் தொன்மை வாய்ந்த இந்து சமய நூலில் குறிப்பிடப்பட்டுள்ளது. ஆரியர்கள் குறுகிய பிரம்மவர்த்தப் பகுதிகளில் முதலில் குடியேறினர். இப்பகுதிகளில் தான் முதலில் இருக்கு வேதம் வெளிப்பட்டதாகக் கருதப்படுகிறது. சரசுவதி ஆறு பிரம்மவர்த்தத்தின் புனித ஆறாகும். பிரம்மவர்த்ததின் அருகில் உள்ள பகுதிகளில் குருச்சேத்திரம், மத்சயம், பாஞ்சாலம், சூரசேனம் புகழ் வாய்ந்தவைகள். \n\nபிரம்மவர்த்தப் பகுதியில் மிலேச்சர்களின் ஆதிக்கம் அதிகரிக்கவே, ஆரியர்கள் தென்கிழக்கு நோக்கி வட இந்தியா எனப்படும் ஆரியவர்த்தம் பகுதிகளில் குடியேறினர். \n\n\nSection::::மேற்கோள்கள்.\nNotes\n\nCitations\n"}
{"id": "314831", "url": "https://ta.wikipedia.org/wiki?curid=314831", "title": "பி. கே. சரஸ்வதி", "text": "பி. கே. சரஸ்வதி\n\nபி. கே. சரஸ்வதி தென்னிந்தியத் திரைப்பட நடிகையும், பரதநாட்டியக் கலைஞரும் ஆவார்.\n\nSection::::திரையுலக வாழ்க்கை.\nகேரள மாநிலத்தைச் சேர்ந்த எர்ணாகுளத்தை அடுத்த திருப்புணித்துறை என்ற ஊரைச் சேர்ந்தவர். பரவேலி என்பது இவரது இயற்பெயர். தந்தை குமாரன் நாயர் கொச்சி சமத்தானப் பட்டாளத்தில் பணியாற்றியவர். சிறு வயதிலேயே தந்தையை இழந்த இவர் தாயார் நாராயணி அம்மையாரின் பொறுப்பில் வளர்ந்தார். சிறுமியாக இருந்தபோது இவர் கொச்சி சமத்தான காங்கிரசு ஊர்வலத்தில் ஈடுபட்டதால் பள்ளியில் படிக்க சமத்தான அரசு அப்போது அனுமதிக்கவில்லை. அதன் பின்னர் \"ராஜநர்த்தகி\" என்ற இந்தித் திரைப்படத்திற்கு உலகப் புகழ் தேடித்தந்த பிரபல நடன ஆசிரியர் மாதவ மேனனிடம் சரசுவதியும் அவரது சகோதரி கமலாவும் கதகளி பயின்றனர். அப்போது அவருக்கு ஏழு வயது.\n\nபழசி ராஜா அல்லது வீர கேரளம், சாகுந்தலம் ஆகிய நாடிய நாடகங்களில் நடனமாடிப் புகழ் பெற்றார். இந்தியாவின் பல மாநிலங்களுக்கும் சென்று நடனமாடியுள்ளார். பம்பாயில் பிரசித்தமான 'சவன் ஆர்ட் சென்டர்' என்ற கலைக்கழகத்தில் பயின்று வெளியேறினார். உதயசங்கரின் \"கல்பனா\" மூலம் திரையுலகில் புகுந்த இவர் திருமழிசை ஆழ்வார், ஆயிரம் தலைவாங்கிய அபூர்வ சிந்தாமணி போன்ற பல படங்களில் நடனமாடியும், உப பாத்திரங்களில் நடித்தும் வந்தார். வேலைக்காரி, இன்பவல்லி போன்ற திரைப்படங்களில் சிறு வேடங்களில் நடித்தார். ராஜாம்பாள் எனும் திரைப்படத்தில் கதாநாயகியாக நடிக்கும் நிலைக்கு முன்னேறினார். சகோதரி கமலாவும் சில படங்களில் உப பாத்திரங்களில் நடித்து வந்தார். \n\n\nSection::::குடும்பம்.\nஎழுத்தாளரும் நடிகருமான வி. என். சம்பந்தம், இவரின் கணவராவார். சரஸ்வதி நடித்த மாப்பிள்ளை எனும் திரைப்படத்திற்கு சம்பந்தம் திரைக்கதையும், வசனமும் எழுதியிருந்தார்.\n"}
{"id": "314832", "url": "https://ta.wikipedia.org/wiki?curid=314832", "title": "அசிட்டமினோசலோல்", "text": "அசிட்டமினோசலோல்\n\nஅசிட்டமினோசலோல் \"(Acetaminosalol)\" என்பது CHNO.என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். \n\nசாலிசிலிக் அமிலமும் பாராசிட்டமாலும் சேர்ந்து நிகழும் எசுத்தராக்கல் வினையில் விளைபொருளாக அசிட்டமினோசலோல் உருவாகிறது. 19 ஆம் நூற்றாண்டின் பிற்பகுதியிலும், 20 ஆம் நூற்றாண்டின் முற்பகுதியிலும் ஒரு வலி நிவாரணியாக சலோபென் என்ற வர்த்தகப் பெயருடன் பேயர் என்பவரால் இச்சேர்மம் சந்தைப்படுத்தப்பட்டது.\n\nSection::::செயல்பாடும் பயன்களும்.\nசூடான காரக் கரைசலில் அசிட்டமினோசலோல் சாலிசிலிக் அமிலமாகவும் பாராசிட்டமாலாகவும் உடைகிறது. ஊசிமூலம் உடலுக்குள் செலுத்தப்பட்டாலும் அசிட்டமினோசலோல் குடலுக்குள் சிதைவடைந்து விடுகிறது.\n\nகடுமையான வாதநோய் சிகிச்சையில் சாலிசிலிக் அமிலத்திற்கு மாற்றாகவும், சிறுகுடல் வலி நிவாரணியாகவும் இச்சேர்மம் பயன்படுத்தப்படுகிறது. அக்காலத்தில் பயன்படுத்தப்பட்டு வந்த பாதுகாப்பான குடல்வலி நிவாரணியான சலோலுக்கு சமமான சக்தி கொண்டதாகவும் அதைவிட பாதுகாப்பு மிக்கதாகவும் இது கருதப்பட்டது. சுவையற்றதாகவும் எளிமையாக பயன்படுத்தக்கூடியதாகவும் அசிட்டமினோசலோல் விளங்குகிறது.\n"}
{"id": "314841", "url": "https://ta.wikipedia.org/wiki?curid=314841", "title": "மும்மைத்தரவுத்தளம்", "text": "மும்மைத்தரவுத்தளம்\n\nமும்மைத்தரவுத்தளம் (Triplestore) என்பது வள விபரிப்புச் சட்டகத்தின் அடிப்படை அலகுகளான மும்மைகளைச் சேமிக்க மீட்ட பயன்படும் சிறப்புத் தரவுத்தளம் ஆகும். மும்மைத் தரவுகள் எழுவாய்-பயனிலை-செயற்படுபொருள் ஆகத் தொகுக்கப்பட்டு இருக்கும். இவற்றைக் கையாழவென சிறப்பான வடிவமைப்பை மும்மைத்தரவுத்தளம் கொண்டுள்ளது.\n\nமும்மைத்தரவுத்தளம் தொடர்புசால் தரவுத்தளம் போன்றதே. இதில் வினவல் மொழி ஒன்றினைப் பயன்படுத்தி தரவுகளைச் சேர்க்க முடியும், மாற்ற முடியும், வினவ முடியும். \n\nSection::::எடுத்துக்காட்டு வினவல்.\nபின்வரும் SPARQL வினவல் தரவுத்தளத்தில் dc:creator பண்பையும், <http://example.com:8080/fcrepo/rest/எழுத்தாளர்1> மதிப்பையும் கொண்ட எல்லா மும்மைகளையும் தரும்படி வினவுகிறது.\n\nஎடுத்துக்காட்டு விடை, RDF/xml வடிவத்தில்.\n"}
{"id": "314842", "url": "https://ta.wikipedia.org/wiki?curid=314842", "title": "ஆர்க்காங்கல் (புறா)", "text": "ஆர்க்காங்கல் (புறா)\n\nஆர்க்காங்கல் புறா (\"Archangel pigeon\") என்பவை ஆடம்பரப் புறா வகையைச் சேர்ந்தவை ஆகும். இவை அவற்றின் வழக்கத்திற்கு மாறான உலோகம் போன்ற இறகு நிறத்திற்காக அறியப்படுகின்ற புறா வகையாகும். இவை அனைத்தும் மாடப் புறாவிலிருந்து உருவானவையாகும். இவை 12 அவுன்சு அளவுள்ள சிறிய புறா வகையாகும். இவை கால்களில் இறகற்றும், கருப்பு ஆரஞ்சு நிறக் கண்களுடனும் காணப்படுகின்றன. இவை கொண்டையுடன் அல்லது கொண்டையற்றும் காணப்படுகின்றன. இவற்றின் உடல் வெண்கல அல்லது தங்க நிறத்திலும், இறக்கைகள் கருப்பு, வெள்ளை, நீல நிறத்திலும் காணப்படுகின்றன.\n\n"}
{"id": "314843", "url": "https://ta.wikipedia.org/wiki?curid=314843", "title": "டானிஸ் சுவாபியன்", "text": "டானிஸ் சுவாபியன்\n\nடானிஸ் சுவாபியன் பல ஆண்டுகள் தேர்ந்தெடுக்கப்பட்ட தேர்ந்தெடுத்த கலப்பினப்பெருக்க முறையால் உருவாக்கப்பட்ட புறா இனமாகும். இவ்வினம் மாடப் புறாவிலிருந்தே உருவாக்கப்பட்டதாகும். இவை வெள்ளி, நீல, சாம்பல் மஞ்சள், சாம்பல் சிவப்பு மற்றும் அரக்குப் பட்டை வண்ணங்களில் காணப்படுகின்றன. \n\nSection::::தோற்றம்.\nஇவை பிரான்சு மற்றும் ஹாலந்து நாடுகளில் ஸ்டார்லிங் புறாவிலிருந்து உருவாக்கப்பட்டு கி.பி.1840களில் டென்மார்க்கிற்கு ஏற்றுமதி செய்யப்பட்டன.\n\n"}
{"id": "314846", "url": "https://ta.wikipedia.org/wiki?curid=314846", "title": "சுவாலோ புறா", "text": "சுவாலோ புறா\n\nசாக்சன் பேரி சுவாலோ புறா, இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. சாக்சன் பேரி சுவாலோ மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை அவற்றின் கால்களைச் சுற்றிலும் காணப்படும் இறகுகளுக்காக அறியப்படுகிறது.\n\n"}
{"id": "314848", "url": "https://ta.wikipedia.org/wiki?curid=314848", "title": "துரிஞ்சன் பீல்டு புறா", "text": "துரிஞ்சன் பீல்டு புறா\n\nதுரிஞ்சன் பீல்டு புறா, இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. துரிஞ்சன் பீல்டு மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை விதவிதமான வண்ண இறகுகளுக்காக அறியப்படுகிறது. துரிஞ்சன் பிரெஸ்ட், துரிஞ்சன் மாங்கு, துரிஞ்சன் சீல்டு, துரிஞ்சன் ஒயிட்டைல், துரிஞ்சன் இசுபாட்டு உள்ளீட்டவை இவற்றின் வகையாகும். இவை கால்களில் இறகற்று காணப்படுகின்றன.\n\n"}
{"id": "314850", "url": "https://ta.wikipedia.org/wiki?curid=314850", "title": "பனிப் புறா", "text": "பனிப் புறா\n\nபனிப் புறா, பல ஆண்டுகள் தேர்ந்தெடுத்த இனப்பெருக்க முறையால் உருவாயின. பனிப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். சார்லஸ் டார்வின் உயிரினங்களின் தோற்றம் புத்தகத்தை எழுதுவதற்கு மூன்று வருடங்களுக்கு முன் கி.பி.1856ல் பனிப் புறாக்களை வளர்த்தார்.\n\nSection::::வடிவமைப்பு.\nஇவை நீலநிற பனிக்கட்டி போன்ற வண்ணத்தில் காணப்படுகின்றன. இவை முதன்முதலில் ஜெர்மனி மற்றும் போலந்தில் வளர்க்கப்பட்டன. இவை ஒவ்வாமை உள்ளவர்களுக்கு ஏற்றவையல்ல என்று குறிப்பிடப்படுகின்றன.\n\n"}
{"id": "314853", "url": "https://ta.wikipedia.org/wiki?curid=314853", "title": "சாக்சன் பீல்டு புறா", "text": "சாக்சன் பீல்டு புறா\n\nசாக்சன் பீல்டு புறா என்பது ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. சாக்சன் பீல்டு புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். சாக்சன் பிரெஸ்ட், சாக்சன் மாங்கு, சாக்சன் பிரைஸ்ட், சாக்சன் ரிவர்சீவிங், சாக்சன் சீல்டு, சாக்சன் இசுபாட்டு, சாக்சன் வைட்டைல் உள்ளிட்டவை இவற்றின் வகையாகும்.\n\n"}
{"id": "314854", "url": "https://ta.wikipedia.org/wiki?curid=314854", "title": "இசுடார்லிங் புறா", "text": "இசுடார்லிங் புறா\n\nஇசுடார்லிங் புறா என்பது ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இசுடார்லிங் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். \n\n"}
{"id": "314858", "url": "https://ta.wikipedia.org/wiki?curid=314858", "title": "ஆச்சன் லகுவர் கேடய ஆந்தை", "text": "ஆச்சன் லகுவர் கேடய ஆந்தை\n\nஆச்சன் லக்வர் சீல்டு புறா என்பவை ஆடம்பரப் புறா வகையைச் சேர்ந்த புறா ஆகும்.\nஇவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. ஆச்சன் லக்வர் சீல்டு அவுல் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். \n\n"}
{"id": "314859", "url": "https://ta.wikipedia.org/wiki?curid=314859", "title": "ஆப்பிரிக்க ஆந்தைப் புறா", "text": "ஆப்பிரிக்க ஆந்தைப் புறா\n\nஆப்பிரிக்க ஆந்தை (African Owl) மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் துனீசியாவில் உருவாயின. கி.பி.19ம் நூற்றாண்டின் கடைசியில் இங்கிலாந்துக்கு ஏற்றுமதி செய்யப்பட்டன. ஆப்பிரிக்கன் ஆந்தை மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும்.\n\nSection::::வடிவமைப்பு.\nஇவை சிறிய அலகிற்காக அறியப்படுகின்றன. மற்ற ஆந்தை வகைப் புறாக்களைப்போலவே இவற்றின் மார்பக முன்பகுதியில் 'ஜபோட்' எனப்படும் தனி இறகுகள் காணப்படுகின்றன. இவற்றின் கூடுகளை சுத்தமாக வைத்திருப்பது அவசியமாகும், இல்லையெனில் அவை கூட்டமாக இறக்கின்றன.\n\n"}
{"id": "314860", "url": "https://ta.wikipedia.org/wiki?curid=314860", "title": "சீன ஆந்தை", "text": "சீன ஆந்தை\n\nசீன ஆந்தைப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இந்த இனம் அதன் சிறிய உருவ அமைப்பிற்காக அறியப்படுகிறது.\n\n"}
{"id": "314861", "url": "https://ta.wikipedia.org/wiki?curid=314861", "title": "இத்தாலிய ஆந்தை", "text": "இத்தாலிய ஆந்தை\n\nஇத்தாலியன் புறா என்பது ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இத்தாலியன் அவுல் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். \n\n"}
{"id": "314862", "url": "https://ta.wikipedia.org/wiki?curid=314862", "title": "பழைய செர்மானிய ஆந்தை", "text": "பழைய செர்மானிய ஆந்தை\n\nஓல்டு ஜெர்மன் புறா என்பவை ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. ஓல்டு ஜெர்மன் அவுல் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். \n\n\n"}
{"id": "314863", "url": "https://ta.wikipedia.org/wiki?curid=314863", "title": "கீழை சுருள் புறா", "text": "கீழை சுருள் புறா\n\nகீழை சுருள் இறகு புறா என்பது ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை துருக்கியைச் சேர்ந்த புறா வகையாகும். இவை உதுமானியப் பேரரசர்களுக்காக மனிசா அரண்மனை, துருக்கியில் வளர்க்கப்பட்டன. மனிசா மேற்கு துருக்கியில் இருந்த உதுமானிய நகரமாகும். இது ஹங்கரி (சுல்தானின் பறவை) என்றழைக்கப்பட்டது. இவை பல வகையாகப் பிரிக்கப்பட்டுள்ளன, இவற்றுள் \"பிளாண்டிநெட்\" மற்றும் \"சாடிநெட்\" முக்கியமானவை..\n\nஇவற்றின் முன்னோர் வகையானது இன்றும் \"பழைய கீழை சுருள்\" என்று பாதுகாக்கப்படுகிறது.\n\n"}
{"id": "314865", "url": "https://ta.wikipedia.org/wiki?curid=314865", "title": "டர்பிட்", "text": "டர்பிட்\n\nடர்பிட் \"(Turbit)\" மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. கூம்பு மேலோடு, குட்டையான அலகு மற்றும் மார்பில் தொங்கும் சிறகுகள் முதலியன டர்பிட் வகை புறாவின் சிறப்புகளாகும்.\n\n"}
{"id": "314867", "url": "https://ta.wikipedia.org/wiki?curid=314867", "title": "மக்கள் சீனக் குடியரசு தேசிய நாள்", "text": "மக்கள் சீனக் குடியரசு தேசிய நாள்\n\nமக்கள் சீனக் குடியரசு தேசிய நாள் (\"National Day of the People's Republic of China எளிய சீனம்: 国庆节; பின்யின்: Guóqìng jié\") மக்கள் சீனக் குடியரசு, தங்கள் தேசிய நாள் கொண்டாட, பொது விடுமுறையுடன் ஆண்டுதோறும், அக்டோபர் 1 ஆம் நாளில் கொண்டாடுகிறது. தியனன்மென் சதுக்கம்த்தில் நடந்த ஒரு விழாவில், 1949, அக்டோபர் 1 இல், மக்கள் சீனக் குடியரசு (\"PRC\"), நிறுவப்பட்டது. ஆனால் ஒன்று, இதனைக் குறிப்பிட்டே ஆக வேண்டும், மக்கள் சீனக் குடியரசு (\"PRC\"), 1949 செப்டம்பர் 21 அன்று, நிறுவப்பட்டதாகும்.\n"}
{"id": "314868", "url": "https://ta.wikipedia.org/wiki?curid=314868", "title": "அமெரிக்க காட்சிப்பந்தய ஓட்டப்புறா", "text": "அமெரிக்க காட்சிப்பந்தய ஓட்டப்புறா\n\nஅமெரிக்க காட்சிப்பந்தய ஓட்டப்புறா \"(American Show Racer)\" மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. சோ பென் ரேசர், கண்ணியமான பறவை என்ற பெயர்களாலும் இப்பறவை அழைக்கப்படுகிறது. கி.பி. 1952ல் இவ்வகைப் புறா வளர்ப்பவர்களுக்கான சங்கம் அமெரிக்காவில் நிறுவப்பட்டது. நவம்பர் 2007ல் கலிபோர்னியாவில் நடந்த கண்காட்சியில் 150 புறாக்கள் 15 வளர்ப்பாளர்களால் கண்காட்சிக்கு வைக்கப்பட்டன.\n\n"}
{"id": "314876", "url": "https://ta.wikipedia.org/wiki?curid=314876", "title": "டிரகூன் (புறா)", "text": "டிரகூன் (புறா)\n\nட்ரகூன் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவ்வகைப் புறாக்கள் ரேசிங் ஹோமர் இனப் புறாக்களை உருவாக்கப் பயன்படுத்தப்பட்டுள்ளன. \n\n"}
{"id": "314878", "url": "https://ta.wikipedia.org/wiki?curid=314878", "title": "ஆங்கிலேய கேரியர்", "text": "ஆங்கிலேய கேரியர்\n\nஇங்கிலீஸ் கேரியர் புறா என்பது ஆடம்பரப் புறா வகையைச் சேர்ந்தது ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இங்கிலீஸ் கேரியர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை நீண்ட கழுத்து, நீண்ட மெல்லிய உடலைப் பெற்றுள்ளன.\n\nSection::::வரலாறு.\nஇவ்வினமானது பெர்சியன் கேரியர், பாக்தாத் கேரியர் மற்றும் போவிட்டர் இனங்களிலிருந்து உருவானதாகும்.\n\nSection::::வடிவமைப்பு.\nமற்ற புறா இனங்களை விட இவை தமது வாயை அகலமாக 1.9 செ.மீ.க்கு திறக்க வல்லவை. இவற்றின் உயரம் 44 முதல் 47 செ.மீ. ஆகும்.\n\n"}
{"id": "314879", "url": "https://ta.wikipedia.org/wiki?curid=314879", "title": "ஜெர்மன் பியூட்டி ஹோமர்", "text": "ஜெர்மன் பியூட்டி ஹோமர்\n\nஜெர்மன் பியூட்டி ஹோமர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவ்வினம் 100 வருடங்களுக்கு முன் உருவாக்கப்பட்டது.\n\n"}
{"id": "314886", "url": "https://ta.wikipedia.org/wiki?curid=314886", "title": "வீட்டுப் புறா", "text": "வீட்டுப் புறா\n\nவீட்டுப் புறா (\"Homing Pigeon\") என்பது வீட்டில் வளர்க்கப்படும் புறாவின் ஒரு வகை ஆகும். இது மாடப் புறாவில் இருந்து பல ஆண்டுகள் தேர்ந்தெடுத்த இனப்பெருக்க முறையால் உருவானதாகும். இவை மிகவும் நீண்ட தூரங்களுக்கு பயணித்துத் திரும்பும் ஆற்றல் கொண்டவையாகும். இவை புவியின் காந்தப் புலத்தைப் பயன்படுத்துகின்றன. இவை பந்தயங்களின்போது சுமார் 1800 கி.மீ.க்கு பறந்து திரும்பியதாகப் பதிவுகள் உள்ளன. இவை மணிக்கு சுமார் 50 மைல் வேகத்தில் பறக்க வல்லவை, ஒரு சில புறாக்கள் குறுகிய தூரத்திற்கு 90 மைல் வேகத்தில் பறந்ததிற்கான பதிவுகள் உள்ளன. இதன் காரணமாக இவை செய்திகளை அனுப்ப பயன்படுத்தப்பட்டன.\n\nSection::::பால் ஈருருமை.\nஆண் புறாக்கள் பெண் புறாக்களை விட பெரிய காற்றுப்பையைப் பெற்றுள்ளன. பெண் புறாக்கள் சிறிய உடலைக் கொண்டுள்ளன. ஆண் புறாக்கள் பெண் புறாக்களை விட சத்தமாக ஒலியெழுப்பக்கூடியவை. ஆண் புறாக்கள் ஒலியெழுப்பும்போது 360 கோணத்தில் சுற்றுகின்றன, பெண் புறாக்கள் அதிகபட்சமாக 270 கோணத்திற்கே சுற்றுகின்றன. அதேநேரத்தில் ஆர்க்காங்கல் புறாவில் ஆண், பெண் புறாக்களை வேறுபடுத்துவது கடினமாகும்.\n\nSection::::வளர்தல்.\nஆண் புறா குச்சிகளைக் கொண்டுவந்து சேர்க்க பெண் புறா கூட்டை அமைக்கும். இவை இரண்டு முட்டைகளை இட்டு அடைகாக்கும். 17 முதல் 20 நாட்களில் குஞ்சுகள் பொரிக்கின்றன. வளர்ந்த குஞ்சுகள் 3 முதல் 4 வாரங்களில் கூட்டைவிட்டு பறக்கின்றன.\n\nSection::::வரலாறு.\nபுறாப் பந்தயங்கள் சுமார் 3000 ஆண்டுகளாக நடைபெற்று வருகின்றன. பண்டைய கால ஒலிம்பிக்கில் அவை வெற்றியாளர்களை பிரகடனம் செய்யப் பயன்படுத்தப்பட்டன. தூதுப் புறாக்கள் கி.பி. 1150 ஆண்டிலேயே பாக்தாத்தில் பயன்படுத்தப்பட்டுள்ளன, அதற்குப் பின்னர் செங்கிஸ் கானாலும் பயன்படுத்தப்பட்டுள்ளன. கி.பி.1167ல் அவை தினசரி சேவையாக பாக்தாத்திற்கும், சிரியாவிற்கும் இடையில் சுல்தான் நூருதீனால் உபயோகப்படுத்தப்பட்டன. நைல் நதிக் கரையில் அமைந்த டாமியெட்டா நகரில், இசுபானிய பயணியான பெட்ரொ டபுர் முதன்முதலாக தூதுப் புறாக்களை கி.பி.1436ல் கண்டார். செனோவா குடியரசில் காவல் விளக்கங்களில் தூதுப் புறாக்கள் பயன்படுத்தப்பட்டன. திப்பு சுல்தான் தூதுப் புறாக்களைப் பயன்படுத்தினார். அவை ஜமியா மசுஜித் பள்ளிவாசலுக்கு திரும்பி வருவதை வழக்கமாகக் கொண்டிருந்தன. அவை வசிக்கும் துளைகளை இன்றளவும் அப்பள்ளிவாசலில் காணலாம்.\n\nகி.பி.1818 ல் பெல்ஜியன் கான்கோர்சு என்ற பந்தயம் பிரசெல்சில் நடைபெற்றது. பின்னாளில் ராய்ட்டர்ஸ் செய்தி நிறுவனத்தைத் தொடங்கிய பால் ராய்ட்டர் கி.பி. 1860ல் ஆச்சன் மற்றும் பிரசெல்சு இடையே செய்தி மற்றும் பங்குச் சந்தை நிலவரங்களை அளிக்க சுமார் 45 புறாக்களைப் பயன்படுத்தினார். வாட்டர்லூ போரின் முடிவை இங்கிலாந்துக்குத் தெரிவிக்கப் புறாக்கள் பயன்படுத்தப்பட்டன. பிராங்கோ-பிரஷ்ய யுத்தத்தின்போது புறாக்கள் முற்றுகையின் கீழிருந்த பாரிஸ் மற்றும் முற்றுகையிடப்படாத பிரெஞ்சு பிரதேசத்திற்கும் இடையில் செய்திகளை அனுப்பப் பயன்படுத்தப்பட்டன. டிசம்பர் 1870ல் புறாக்கள் 10 மணி நேரத்தில் செய்திகளை பெர்பிக்னனில் இருந்து பிரசெல்சுக்கு கொண்டுசேர்த்தன.\n\nகாலங்காலமாக புறாக்கள் ஒரு வழி (அவற்றின் இருப்பிடத்திற்கு) செய்தி அனுப்புவதற்கே பயன்படுத்தப்பட்டன. அவற்றை, செய்தி எங்கிருந்து அனுப்பப்படுகிறதோ அவ்விடத்திற்குக் கொண்டுசெல்ல வேண்டியிருந்தது. ஒரு இடத்தில் உணவை வைப்பதன் மூலம் அவை எளிதாக அவற்றின் இருப்பிடத்திலிருந்து மற்றொரு இடத்திற்கு வரவழைக்கப்பட்டன. இதன் மூலம் சுமார் 160 கி.மீ. சுற்றுதூரத்தை ஒரே நாளில் கடந்தன. அவற்றின் மேல் இருந்த நம்பகத்தன்மை காரணமாக உலகின் முதல் வான் அஞ்சல் சேவையாகக் கருதப்படும் ஆக்லாந்துக்கும், கிரேட் பேரியர் தீவுக்கும் இடையேயிருந்த சேவையில் நவம்பர் 1897ல் பயன்படுத்தப்பட்டன. உலகின் முதல் வான் அஞ்சல் சேவை தபால்கள் கிரேட் பேரியர் பீஜியன்-கிராம் சர்வீஸில் 1898 முதல் 1908 வரை வழங்கப்பட்டன.\n\nஹோமிங் பீஜியன்கள் 21ம் நுற்றாண்டுவரை கிழக்கு இந்தியாவில் இயற்கைப் பேரழிவுகளுக்கு இடையில் செய்திகளைப் பரிமாற ஒடிசாவில் பயன்படுத்தப்பட்டன. இச்சேவை 2002ம் ஆண்டு இணையதளச் சேவைகளின் விரிவாக்கத்தால் முடித்துக் கொள்ளப்பட்டது. தாலிபான்கள் ஆப்கானிஸ்தானில் ஹோமிங் பீஜியன்களை வளர்ப்பதைத் தடை செய்தனர்.\n\nSection::::வழிசெலுத்தல்.\nவேறு இடத்திற்குக் கொண்டுசெல்லப்பட்ட புறாக்கள் இருப்பிடத்திற்குத் திரும்புவது குறித்து மேற்கொள்ளப்பட்ட ஆய்வில் அவை \"வரைபடம் மற்றும் திசைகாட்டி\" முறையைப் பின்பற்றுவதாக நம்பப்படுகிறது. இதில் வரைபடம் என்பது அவற்றின் இருப்பிடத்தை அறிவதையும், திசைகாட்டி என்பது வழியை அறிவதையும் குறிப்பிடுகிறது. சில ஆய்வாளர்கள் அவற்றின் வரைபட அமைப்பானது பூமியின் காந்தப்புலத்தைப் பயன்படுத்துவதாக நம்புகின்றனர். பறவைகளால் இருப்பிடத்திற்குத் திரும்ப காந்தப் புலத்தைப் பயன்படுத்தமுடியும். ஆய்வாளர்கள் புறாவின் அலகில் இரும்புத் துகள்களைக் கண்டறிந்துள்ளனர், இவை வடதிசையை நோக்கி திரும்பி ஒரு திசைகாட்டி போல செயல்படுகின்றன. இத்தாலியைச் சேர்ந்த புளோரியானோ பபி 1970களின் ஆரம்பத்தில் செய்த ஆய்வுகள் மற்றும் ஹான்ஸ் வல்ராபால் செய்த தற்போதைய ஆய்வுகளின்படி அவை வளிமண்டலத்தில் உள்ள நாற்றங்களை நுகர்கின்றன. கூடுகளுக்கு அருகில் உள்ள இடங்களுக்குச் சென்று திரும்ப அவை காட்சி அடையாளக்குறிகளைப் பயன்படுத்துகின்றன..\n\nயு.எஸ். ஜியலாஜிக்கல் சர்வேயைச் சேர்ந்த ஜான் ஹாக்ஸ்ட்ரமின் ஆய்வின்படி புறாக்கள் குறைந்த அதிர்வெண் சத்தங்களைப் பயன்படுத்துகின்றன. 0.1 ஹெர்ட்ஸ் போன்ற குறைந்த அதிர்வுகள் கூட அவற்றின் வழித்தடத்தில் வேறுபாட்டை ஏற்படுத்தியுள்ளன. புறாக்களின் காதானது இத்தகைய நீளமான அலையை அறிய இயலாத காரணத்தால் அவை மேலெழுந்து பறக்கும்போது வானில் வட்டமடித்து அதனை அறிகின்றன.\n\nமற்ற ஆய்வுகளின் படி காற்றிலுள்ள நாற்றங்களை செயற்கையாக நீக்கும்போது அவற்றின் இருப்பிடம் திரும்பும் ஆற்றலில் மாற்றம் ஏற்படுகிறது.\n\nஒருசில ஆய்வுகளின்படி புறாக்கள் மனிதர்களைப் போலவே கட்டடங்களையும் மற்ற மனிதனால் ஆக்கப்பட்ட பொருட்களையும் நினைவில் வைத்து இருப்பிடம் திரும்புகின்றன.\n\nSection::::புறாக்களின் பங்கு.\nSection::::செய்திகளை அனுப்ப.\nபுறாக்களின் மூலம் செய்தி அனுப்பப்படும்போது அவை மெல்லிய தாளில் எழுதப்பட்டு ஒரு குழலில் அடைக்கப்பட்டு அவற்றின் கால்களில் இணைக்கப்படுகின்றன. வெள்ளைப் புறாக்கள் திருமணங்கள் மற்றும் விளையாட்டு விழாக்களில் பறக்கவிடப்படுகின்றன.\n\nபயிற்சி பெற்ற புறாக்கள் 75 கிராம் எடை வரை கொண்டுசெல்ல வல்லவையாகும். ஜெர்மானிய மருந்து விற்பனையாளரான ஜூலியஸ் நியுபுரோனர் அவசர மருந்து வழங்க புறாக்களைப் பயன்படுத்தினார். 1977ல் இதேபோல் ஆய்வக மாதிரிகளை இரு இங்கிலாந்து மருத்துவமனைகளுக்கு இடையில் கொண்டுசெல்ல புறாக்கள் பயன்படுத்தப்பட்டன. ஒவ்வொரு நாள் காலையிலும் புறாக்கள் கூடை மூலம் பிளைமவுத் பொது மருத்துவமனையில் இருந்து டிவாந்போர்ட் மருத்துவமனைக்கு கொண்டுவரப்பட்டன. பிறகு இப்பறவைகள் உடையாத குப்பிகளை மீண்டும் பிளைமவுத் மருத்துவமனைக்குக் கொண்டுசென்றன. ஒரு மருத்துவமனையின் மூடலால் இத்தகைய சுமார் 30 புறாக்கள் தேவையற்றுப் போயின. 1980களில் கிரான்வில்லே மற்றும் அவுரான்செ மருத்துவமனைகளில் இதெபோன்ற வழக்கம் நடைமுறையில் இருந்தது.\n\nSection::::போர்க்காலங்களில்.\nபறவைகள் முதல் உலகப்போரின்போது விரிவாக பயன்படுத்தப்படுத்தப்பட்டன. செர் அமி என்ற ஒரு ஹோமிங் பீஜியனானது படுகாயமடைந்த நிலையிலும் 12 முக்கிய செய்திகளை சேர்த்ததற்காக குரோயிக்ஸ் டி குவெர் விருது வழங்கி கவுரவிக்கப்பட்டது. \n\nஇரண்டாம் உலகப் போரின்போது அயர்லாந்தின் பாடி, அமெரிக்காவின் ஜி.ஐ. ஜோ மற்றும் இங்கிலாந்தின் மேரி ஆஃப் எக்ஸ்டெர் ஆகிய புறாக்கள் டிக்கின் விருதுகள் பெற்றன. இவற்றுடன் சேர்த்து மொத்தம் 32 புறாக்கள் மனித உயிர்களைக் காத்ததற்காக இவ்விருதைப் பெற்றன.82 ஹோமிங் பீஜியன்கள் நெதர்லாந்தில் ஆபரேஷன் மார்க்கெட் கார்டனுக்காக இரண்டாம் உலகப் போரில் இறக்கப்பட்டன. ரேடியோ அலைகள் எதிரிகளால் வழிமறிக்கப்படும் என்ற காரணத்தால் புறாக்கள் \"நார்மான்டி லான்டிங்கில்\" முக்கியப் பங்காற்றின.\n\nSection::::கணினிக் காலத்தில்.\nசெப்டம்பர் 2009ல் தென்னாப்பிரிக்காவின் ஒரு கணினி நிறுவனம் போட்டிக்காக ஒரு புறாவின் காலில் 4 ஜி.பி. மெமரி கார்டை வைத்து அனுப்பியது. அப்புறா 1 மணி நேரம், 8 நிமிடங்களில் 80 கி.மீ. தூரத்திலுள்ள இடத்தைச் சேர்ந்தது. அந்நிறுவனத்தின் டேட்டா டிரன்ஸ்பரானது 4% டேட்டாவை அனுப்ப 2 மணி நேரம், 6 நிமிடங்கள், 57 நொடிகள் பிடித்தது.\n\n"}
{"id": "314890", "url": "https://ta.wikipedia.org/wiki?curid=314890", "title": "வாமதேவர்", "text": "வாமதேவர்\n\nவாமதேவர் (Vamadeva) வேதகால ரிக் வேதத்தில் குறிப்பிட்டுள்ள முனிவர்களில் ஒருவர். வாமதேவர் சப்தரிஷிகளில் ஒருவராகக் கருதப்படுகிறார். ரிக் வேதத்தின் நான்காம் மண்டலம் மற்றும் பிரகதாரண்யக உபநிடதம் மற்றும் ஐதரேய உபநிடதங்களில் வாமதேவ முனிவரின் பெயர் பல இடங்களில் காணப்படுகிறது. இவரது தந்தையின் பெயர் கௌதம முனிவர். இவரது உடன்பிறப்பான நோதாவையும் ரிக் வேதம் குறிப்பிடுகிறது.\n\nSection::::பௌத்தத்தில் வாமதேவ முனிவர்.\nபௌத்த நூலான வினய பிடகத்தில் (I.245)கௌதம புத்தர் வாமதேவர், விசுவாமித்திரர், ஜமதக்கினி, அங்கரிசர், பாரத்துவாசர், காசிபர், பிருகு போன்ற முனிவர்களை வணங்கி மரியாதை செய்ததாகக் குறிப்பிடப்படுகிறது. \"\n\n\n"}
{"id": "314906", "url": "https://ta.wikipedia.org/wiki?curid=314906", "title": "சூரியக் கலக் கோட்பாடு", "text": "சூரியக் கலக் கோட்பாடு\n\nசூரியக் கலக் கோட்பாடு \"(Theory of solar cells)\" தகுந்த அரைக்கடத்திக் கருவியை ஒளியன்கள் தாக்கும்போது அவை மின்னோட்டமாக மாறும் இயற்பியல், வேதியியல் நிகழ்வுகளை விளக்குகிறது. இந்தக் கோட்பாட்டு ஆய்வுகள் சூரியக் கலத்தின் அடிப்படை வரம்புகளை முன்கணிக்க உதவுவதால் நடைமுறைப் பயன்பாட்டில் அவை தக்க வழிகாட்டிகளாக சூரியக் கலத்தின் இழப்பையும் திறமையையும் சார்ந்த நிகழ்வைப் புரிந்துகொள்ள உதவுகின்றன.\n\n\nSection::::மின்னூட்ட ஊர்திகளை ஒளியால் உருவாக்கல்.\nமணலகச் (சிலிக்கான்) சீவலை ஒளியன் தாக்கும்போது, கீழ்வரும் மூன்றில் ஒரு நிகழ்வு ஏற்படும்.\n\nஒளியன் உறிஞ்சப்பட்டால், அது அணுச் சட்டக்கோப்பில் உள்ள மின்னனுக்கு ஆற்றலைத் தருகிறது. வழக்கமாக இந்த மின்னன் அருகுள்ள அணுக்களுடன் இணைவுப் பட்டைகளில் இணைவலுப் பிணைப்புகளால் இறுக்கமாகப் பிணைந்திருக்கும். எனவே தொலைவாக நகர முடியாமல் இருக்கும். இதற்கு தந்துள்ள ஆற்றல் அதைக் கிளரச் செய்து கடத்தல் பட்டைக்குச் செலுத்தும். எனவே இது இப்போது அரைக்கடத்தியில் விடுபட்டு இயங்கும் வல்லமை பெறுகிறது. இப்பொது இணைவலுப் பிணைப்பில் குறைந்த மின்னன்களே அமையும். இந்நிலை துளை எனப்படுகிறது. இணைவலுப் பிணைப்பில் உள்ள இந்த்த் துளை அருகில் உள்ள அணுவின் மின்னனை உள்ளே நுழையவிடும். இதனால் மற்றொரு துளை உருவாகும். இப்படியே இந்தத் துளை சட்டக்கோப்பில் தொடர்ந்துப் பரவிச் செல்லும். எனவே உறிஞ்சிய ஒளியன்கள் அரைக்கடத்தியில் மின்னன்-துளைகளை உருவாக்குவதாகக் கூறப்படுகிறது. இணைவுப் பட்டையில் இருந்து மின்னனைக் கிளர்த்திக் கடத்தல் பட்டைக்குச் செலுத்த ஒளியன்களின் ஆற்றல் மட்டம் அணுவின் பட்டைச் சந்தைவிடக் கூடுதலாக அமையவேண்டும். என்றாலும் சூரியக் கதிநிரலின் அலைவெண் 5800 வில் தோராயமாக்க் கரும்பொருள் கதிர்நிரலாக உள்ளதால், புவியை அடையும் சூரியக் கதிர்வீச்சில் மணலகப் பட்டையின் ஆற்றலைவிட ஆற்றல் மிகுந்த ஒளியன்கள் உள்ளது. இந்த உயராற்றல் ஒளியன்கள் சூரியக் கலங்களால் உறிஞ்சப்படுகின்றன. ஆனால் ஒலியன்களுக்கும் மணலகப் பட்டைக்கும் இடையில் உள்ள ஆற்றல் வேறுபாடு பயனுள்ல மின் ஆற்றலாக மாறாமல், சட்டக்கோப்பு அதிர்வுகளால் வெப்பமாக மாற்றப்படும். இந்தச் சட்டக்கோப்பு அதிர்வுகள் ஒலியன்கள் (phonons) எனப்படுகின்றன. ஒரே அணுவால் இரு ஒளியன்கள் உறிஞ்சப்பட்டால், இரட்டை ஒளிமின் விளைவு ஏற்படும். என்றாலும், இவ்வகை நேரியல்பிலா நிகழ்வுக்கு உயரொளியியல் செறிவு தேவைப்படும்.\n\nSection::::மின்னூட்ட ஊர்தி பிரிதல்.\nசூரியக் கலங்களில் இருவகை மின்னூட்ட ஊர்திப் பிரிதல் முறைமைகள் உள்ளன:\n\n\n"}
{"id": "314916", "url": "https://ta.wikipedia.org/wiki?curid=314916", "title": "இனப்பூண்டு", "text": "இனப்பூண்டு\n\nஇனப்பூண்டு (\"Chives\") பொதுவாக இதை வெங்காயப் பூண்டு (\"Allium schoenoprasum\") என்றும் அழைக்கப்படுகிறது. 'அல்லியம்' பேரினத்தைச் இது, ஒரு சமையலுக்கு பயன்படுத்தப்படும் இனமாகும். பல்லாண்டுத் தாவரமான (\"Perennial plant\") இது, ஐரோப்பா, ஆசியா, மற்றும் வட அமெரிக்காவின் பெரும்பகுதியில் இயற்கையாக பரந்த அளவில் உள்ளது. வெங்காயப் பூண்டு இனமான இது, முற்காலத்திலிருந்து, இக்காலம் வரையில் உலகிலுள்ள ஒரே தாவரமாகும்.\n"}
{"id": "314922", "url": "https://ta.wikipedia.org/wiki?curid=314922", "title": "புர்கான் முசாபர் வானி", "text": "புர்கான் முசாபர் வானி\n\nபுர்கான் முசாபர் வானி (Burhan Muzaffar Wani), எனப்படும் புர்கான் வானி, இந்தியாவிற்கு எதிராக ஆசாத் காஷ்மீரில் இயங்கும் ஹிஸ்புல் முஜாகிதீன் தீவிரவாத அமைப்பின் முக்கிய இந்தியத் தலைவர்களில் ஒருவர் ஆவார்.இந்தியாவின் ஆட்சிக்குட்பட்ட ஜம்மு காஷ்மீர் குறித்து சமூக ஊடகங்களில், புகைப்படங்கள் மற்றும் காணொளிகள் மூலம் காஷ்மீரி மக்களைக் கவரும் வகையில் இந்தியாவிற்கு எதிரான கருத்துக்களை பரப்பி வந்தவர். புர்கான் வானி 8 சூலை 2016 அன்று இந்தியப் பாதுகாப்புப் படையினரால் சுட்டுக் கொல்லப்பட்டார் புர்கான் வானியின் இறப்பின் காரணமாக காஷ்மீரில் கலவரம் பரவியது. கலவரத்தில் 7,000 பொதுமக்களும்; 4,000 பாதுகாப்பு படைவீரர்களும் காயமடைந்தனர். புர்கான் வானியின் இறப்பின் காரணமாக காஷ்மீர் சமவெளியில் தொடர் வன்முறை வெடித்தது 53 நாட்கள் தொடர்ந்த வன்முறையால், அரசு பிறப்பித்த ஊரடங்கு உத்தரவு, 31 ஆகஸ்டு 2016 அன்று காஷ்மீரின் சில பகுதிகளில் விலக்கிக் கொள்ளப்பட்டது.\n\nSection::::வரலாறு.\nபுர்கன் வானி, ஜம்மு காஷ்மீர் மாநிலத்தின்ம் புல்வாமா மாவட்டத்தில் உள்ள \"திரால்\" பகுதியின் \"தாத்சரா\" கிராமத்தில் ஒரு பள்ளி முதல்வருக்குப் பிறந்தவர்.\nபுர்கான் வானி தனது பதினைந்தாவது வயதில் வீட்டைத் துறந்து, 2011ஆம் ஆண்டில் ஆசாத் காஷ்மீருக்குச் சென்று, பாகிஸ்தானை தளமாகக் கொண்டு, இந்தியாவிக்கு எதிராக செயல்படும் ஹிஸ்புல் முஜாகிதீன் தீவிரவாத அமைப்பில் இணைந்து, சமூக ஊடகங்களில் பிரபலமானார். புர்கான் வானி, சமூக ஊடகங்களில் இந்தியாவுக்கு எதிரான புகைப்படங்களையும், காணொளிக் காட்சிகளையும் வெளிப்படுத்தியதின் மூலம் காஷ்மீரில் மிகவும் பிரபலமானார். ஒரு காணொளியில் தெற்கு காஷ்மீர் பகுதியிலிருந்து ஹிஸ்புல் முஜாகிதீன் இயக்கத்திற்கு முப்பது இளைஞர்களை சேர்வதற்கு கோரிக்கை விடுத்திருந்தார். இதனால் தேடப்படும் குற்றவாளியாக அறிவிக்கப்பட்ட புர்கான் வானியைக் குறித்து தகவல் சொல்பவர்களுக்கு இந்திய அரசு ரூபாய் பத்து இலட்சம் வெகுமதியாக அறிவித்திருந்தது.\n\nSection::::இறப்பு.\nபுர்கான் வானியுடன் மேலும் இரண்டு தீவிரவாதிகளை, \"கோகெர்நாக்\" பகுதியில் உள்ள \"பூம்தூரா\" கிராமத்தில், 8 சூலை 2016 அன்று பாதுகாப்பு படையினரால் சுட்டுக் கொல்லப்பட்டார்.\n\nSection::::இறப்புக்குப் பின்னர்.\n9 சூலை 2012 அன்று புர்கான் வானியின் சவ ஊர்வலத்தில் பெரும் எண்ணிக்கையில் மக்கள் கலந்து கொண்டனர். \n\nபுர்கான் வானி இறந்த செய்தியறிந்தவுடன் காஷ்மீர் சமவெளி முழுவதும் வன்முறைகள் வெடித்தது. காஷ்மீர் பிரிவினைவாதிகளால் 70 நாட்களுக்கும் மேலாக போக்குவரத்து, வணிக கடைகள், பள்ளிகள் இயங்கவில்ல. வன்முறைக் குழுக்களால், அமர்நாத் யாத்திரையில் கலந்து கொண்டவர்களின் முகாம்கள், அரசு அலுவலகங்கள், காவல் நிலையங்கள், பாதுக்காப்பு படையினரின் முகாம்கள் கல் வீச்சால் தாக்கப்பட்டது. காஷ்மீரில் இணையதள சேவை முடக்கப்பட்டது. ஸ்ரீநகர் – ஜம்மு நெடுஞ்சாலை மூடப்பட்டது. மேலும் போக்குவரத்து வசதியில்லாததால், அமர்நாத் யாத்திரீகர்கள் சொந்த ஊருக்கு செல்ல இயலாது தொடர்ந்து பெரும் அல்லல் உற்றனர். அரசுப் பணியிலிருந்த 200க்கும் மேற்பட்ட காஷ்மீர பண்டிதர்கள் இரவு நேரங்களில் அரசு முகாம்களில் தங்கியிருந்தனர். 15 சூலை 2016 முதல் ஜம்மு காஷ்மீரின் அனைத்து மாவட்டங்களில் தடை உத்திரவு அமல்படுத்தப்பட்டது. மேலும் ஜம்மு காஷ்மீரில் அலை பேசி சேவையும் துண்டிக்கப்பட்டது. காஷ்மீரில் 31 ஆகஸ்டு 2016இல் ஊரடங்கு உத்தரவு விலக்கிக் கொள்ளப்பட்டது. இந்த தொடர் வன்முறையில் ஈடுப்பட்டவர்கள் மீது பாதுகாப்பு படையினர் சுட்டதில் காஷ்மீர் பகுதியில் எழுபதிற்கும் மேற்பட்டவர்கள் இறந்தனர். மேலும் 7,000க்கும் மேற்பட்ட பொதுமக்கள் காயமடைந்தனர். வன்முறையாளர்களின் கல்வீச்சில் 4,000க்கும் மேற்பட்ட பாதுக்காப்பு படை வீரர்கள் காயமடைந்தனர்.\nஇந்தியப் பிரதமர் நரேந்திர மோடி, கொல்லப்பட்ட தீவிரவாத இயக்கத்தைச் சேர்ந்த புர்கான் வானியை, ஊடகங்கள் கதாநாயகனாக சித்தரிப்பது குறித்து கடுமையாக சாடினார்.\n\n\n"}
{"id": "314924", "url": "https://ta.wikipedia.org/wiki?curid=314924", "title": "பாலின அடையாளம்", "text": "பாலின அடையாளம்\n\nஒரு நபர் தன்னுடய பாலினத்தை எவ்வாறு அனுபவிக்கிறாரோ அதுவே அவருடய பாலின அடையாளம் (\"gender identity\") ஆகும். அதாவது, ஒருவர் தான் எந்த பாலைச் சேர்ந்தவர் என்று உணர்கிறாரோ அதுவே அவரின் பாலின அடையாளம் ஆகும். பாலினம் என்பது ஒரு சமூக-கலாசார உருவாக்கம். பொதுவாக ஆண்-பெண் என்ற இரு பால்கள் மட்டுமே சமூகத்தால் அங்கீகரிக்கப் படுகின்றன, எனினும் பாலினத்தை ஒரு நிறமாலையாகக் கருத வேண்டும். மக்கள் இந்த நிறமாலையின் நெடுகில் எங்கும் தோன்றலாம் - ஆண் முனையில், பெண் முனையில் அல்லது இரணடுக்கும் இடையில்.\n"}
{"id": "314937", "url": "https://ta.wikipedia.org/wiki?curid=314937", "title": "பியூட்டைல் அசிட்டேட்டு", "text": "பியூட்டைல் அசிட்டேட்டு\n\nபியூட்டைல் அசிட்டேட்டு \"(Butyl acetate)\" என்பது C6H12O2 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். என் – பியூட்டைல் அசிட்டேட்டு, பியூட்டைல் எத்தனோயேட்டு என்ற பெயர்களாலும் அழைக்கப்படும் இந்த எசுத்தர் சேர்மம் நிறமற்றதாகவும், அறை வெப்பநிலையில் தீப்பிடித்து எரியக்கூடிய நீர்மமாகவும் காணப்படுகிறது. பியூட்டைல் அசிடேட்டு வேறு சில வேதிப்பொருட்களுடன் சேர்ந்து பல வகையான பழங்களில் காணப்படுகிறது. வாழை அல்லது ஆப்பிள் பழத்தின் இனிப்பு வாசனையை வெளிப்படுத்துகிறது.\n\nசாக்கலேட்டு, ஐசுகிரீம், பாலாடைக்கட்டிகள், மற்றும் வேகவைத்த உணவுப் பொருட்களில் நறுமணமூட்டும் செயற்கைப் பழவாசனைப் பொருளாக பயன்படுத்தப்படுகிறது. பியூட்டைல் அசிடேட்டு பெரும்பாலும் மிதமான முனைவுநிலை உயர் கொதிநிலைக் கரைப்பானாகப் பயன்படுத்தப்படுகிறது.\n\nஐசோபியூட்டைல் அசிட்டேட்டு, இரண்டாம் நிலை- பியூட்டைல் அசிட்டேட்டு மற்றும் மூன்றாம்நிலை - பியூட்டைல் அசிட்டேட்டு என்பன பியூட்டைல் அசிட்டேட்டின் பிற மாற்றியன்களாகும்.\n\nSection::::தயாரிப்பு.\nகந்தக அமில வினையூக்கியின் முன்னிலையில், பின்னோட்ட நிபந்தனைகளுக்கு உட்பட்டு பியூட்டனால் உடன் அசிட்டிக் அமிலம் சேர்த்து பியூட்டைல் அசிட்டேட்டு தயாரிக்கப்படுகிறது. இவ்வினை பிசர் எசுத்தராக்கல் வினை என்ற பெயரால் அழைக்கப்படுகிறது :\n\nSection::::இயற்கைத் தோற்றம்.\nபியூட்டைல் அசிட்டேட்டு இயற்கையில் குறிப்பாக சிவப்பு ஆப்பிள் வகையில் காணப்படுகிறது. தேனீக்களில் காணப்படும் கோசுசெவ்நிக்கோவ் சுரப்பிகளில் சுரக்கும் இனயீர்ப்பு சுரப்புகளில் பியூட்டைல் அசிட்டேட்டு உள்ளது.\n\n"}
{"id": "314941", "url": "https://ta.wikipedia.org/wiki?curid=314941", "title": "ஆங்கிலேய பவுட்டர்", "text": "ஆங்கிலேய பவுட்டர்\n\nஇங்கிலீஷ் பவுட்டர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை சார்லஸ் டார்வினின் \"தி வேரியேசன் ஆஃப் அனிமல்ஸ் அன்ட் பிலான்ட்ஸ் அன்டர் டொமஸ்டிகேசன்\"(1868) என்ற புத்தகத்தில் குறிப்பிடப்பட்டுள்ளன.\n\nSection::::வரலாறு.\nவில்லியம் பேர்ண்ஹார்ட் டாகெட்மெயர் கூற்றுப்படி இவ்வினமானது டச்சு கிராபர், உப்புலோப்பர் மற்று பாரிசிய பவுட்டர் இனங்களை கலப்பினம் செய்ததன் மூலம் உருவானது. இவ்வினங்கள் ஒவ்வொன்றும் 17ம் நூற்றாண்டு முதலே பதிவு செய்யப்பட்டுள்ளன. எனினும் ஜான் மூர் என்பவர் இவை கிராப்பர் மற்றும் ஹார்ஸ்மென் (18ம் நூற்றண்டு இனங்கள்) இனங்களிலிருந்து தோன்றியதாகக் குறிப்பிடுகிறார். Historically, the English Pouter was also called the Pouting Horseman, due to the links with the Horseman breed. நவீனகால கிராப்பர் வகையான நார்விச் கிராப்பர் போன்றவை இங்கிலீஷ் பவுட்டரிலிருந்து தோன்றின.\n\nசார்லஸ் டார்வின் இவ்வினத்தை பழக்கப்படுத்தப்பட்ட புறாக்களிலேயே தனித்தன்மை வாய்ந்ததாகக் கூறியுள்ளார்.\n\n"}
{"id": "314942", "url": "https://ta.wikipedia.org/wiki?curid=314942", "title": "புருன்னர் பவுட்டர்", "text": "புருன்னர் பவுட்டர்\n\nபுருன்னர் பவுட்டர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவ்வினம் மிகவும் பிரபலமான \" ஊதுகுழல் \" இனங்களுள் ஒன்றாகும்.\n"}
{"id": "314943", "url": "https://ta.wikipedia.org/wiki?curid=314943", "title": "கடிடானோ பவுட்டர்", "text": "கடிடானோ பவுட்டர்\n\nகடிடானோ பவுட்டர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவ்வினம் இவற்றின் கோள வடிவ காற்றுப்பைக்காக அறியப்படுகின்றன.\n\n"}
{"id": "314944", "url": "https://ta.wikipedia.org/wiki?curid=314944", "title": "ஹோல்லே கிராப்பர்", "text": "ஹோல்லே கிராப்பர்\n\nஹோல்லே கிராப்பர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவ்வினமானது ஹாலந்தில் உருவாக்கப்பட்டதாகும்.\n\n"}
{"id": "314945", "url": "https://ta.wikipedia.org/wiki?curid=314945", "title": "நார்விச் கிராப்பர்", "text": "நார்விச் கிராப்பர்\n\nநார்விச் கிராப்பர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை ஒப்பலோப்பர் எனும் வகையிலிருந்து நெதர்லாந்து நாட்டில் உருவானதாகக் கருதப்படுகின்றன.\n\n"}
{"id": "314946", "url": "https://ta.wikipedia.org/wiki?curid=314946", "title": "பிக்மி பவுட்டர்", "text": "பிக்மி பவுட்டர்\n\nபிக்மி பவுட்டர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. பிரபல பிரிட்டிஷ் கோழி வளர்ப்பாளரான சர் ஜான் செப்ரைட் இவற்றை உருவாக்கியதாக நம்பப்படுகிறது. \n\n"}
{"id": "314947", "url": "https://ta.wikipedia.org/wiki?curid=314947", "title": "பவுட்டர்", "text": "பவுட்டர்\n\nபவுட்டர் வகைகள் பெரிய காற்றுப்பைகளைக் கொண்டுள்ளன. தங்கள் அசாதாரண தோற்றம் காரணமாக இவை அலங்கார இனங்களாக மதிக்கப்படுகின்றன. இவை ஐரோப்பாவில் சுமார் 400 ஆண்டுகளாக வளர்க்கப்படுகின்றன.\n\n\n"}
{"id": "314949", "url": "https://ta.wikipedia.org/wiki?curid=314949", "title": "ஊர்ஸ்பர்க் சீல்டு கிராப்பர்", "text": "ஊர்ஸ்பர்க் சீல்டு கிராப்பர்\n\nஊர்ஸ்பர்க் சீல்டு கிராப்பர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை சி.எஸ்.டி. வான் கிங்கால் 1935ல் நெதர்லாந்தின் ஊர்ஸ்பர்க்கில் உருவாக்கப்பட்டன.\n\n"}
{"id": "314950", "url": "https://ta.wikipedia.org/wiki?curid=314950", "title": "புடாபெஸ்ட் குறுமுக கரணப் புறா", "text": "புடாபெஸ்ட் குறுமுக கரணப் புறா\n\nபுடாபெஸ்ட் குறுமுக கரணப் புறா (\"Budapset short-faced tumbler\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. புடாபெஸ்ட் குறுமுக டம்ப்லர் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை ஹங்கேரி தலைநகரான புடாபெஸ்டில் உருவாக்கப்பட்டன.\n\n"}
{"id": "314951", "url": "https://ta.wikipedia.org/wiki?curid=314951", "title": "ஆங்கிலேய நீளமுக கரணப் புறா", "text": "ஆங்கிலேய நீளமுக கரணப் புறா\n\nஆங்கிலேய நீளமுக கரணப் புறா (\"English Long-Faced Tumbler\") என்பவை ஆடம்பரப் புறா வகையைச் சேர்ந்த புறா ஆகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இது போன்ற அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவ்வினம் சுத்தமான கால் மற்றும் இறகுடைய கால்களைக் கொண்டுள்ளது. இவற்றின் குள்ளமான அலகின் காரணமாக இவற்றிற்கு வளர்ப்பு பெற்றோர்கள் தேவை. இவ்வினம் உலகம் முழுவதும் குறிப்பாக அமெரிக்காவில் பிரபலமானதாக உள்ளது.\n"}
{"id": "314952", "url": "https://ta.wikipedia.org/wiki?curid=314952", "title": "ஆங்கிலேய குறுமுக கர்ணப் புறா", "text": "ஆங்கிலேய குறுமுக கர்ணப் புறா\n\nஆங்கிலேய குறுமுக கர்ணப் புறா பல ஆண்டுகள் தேர்ந்தெடுத்த இனப்பெருக்க முறையால் உருவாயின. ஆங்கிலேய குறுமுக கர்ணப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை 1735ல் மூரின் புத்தகத்தில் குறிப்பிடப்பட்டுள்ள பழமையான இனங்களில் ஒன்றாகும்.\n\n"}
{"id": "314954", "url": "https://ta.wikipedia.org/wiki?curid=314954", "title": "சுனிதி குமார் சாட்டர்சி", "text": "சுனிதி குமார் சாட்டர்சி\n\nசுனிதி குமார் சாட்டர்சி (Suniti Kumar Chatterji 26, நவம்பர் 1890–29, மே 1977) என்பவர் இந்திய மொழியியல் அறிஞர், கல்வியாளர், இலக்கியவாதி ஆவார். \nஇவர் எமெரிட்டஸ் பேராசிரியராகவும், தேசியப் பேராசிரியராகவும் இருந்தார். இந்திய நடுவணரசு பத்ம பூசண் விருதைப் பெற்றவர்.\n\nSection::::பிறப்பும் படிப்பும்.\nஅவுராவில் உள்ள சிவ்பூர் என்னும் சிற்றுரில் பிறந்தார். ஆங்கிலத்தில் இளங்கலை (ஆனரசு) 1911 ஆம் ஆண்டிலும் முதுகலைக் கல்வியை 1913 ஆம் ஆண்டிலும் முடித்தார்.\nஇந்திய அரசின் உதவித் தொகை பெற்று டி.லிட். பட்டத்தை லண்டன் பல்கலைக் கழகத்தில் பெற்றார். இந்தோ ஐரோப்பியன் மொழிகள், பிராகிருதம், பெர்சிய மொழி, பழைய ஐரிசு, கோதிக் போன்ற மொழிகளைக் கற்றார். பாரிசுக்குச் சென்று இந்தோ ஆரியன், இந்தோ ஐரோப்பியன் மொழிகளை ஆய்வு செய்தார்.\n\nSection::::பணிகள்.\nஇந்தியாவுக்குத் திரும்பியதும் 1922 இல் கல்கத்தா பல்கலைக்கழகத்தில் பேராசிரியர் பணியில் சேர்ந்தார்.\n\nரவீந்திரநாத் தாகூர் மலாயா, சுமத்ரா, ஜாவா, பாலி போன்ற நாடுகளுக்குச் சென்றபோது அவருடன் சுனிதி குமார் சாட்டர்சியும் சென்றார்.\n\nகராச்சியில் நடந்த அனைத்திந்திய இந்தி மாநாட்டில் தலைமை தாங்கி உரையாற்றினார்.\nஆசியா, ஆப்பிரிக்கா, அமெரிக்கா, ஆத்திரேலியா ஆகிய நாடுகளில் நடைபெற்ற மொழியியல் மாநாடுகளில் கலந்து கொண்டார்.\n\nவங்க மொழியின் மூலமும் வளர்ச்சியும் என்னும் இவரது நூல் சாட்டர்சியின் பெரும் படைப்பாகக் கருதப்படுகிறது.\n\nவங்க மொழியின் ஒலியன்கள் பற்றிய இவருடைய ஆராய்ச்சி வங்க மொழியியலுக்கு \nஅட்டைப்படையாக விளங்குகிறது.\n\n"}
{"id": "314955", "url": "https://ta.wikipedia.org/wiki?curid=314955", "title": "ஹெல்மட் (புறா)", "text": "ஹெல்மட் (புறா)\n\nஹெல்மட் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவை 15 ஆம் நூற்றண்டுவாக்கிலேயே குறிப்பிடப்பட்டுள்ளன. இவ்வினம் ஜெர்மனியில் தோன்றியதாகும். நவீன வகைகள் 20 ஆம் நூற்றாண்டின் பிற்பகுதியில் செம்மைபடுத்தப்பட்டுள்ளன.\n\n"}
{"id": "314956", "url": "https://ta.wikipedia.org/wiki?curid=314956", "title": "ஆங்கிலேய மேக்பை", "text": "ஆங்கிலேய மேக்பை\n\nமேக்பைகள் மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பல ஆண்டுகள் தேர்ந்தெடுத்த இனப்பெருக்க முறையால் உருவாயின. இவற்றை இங்கிலாந்து மற்றும் அமெரிக்காவின் பெரும்பாலான பகுதிகளில் மிகப்பரவலாகக் காண முடியும். இவ்வினமானது, பழைய டம்ப்லர் வகைகளில் ஒன்றாகும், இவை 1900-ம் ஆண்டு டென்மார்க்கிலிருந்து ஜெர்மனி வழியாக வந்தன.\n\n"}
{"id": "314964", "url": "https://ta.wikipedia.org/wiki?curid=314964", "title": "சி. வி. வி. பந்துலு", "text": "சி. வி. வி. பந்துலு\n\nசி. வி. வி. பந்தலு (பிறப்பு: சூலை 7, 1901) தமிழ்த் திரைப்பட நடிகராவார். 1930 - 1960 காலகட்டத்தில் தமிழ்த் திரைப்படங்களில் முக்கிய கதைப்பாத்திரங்களில் நடித்தார்.\n\n"}
{"id": "314965", "url": "https://ta.wikipedia.org/wiki?curid=314965", "title": "தஞ்சாவூர் அரண்மனை தேவஸ்தானக் கோயில்கள்", "text": "தஞ்சாவூர் அரண்மனை தேவஸ்தானக் கோயில்கள்\n\nதஞ்சை அரண்மனை தேவஸ்தானக் கோயில்கள் 88 கோயில்கள் ஆகும். இவற்றில் சைவ, வைணவக் கோயில்கள் உள்ளிட்ட பல கோயில்கள் காணப்படுகின்றன.\n\n"}
{"id": "314972", "url": "https://ta.wikipedia.org/wiki?curid=314972", "title": "பிரித்தானியப் பேரரசிலிருந்து விடுதலை பெற்ற நாடுகள்", "text": "பிரித்தானியப் பேரரசிலிருந்து விடுதலை பெற்ற நாடுகள்\n\nபிரித்தானியப் பேரரசின் காலனியாதிக்கத்திலிருந்து விடுதலைப் பெற்ற நாடுகளும்; விடுதலை அடைந்த ஆண்டுகளும்.\n"}
{"id": "314976", "url": "https://ta.wikipedia.org/wiki?curid=314976", "title": "சதபத பிராமணம்", "text": "சதபத பிராமணம்\n\nசதபத பிராமணம் என்பது வேதக் கிரியைகள், சுக்ல யசுர் வேதத்தோடு தொடர்புடைய வரலாறுகள் தொன்மங்கள் ஆகியவற்றை விளக்கும் ஒரு உரைநடை நூல் ஆகும். இதன் பெயர் \"நூறு பகுதிகளைக் கொண்ட பிராமணம்\" என்னும் பொருள் கொண்டது. இந்நூல், பலிபீடங்களை உருவாக்குதல், சடங்குப் பொருட்கள், சடங்குகளுக்கான மந்திரங்கள், சோம பானம் என்பவற்றோடு சடங்குகளின் ஒவ்வொரு அம்சம் தொடர்பிலுமான குறியீடுகள் குறித்தும் விரிவாக விளக்குகின்றது.\n\nSection::::காலம்.\nமொழியியல் அடிப்படையில் சதபத பிராமணம் வேதகால சமசுக்கிருதத்தின் பிராமணக் காலத்தின் பிற்பகுதியைச் சேர்ந்தது. இது இந்தியாவின் இரும்புக் காலத்தில் பொகாமு (பொதுக் காலத்துக்கு முன்) 8வது முதல் 6வது நூற்றாண்டு வரையான காலப்பகுதியாகும். ஜான் என். பிரேமெர் இதன் காலம் ஏறத்தாழ பொகாமு 700 என்கிறார். இப்பிராமணத்தின் வாஜசனேயி மாத்தியந்தின உரையை ஆங்கிலத்தில் மொழிபெயர்த்தவரான ஜூலியஸ் எக்கெலிங் என்பார் இதன் சில பகுதிகள் மிகப் பழையவை எனினும், பிந்திய பகுதிகள் பொகாமு 300 காலப்பகுதிக்குரியவை எனக் கூறுகின்றார். \n\nSection::::உள்ளடக்கம்.\nஇப்பிராமணம் இரண்டு வேறுபட்ட வடிவங்களில் கிடைத்துள்ளது. ஒன்று \"வாஜசனேயி மாத்தியந்தின\" வடிவம் மற்றது \"காண்வ\" வடிவம். \"வாஜசனேயி மாத்தியந்தின\" 100 அத்தியாயங்களையும், 14 காண்டங்களில் 7,624 காண்டிகங்களையும் கொண்டது. \"காண்வ\" வடிவத்தில் 104 அத்தியாயங்களும், 17 காண்டங்களில் 6,806 காண்டிகங்களும் உள்ளன.\n\nமாத்தியந்தின வடிவத்தின் 14 காண்டங்களையும் இரண்டு முக்கிய பகுதிகளாகப் பிரிக்கலாம். முதல் ஒன்பது காண்டங்களும் இப்பிராமணத்துக்கு இணையான யசுர் வேதத்தின் சங்கிதையின் முதல் 18 காண்டங்களும் உரை விளக்கங்கள் ஆகும். ஏனைய ஐந்து காண்டங்களில் 14வது காண்டத்தின் பெரும்பகுதியாகக் காணப்படும் பிருகதாரண்யக உபநிடதத்தைத் தவிர மேலதிக விவரங்களும், சடங்கு சார்ந்த புதிய விடயங்களும் அடங்குகின்றன.\n\nஇந்த நூலில் உள்ள ஆர்வத்துக்குரிய பகுதிகளில், மனுவின் பெருவெள்ளம், படைப்பு என்பன தொடர்பான தொன்மங்களையும் உள்ளடக்கிய தொன்மப் பகுதிகள் முக்கியமானவை. படைப்பு தொடர்பான தொன்மம் பிற படைப்புத் தொன்மங்களுடன் பல ஒப்புமைகளைக் கொண்டுள்ளது. நீர் மூலப் பயன்பாடு (விவிலியத்தை ஒத்தது), ஒளியும் இருளும் தொடர்பான விளக்கம், நல்வினை தீவினைப் பிரிவுகள், காலம் குறித்த விளக்கம் என்பன மேற்கூறிய ஒப்புமைகளுட் சில.\n\n"}
{"id": "314977", "url": "https://ta.wikipedia.org/wiki?curid=314977", "title": "நன் (புறா)", "text": "நன் (புறா)\n\nநன் புறா (\"Nun pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. மேலும், இவை \" ஐரோப்பா கண்டத்தில் 'டச்சு ஷெல் புறா' \" என்று அறியப்படுகின்றன. நன் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். நன் புறா பழமையான இனங்களில் ஒன்றாகும், இவை முதலில் ஒரு கண்காட்சி புறாவாக உருவாக்கப்படுவதற்கு முன் டம்ப்லர் புறாவாக இருந்தன.\n\nSection::::வடிவமைப்பு.\nஇவற்றின் கழுத்தின் பிற்பகுதியில் காணப்படும் இறகுகளால் இப்பெயரைப் பெற்றுள்ளன. 20ம் நூற்றாண்டின் ஆரம்பத்தில் டச்சு செல் புறா என்று ஐரோப்பியக் கண்டத்தில் அழைக்கப்பட்டன. இவை டம்ப்லர் புறாக்களை ஒத்துள்ளன. from which this breed of pigeon originated; இதன் உடலானது வெள்ளைநிற சிறகுகளால் மூடப்பட்டு தலையானது கருப்பு அல்லது மஞ்சள் நிறத்தில் உள்ளது. தலை, வால் மற்றும் சிறகுகள் மட்டுமே இந்நிறத்தைக் கொண்டிருக்க வேண்டும். டம்ப்லர், மேக்பை மற்றும் இவ்வினம் ஆகிய மூன்றும் அதிக உயரத்தில் பறக்க வல்லவையாக உள்ளன. பிரித்தானிய நன் கிளப்பின் அளவின்படி இதன் உயரம் தலை முதல் கால் வரை 9 அங்குலமும், மார்பிலிருந்து வால் வரை 10 அங்குலமும் இருக்க வேண்டும். பெண், இளம் புறாக்களும் இதே அளவில் இருக்க வேண்டும். அலகு நேராக ஆனால் தடித்ததாக இருக்க வேண்டும், மற்றும் கண்கள் முத்து வெள்ளை நிறத்தில் இருக்க வேண்டும்.\n\nசார்லஸ் டார்வின் தனது \"தி வேரியேசன் ஆஃப் அனிமல்ஸ் அன்ட் பிலான்ட்ஸ் அன்டர் டொமஸ்டிகேசன்\" புத்தகத்தில் எப்படி நன் மற்றும் காலர் புறா (Jacobin Pigeon) புறா இனங்கள் அவை தோன்றிய மாடப் புறா இனத்தை விட குறைவான வால் முதுகெலும்புகளைப் பெற்றுள்ளன எனக் குறிப்பிட்டுள்ளார்.\n\n"}
{"id": "314978", "url": "https://ta.wikipedia.org/wiki?curid=314978", "title": "ஆர்மீனிய கரணப் புறா", "text": "ஆர்மீனிய கரணப் புறா\n\nஆர்மீனிய கரணப் புறா (\"Armenian Tumbler pigeon\") அவற்றின் நிறத்திற்காகவும், பறக்கும் திறனுக்காகவும் ஆர்மீனியாவில் வளர்க்கப்பட்டன. \n\nSection::::வடிவமைப்பு.\nஆர்மேனிய கரணப் புறா புறாக்கள் தனித்துவமான அடையாமாக, கருப்பு வால் கருப்பு கழுத்துடனும் அல்லது மஞ்சள் வால் மஞ்சள் கழுத்துடனும் காணப்படுகின்றன.\n\nSection::::பறக்கும் திறன்.\nஇவை 2 முதல் 3 மணி நேரம் பறக்கும் திறன் படைத்தவை. இவற்றால் பறக்கும்போது சுழல முடியும்.\n\n\n\n"}
{"id": "314979", "url": "https://ta.wikipedia.org/wiki?curid=314979", "title": "ஆஸ்திரேலியன் பெர்ஃபார்மிங் டம்ப்லர்", "text": "ஆஸ்திரேலியன் பெர்ஃபார்மிங் டம்ப்லர்\n\nஆஸ்திரேலியன் பெர்ஃபார்மிங் டம்ப்லர் புறா (\"Australian Performing Tumbler pigeon\") பல ஆண்டுகள் தேர்ந்தெடுத்த இனப்பெருக்க முறையால் ஆஸ்திரேலியாவில் உருவாயின. இவை இறக்குமதி செய்யப்பட்ட டம்ப்லர் புறாக்களில் இருந்து உருவாயின. இவை நியூ சவுத் வேல்ஸ் மற்றும் குயின்ஸ்லாந்து போன்ற ஆஸ்திரேலிய மாநிலங்களில் மிக பிரபலமானவையாக உள்ளன.\n"}
{"id": "314980", "url": "https://ta.wikipedia.org/wiki?curid=314980", "title": "டான்சிக் ஹைஃப்ளையர்", "text": "டான்சிக் ஹைஃப்ளையர்\n\nடான்சிக் ஹைஃப்ளையர் புறா (\"Danzig Highflyer pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. டான்சிக் ஹைஃப்ளையர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பறத்தல் மற்றும் கண்காட்சி என இருவகையாகப் பிரிக்கப்பட்டுள்ளன. \n\nSection::::வரலாறு.\nஇவை 1807ல் டான்சிக் பகுதியில் உருவானதாகக் கருதப்படுகிறது. போலந்தில் உள்ள கலிசியா பகுதியில் உருவானதாகவும் சொல்லப்படுவது உண்டு.\n\n"}
{"id": "314981", "url": "https://ta.wikipedia.org/wiki?curid=314981", "title": "டோனெக்", "text": "டோனெக்\n\nடோனெக் புறா (\"Donek pigeon\") பல ஆண்டுகள் தேர்ந்தெடுத்த இனப்பெருக்க முறையால், மாசிடோனியாவில் உருவாயின. டோனெக் என்பது மாசிடோனிய மொழியில் \"வானத்தில் இருந்து கீழே விழுவது\" எனப் பொருள்படும். டோனெக் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை வான் சாகசங்களுக்காக அறியப்பட்டவையாகும்.\n\n"}
{"id": "314982", "url": "https://ta.wikipedia.org/wiki?curid=314982", "title": "சுழல் கரணப் புறா", "text": "சுழல் கரணப் புறா\n\nசுழல் கரணப் புறா (\"Roller pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. சுழல் கரணப் புறாவும் அனைத்து பழக்கப்படுத்தப்பட்ட பிற புறாக்களும் மாடப் புறாவிலிருந்து உருவானவையாகும். இவை காற்றில் கரணமடிக்கும் திறன் கொண்டவையாகும். \n\n\n\n"}
{"id": "314988", "url": "https://ta.wikipedia.org/wiki?curid=314988", "title": "ஏரண இணைப்பி", "text": "ஏரண இணைப்பி\n\nமுறைமை ஏரணத்தில் (formal logic) அல்லது இயற்கை மொழியில், ஏரண இணைப்பி (logical connective) என்பது இரண்டு அல்லது மேற்பட்ட வசனங்களை இணைத்து இலக்கணக் விதிக்கு உட்பட்ட இன்னுமொரு வசனத்தை உருவாக்கப் பயன்படும் சொல் அல்லது குறியீடு ஆகும்.\n\nஎதிர்மறை/இல்லை (negation), இணையல்/உம் (conjunction), பிரிப்பிணைப்பு/அல்லது (disjunction), நிபந்தனை (conditional), இரு நிபந்தனை (bi-conditional) பொதுவாகப் பயன்படுத்தப்படும் இணைப்பிகள் ஆகும்.\n\nஏரண இணைப்பிகளும் அளவாக்கிகளும் (quantifiers) முறைமை ஏரணத்தில் பயன்படும் இரண்டு முதன்மை ஏரண மாறிலிகள் (logical constants) ஆகும்.\n"}
{"id": "314993", "url": "https://ta.wikipedia.org/wiki?curid=314993", "title": "கார்னியா புறா", "text": "கார்னியா புறா\n\nகார்னியா புறா (\"carneau pigeon\") பல ஆண்டுகள் தேர்ந்தெடுத்த இனப்பெருக்க முறையால் ஊணுக்காக உருவாக்கப்பட்டவையாகும். கார்னியா புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவ்வினம் அதன் பெரிய அளவுக்காகவும், ஊண் உற்பத்திக்காகவும் அறியப்படுகிறது \n\nSection::::வரலாறு.\nஇவ்வினம் வடக்கு பிரான்சு மற்றும் தெற்கு பெல்ஜியத்தில் உருவானது. \n\n"}
{"id": "314994", "url": "https://ta.wikipedia.org/wiki?curid=314994", "title": "பிரெஞ்சு மான்டைன்", "text": "பிரெஞ்சு மான்டைன்\n\nபிரெஞ்சு மான்டைன் புறா (\"French Mondain pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. பிரெஞ்சு மான்டைன் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை பிரான்சு நாட்டில் உருவாக்கப்பட்ட இனமாகும். இவை அமெரிக்க , ஐரோப்பிய பிரெஞ்சு மான்டைன் என இரு வகைப்படும். தென்னாப்பிரிக்காவைச் சேர்ந்த பீட்டர் ஆ டு டெயிட் என்பவர் \"முபாசா\" என்ற உலக சாதனை பிரெஞ்சு மான்டைனை வைத்துள்ளார். இப்பறவையானது 2010ம் ஆண்டு பிரசெல்சு, பெல்ஜியத்தில் \"சர்வதேசப் புறா விருதை வென்றது\". அவர் பொதுவாக உலகம் முழுவதும் இந்த இனத்தில் வல்லுநராக அறியப்படுகிறார். \n\n"}
{"id": "314996", "url": "https://ta.wikipedia.org/wiki?curid=314996", "title": "அரச புறா", "text": "அரச புறா\n\nஅரச புறா (\"King pigeon\") பல ஆண்டுகள் தேர்ந்தெடுத்த இனப்பெருக்க முறையால் ஊனுக்காக உருவாக்கப்பட்டன. அரச புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை அவற்றின் பெரிய அளவிற்காக அறியப்படுகின்றன.\n\nSection::::வரலாறு.\nஇவ்வினம் அமெரிக்காவில் உருவானதாகும். இவை 1890களில் நால்வகைப் புறாக்களிலிருந்து உருவாக்கப்பட்டன. \"டச்சஸ் புறா\" கருணைக்காக, \"வீட்டுப் புறா\" விழிப்பிற்காக, \"மால்டீசு புறா\" இறுக்கத்திற்காக, \"ரன்ட் புறா\" பெரிய உடல் அளவிற்காக.\n\n"}
{"id": "314997", "url": "https://ta.wikipedia.org/wiki?curid=314997", "title": "அமெரிக்க ராட்சத ரன்ட் புறா", "text": "அமெரிக்க ராட்சத ரன்ட் புறா\n\nஅமெரிக்க ராட்சத ரன்ட் புறா (\"American Giant Runt pigeon\") பல ஆண்டுகள் தேர்ந்தெடுத்த இனப்பெருக்க முறையால் ஊனுக்காக உருவாக்கப்பட்டன. இவை பெரிய உடலமைப்பிற்காக அறியப்படுகின்றன.\n\nSection::::தோற்றம்.\nஇவ்வினம் அமெரிக்காவில் உருவாக்கப்பட்டதாகும்.\n\n"}
{"id": "314998", "url": "https://ta.wikipedia.org/wiki?curid=314998", "title": "சிராசர் புறா", "text": "சிராசர் புறா\n\nசிராசர் புறா (\"Strasser pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. சிராசர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை கண்காட்சிகள் தவிர ஊணுக்காகவும் வளர்க்கப்படுகின்றன.\n\n"}
{"id": "314999", "url": "https://ta.wikipedia.org/wiki?curid=314999", "title": "மெய்ப்பொருளியம் (தகவல் அறிவியல்)", "text": "மெய்ப்பொருளியம் (தகவல் அறிவியல்)\n\nகணினியியலும் தகவல் அறிவியலும் மெய்ப்பொருளியம் (Ontology) ஒரு குறிப்பிட்ட ஆய்வுப் பொருள் அரங்கத்தின் (particular problem domain's) உருமாதிரியாக்க மூலங்களை (representational primitives) வரையறை செய்கின்றது. பொதுவாக இந்த உருமாதிரியாக்க மூலங்கள் வகுப்புகள் (classes/types/sets), பண்புகள் (properties/attributes) மற்றும் உறவுகள் (relationships) ஆகும். உருமாதிரியாக்க மூலங்களின் வரையறைகள், அவற்றின் பெயர்களை, பொருளை, அவற்றுக்குரிய கட்டுப்பாடுகளை, அவை எப்படி ஏரண முறையில் பயன்படுத்தப்படும் என்பதை வரையறை செய்யும்.\n\nசெயற்கை அறிவுத்திறன், பொருளுணர் வலை, தொகுப்புப் பொறியியல், நூலகவியல், நல தகவலியல் உட்பட்ட துறைகள் மெய்பொருளியங்களை உருவாக்கி, அத் துறைகளில் சிக்கல் தீர்வுக்குப் பயன்படுத்துகின்றன.\n\nSection::::கூறுகள்.\nபல மெய்பொருளியங்களின் கட்டமைப்புக்கள் ஒத்த கூறுகளைக் கொண்டுள்ளன. பின்வரும் கூறுகள் பரவலாகப் பயன்படுத்தப்படுகின்றன.\n\n\n"}
{"id": "315007", "url": "https://ta.wikipedia.org/wiki?curid=315007", "title": "கொல்லேறு ஏரி", "text": "கொல்லேறு ஏரி\n\nகொல்லேறு ஏரி (\"Kolleru Lake, தெலுங்கு: కొల్లేరు సరస్సు\"), இது இந்தியாவின் ஆந்திரப் பிரதேச மாநிலத்திலுள்ள, மேற்கு கோதாவரி மாவட்ட தலைநகரான ஏலூரு நகரத்தில் இருந்து 15 கிலோ மீட்டர் தொலைவில் அமைந்துள்ளது. கிருஷ்ணா மற்றும் கோதாவரி ஆற்றின் படுகையின் இடையே அமைந்துள்ள கொல்லேறு ஏரி, இந்தியாவின் பெரிய நன்னீர் ஏரிகளில் ஒன்றாகும்.\n"}
{"id": "315009", "url": "https://ta.wikipedia.org/wiki?curid=315009", "title": "மீத்தைல் பியூட்டைரேட்டு", "text": "மீத்தைல் பியூட்டைரேட்டு\n\nமெத்தில் பியூட்டைரேட்டு \"(Methyl butyrate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பியூட்டைரிக் அமிலத்தின் மெத்தில் எசுத்தரான இந்த எசுத்தர் சேர்மம் மெத்தில் பியூட்டனோயேட்டு என்ற பெயராலும் அழைக்கப்படுகிறது. பிற எசுத்தர்களைப் போல பழச்சுவையுடன் காணப்படும் மெத்தில் பியூட்டைரேட்டு, ஆப்பிள் அல்லது அன்னாசிப் பழத்தின் இனிப்பு வாசனையை வெளிப்படுத்துகிறது . அறை வெப்பநிலையில் நிறமற்றதாகவும் தண்ணிரில் சிறிதளவே கரையக்கூடிய நீர்மமான இச்சேர்மம், தண்ணிரின் மேல் எண்ணெய்ப்பசையுள்ள ஒர் அடுக்காக மிதக்கிறது. தீப்பிடித்து எரியக்கூடிய சேர்மமாக இருப்பினும் 30 பாகை செல்சியசு வெப்பநிலையில் 40 மி.மீHg ஆவியழுத்தம் கொண்டிருக்கிறது. எனவே, மெத்தில் பியூட்டைரேட்டை அறைவெப்பநிலையில் கையாளும் போது மிகுந்த எச்சரிக்கையுடன் இருக்கவேண்டும் .\n\nதாவரப் பொருட்களில், குறிப்பாக அன்னாசிப் பழத்தில் மெத்தில் பியூட்டைரேட்டு சிறிதளவு காணப்படுகிறது . தாவர எண்ணெய்களை காய்ச்சிவடித்தல் மூலம் இதைத் தயாரிக்கமுடியும். வாசனைப் பொருளாகவும் , உணவுக்கு நறுமணம் சேர்க்கும் பொருளாகவும் பயன்படுவதால், மெத்தில் பியூட்டைரேட்டை பெருமளவில் தயாரிக்கிறார்கள்.\n\nபயோடீசலில் காணப்படும் பெரிய கொழுப்பு அமில மெத்தில் எஸ்டர்களை எரிப்பதற்கான ஒரு துணை எரிபொருள் கூறாக எரிபொருள் ஆய்வுகளில் இது பயன்படுத்தப்பட்டு வருகிறது. எனினும், குறுகிய சங்கிலி நீளம், எரிபொருள்களின் எதிர் வெப்பநிலைக் குணகத்தை நன்கு உற்பத்தி செய்யாமைப் பண்பு, ஆரம்பத்திலேயே CO2 உருவாக்கம் போன்ற தன்மைகளால் மெத்தில் பியூட்டைரேட்டு ஒரு பொருத்தமற்ற பயோடீசல் துணை எரிபொருளாகக் கருதப்படுகிறது \n"}
{"id": "315012", "url": "https://ta.wikipedia.org/wiki?curid=315012", "title": "மாயா பஜார்", "text": "மாயா பஜார்\n\nமாயா பஜார் எனக் குறிப்பிடப்படுவது பின்வருவனவற்றுள் ஒன்றாக இருக்கலாம்:\n\n"}
{"id": "315015", "url": "https://ta.wikipedia.org/wiki?curid=315015", "title": "சி. தட்சிணாமூர்த்தி", "text": "சி. தட்சிணாமூர்த்தி\n\nசி. தட்சிணாமூர்த்தி (1943 - 2016) என்பவர் தமிழகத்தைச் சேர்ந்த சிற்பி, மற்றும் ஓவியராவார்.\nஇவர் வேலூர் மாவட்டம், குடியாத்தத்தில் பிறந்து சென்னை கீழ்ப்பாக்கத்தில் வசித்து வந்தவர். இவர் 1966 இல் சென்னை ஓவியக் கல்லூரியில் பட்டம் பெற்றார். பிரிட்டனின் க்ராய்டன் வடிவமைப்பு மற்றும் அச்சுக் கலைக் கல்லூரியில் பட்ட மேற்படிப்பு முடித்து ஓவியம், சிற்பம் அச்சுக் கலை எனப் பல துறைகளிலும் செயல்பட்டார். இவர் கலைத் தொழில் கல்லூரியில் 1970 இல் ஆசிரியராக பணியில் சேர்ந்து, சென்னை ஓவியக் கல்லூரியில் சுடுமண் சிற்பத் துறைத் தலைவராக உயர்ந்து ஓய்வுபெற்றவர். இவர் வண்ணக்கலை, சுடுமண் சிற்பம், நவீன சிற்பக்கலை ஆகியவற்றில் வல்லுநராக விளங்கியவர். இவர் இங்கிலாந்து, பிரான்சு, இத்தாலி, சுவிட்சர்லாந்து உள்ளிட்ட பல்வேறு நாடுகளுக்குச் சென்றும், சிற்பத் துறை குறித்து உரையாற்றியுள்ளார். இவர் சுடுமண் சிற்பத்துக்காக 1986 இல் தேசிய விருதையும், மாநில விருதுகளை 1963 1965 ஆகிய ஆண்டுகளில் பெற்றவராவார்.\n"}
{"id": "315020", "url": "https://ta.wikipedia.org/wiki?curid=315020", "title": "ஜெயராமன்", "text": "ஜெயராமன்\n\nஜெயராமன் எனக் குறிப்பிடப்படுபவர் இவராக இருக்கலாம்:\n\n"}
{"id": "315037", "url": "https://ta.wikipedia.org/wiki?curid=315037", "title": "ஆந்திர இசுவாகு மரபினர்", "text": "ஆந்திர இசுவாகு மரபினர்\n\nஆந்திர இசுவாகுகள் (சமசுகிரதம் इक्ष्वाकु, தெலுங்கு ఇక్ష్వాకులు) என்பவர்கள் ஆந்திரப் பிரதேசத்தின் பழமையான அரச மரபுகளில் ஒன்றாகும். இவர்கள் ஆந்திரத்திரப் பிரதேசம் மற்றும் தெலங்கானாவின் குண்டூர் -கிருஷ்ணா-நலகொண்டா வட்டாரத்தில் ஆட்சி செலுத்தியவர்கள். இவர்கள் தெலுங்குப் பகுதிகளை கோதாவரி மற்றும் கிருஷ்ணா ஆறு ஆகியவற்றுக்கு இடைப்பட்ட பகுதிகளை கி.பி இரண்டாம் நூற்றாண்டு காலகட்டத்தில் ஆண்டனர். இவர்களின் தலைநகராக விஜயபுரி (நாகோர்ஜுன கொண்டா) இருந்தது. இந்த இச்சுவாகு மரபினர் புராண கால இச்சுவாகுவினருடன் தொடர்பு படுத்தப்படுகின்றனர், இந்த ஆந்திர உள்ளூர் இச்சுவாகுவினர் அந்த புராண இச்சசுவாகு மரபினரின் பெயரை பட்டமாக ஏற்றிருக்கக்கூடும்.\n\nதொல்லியல் சான்றுகளின்படி ஆந்திர இச்சுவாகு மரபினர் கிருஷ்ணா ஆற்று வடிநிலப்பகுதியில் சாதவாகனர்களை வெற்றி கொண்டதாக அறியப்படுகிறது. இச்சுவாகு மரபினரின் கல்வெட்டுகள் நாகார்ஜுண கொண்டா, ஜக்கையாபேட்டை, அமராவதி , பாத்திபிரோளு ஆகிய பகுதிகளில் காணப்படுகிறன\n\n\n"}
{"id": "315038", "url": "https://ta.wikipedia.org/wiki?curid=315038", "title": "தெய்வ நெறிக் கழகம்", "text": "தெய்வ நெறிக் கழகம்\n\nதெய்வ நெறிக் கழகம் (\"Divine Life Society\") சுவாமி சிவானந்தரால் 1936 ஆம் ஆண்டு இந்தியாவின் ரிசிகேசத்தில் தொடங்கப்பெற்றது. தற்போது இதன் கிளைகள் உலகம் முழுதும் பல்வேறு நாடுகளில் ஆன்மிகப்பணி செய்துவருகிறது. மேலும் சுவாமி சிவனந்தரின் சீடர்கள் அமெரிக்கா, கனடா, ஆஸ்திரேலியா, தென் ஆப்பிரிக்கா, தென் அமெரிக்கா, ஐரோப்பா போன்ற பல்வேறு கண்டங்களில் சுயமாக ஆன்மிக தொண்டு செய்து வருகிறார்கள்.\n\nSection::::நோக்கம்.\nபின்வரும் வழிகளில் ஆன்மிகத்தை பரப்புவது\n\nSection::::வரலாறு.\nசுவாமி சிவானந்தர் 1936 ஆம் ஆண்டு தனது ஆன்மிகச்சுற்றுலாவை முடித்துக்கொண்டு இந்தியாவின் ரிஷிகேஷத்தில் ஒரு குடிலில் முதன்முதலாக தெய்வ நெறிக் கழகத்தை தொடக்கச்செய்தார். தெஹ்ரி கரவாலின் அரசர், கழகம் நிறுவ ஒரு காணி இடத்தை நன்கொடையாக சுவாமி சிவானந்தருக்கு கொடுத்து உதவினார். கழகத்தின் தலைமையகம் இந்த இடத்தில இருந்து அன்றுமுதல் இன்றுவரை பெரிய தொண்டுநிறுவனமாக உருப்பெற்று ஆன்மிகச்சேவை ஆற்றிவருகிறது.\n\n\nSection::::கிளைகள்.\nஇந்தியா, அமெரிக்கா, கனடா, ஆஸ்திரேலியா, தென் ஆப்பிரிக்கா, தென் அமெரிக்கா, ஐரோப்பா போன்ற பல்வேறுநாடுகளில் கிளைகள்உள்ளது. \n\n"}
{"id": "315047", "url": "https://ta.wikipedia.org/wiki?curid=315047", "title": "பிராகாத்பாளையனா்", "text": "பிராகாத்பாளையனா்\n\nபிரகாத்பாளையானா் என்பவர்கள் ஆந்திரப் பிரதேசத்தின் கிருஷ்ணா மாவட்டத்தில் ஆண்ட ஆட்சியாளர்களாவர். இவர்களது தலைநகரம் மசூலிப்பட்டிணத்திற்கு அருகிலுள்ள பிதுண்டா ஆகும். இவர்களின் தலைநகர் கலிங்க மன்னன் காரவேலனால் [கி.மு.180 ] அழிக்கப்பட்டதாக அவனது ஆத்திக்கம்பா கல்வெட்டில் குறிப்பிடப்பட்டுள்ளது. இந்த நகரை தலாமி மாநகரமாக குறித்துள்ளார்.\n\nஜெயவர்மன் என்பவனே இந்த மரபில் அறிவயருகிற ஒரே மன்னனாவான் இவர்களது தலைநகராக பிதுண்டா கி.பி 270-285 இடையிலான காலகட்டத்தில் இருந்துள்ளது. ஜெயசிம்மன் வெளியிட்ட கி.பி 280 காலகட்ட செப்பேடு தெனாலி அருகில், உள்ள கொண்டாமுடி என்ற இடத்தில் கண்டெடுக்கப்பட்டது. ஜெயசிம்மன் இந்த செப்பேட்டை குடுரா ( மசூலிப்பட்டிணம் அருகில்) என்ற இடத்தில் இருந்த தனது வெற்றிப் பாசறையில் இருந்து வெளியிட்டதாக ஆணை வடிவில் உள்ளது. இதில் பிராமணர்கள் பலருக்கு நிலமாணியம் வழங்கும் ஆணை பிராகிருத மொழியில் இடம்பெற்றுள்ளது. இதில் தன்னை ராஜா என்றும் தான் மகேசுவரனின் பக்தன் என்றும் குறிப்பிட்டுக் கொள்கிறான்.\n\nபிரகாத்பாளையனர்கள் இந்தியவாவின பழமையான அரச மரபினர் இவர்கள் தற்கால ஆந்திரப் பிரதேசத்தைச் சேர்ந்தவர்கள். இவர்கள் கி.பி. மூன்றாம் நூற்றாண்டில் ஆந்திரத்தின் வடபகுதியில் உள்ள கிருஷ்ணா மாவட்டத்தில் ஆண்டவர்கள் ஆவர். இந்த மரபில் அறியப்படுகின்ற மன்னன் ஜெயவர்மனாவான். இவன் குடும்பத்தைச் சேர்ந்த இளவரசியை ஆந்திர இசுவாகு மன்னன் மணந்தான். இவனது தலைநகரம் கிருஷ்ணா மாவட்டத்தில் இருந்த கொடுரு ஆகும். இவனது மரணத்துக்குப் பிறகு இவனது நாட்டில் கிருஷ்ணா ஆற்றுக்கு தெற்கில் உள்ள பகுதியை ஆந்திர கோத்திரிக்கா மரபினரும், ஆற்றின் வடக்கில் உள்ள பகுதியை சாலங்காயனர்களும் கைப்பற்றிக் கொண்டனர்.\n"}
{"id": "315048", "url": "https://ta.wikipedia.org/wiki?curid=315048", "title": "ஜம்மு காஷ்மீர் இராச்சியம்", "text": "ஜம்மு காஷ்மீர் இராச்சியம்\n\nஜம்மு காஷ்மீர் இராச்சியம் பிரித்தானிய இந்தியப் பேரரசில், மன்னராட்சியாக விளங்கியது. ஜம்மு காஷ்மீர் இராச்சியம் 1846இல் நிறுவப்பட்டு, இந்தியப் பிரிவினைக்குப் பின்னர் 1947-இல் இந்திய அரசுடன் இணைக்கப்பட்டது. \n\nSection::::வரலாறு.\nஜம்மு காஷ்மீர் இராச்சியம் இராசபுத்திர குல டோக்ரா வம்சத்தவர்களால் 1846 முதல் 1952 முடிய ஆளப்பட்டது. \nமுதலாம் ஆங்கிலேய-சீக்கியர் போருக்குப் பின்னர் அமிர்தசரஸ் ஒப்பந்தப்படி, ஜம்மு காஷ்மீர் இராச்சியம் 1846இல் நிறுவப்பட்டது. \n\nபின்னர் இரண்டாம் ஆங்கிலேய சீக்கியப் போரில் தோல்வியுற்ற சீக்கியப் பேரரசின் காஷ்மீர், லடாக், ஜில்ஜிட்-பால்டிஸ்தான் பகுதிகள், கிழக்கிந்திய கம்பெனி ஆட்சியாளர்களால், ஜம்முவின் டோக்ரா வம்ச மன்னர் குலாப் சிங்கிடம் (1792–1857) 7,50,000 நானக்சாஹீ ரூபாய்க்கு மாற்றித் தரப்பட்டது.\nஇந்தியப் பிரிவினையின் போது 1947இல் ஜம்மு காஷ்மீர் மன்னராயிருந்த இந்து மன்னர் மகாராஜா ஹரி சிங், இந்தியா அல்லது பாகிஸ்தான் நாடுகளுடன் சேராது, ஜம்மு காஷ்மீரை தனித்து தன்னாட்சியுடன் நிர்வகிக்க முடிவு செய்தார்.\n\nஜம்மு காஷ்மீர் இராச்சியம் தன்னாட்சியுடன் இருப்பதை தடுக்கும் நோக்கத்துடன், பாகிஸ்தான் ஆதரவுடன், பஷ்தூன் மக்கள், ஜம்மு காஷ்மீரின் மேற்கு மாவட்டங்கள் மற்றும் வடக்குப் பகுதிகளில் தாக்குதல் நடத்தினர். \n\nஇதனால் பயமுற்ற ஜம்மு காஷ்மீர் மன்னர் ஹரி சிங், ஜம்மு காஷ்மீர் இராச்சியத்தை இந்தியாவுடன் இணைக்க 26 அக்டோபர் 1947-இல் ஜம்மு காஷ்மீர் இணைப்பு ஒப்பந்தம் கொண்டார்.இந்த ஒப்பந்தப்படி, ஜம்மு காஷ்மீரில் ஊடுருவிய பாகிஸ்தான் படையினரை ஒடுக்க, இந்திய அரசு இராணுவத்தை அனுப்பி வைத்தது.\n\nபாகிஸ்தான் ஆதரவுப் படையினர்களால் கைப்பற்றப்பட்ட ஜம்மு காஷ்மீர் இராச்சியத்தின் பகுதிகள் ஆசாத் காஷ்மீர் மற்றும் ஜில்ஜிட்-பால்டிஸ்தான் என்று அழைக்கப்படுகிறது. இப்பகுதிகள் தற்போது பாகிஸ்தானின் கட்டுப்பாட்டில் உள்ளது.\n\nSection::::நிர்வாகப் பிரிவுகள்.\nஜம்மு காஷ்மீர் இராச்சியத்தின் 1911, 1921 மற்றும் 1931 ஆண்டுகளின் நடந்த மக்கள் தொகை கணக்கெடுப்பின் படி, கீழகண்டவாறு ஜம்மு காஷ்மீரின் நிர்வாகப் பிரிவுகள் இருந்தன.:\n\nSection::::புவியியல்.\nஜம்மு காஷ்மீர் இராச்சியத்தின் தெற்கு பகுதியான் ஜம்முவுக்கு தெற்கில், இந்தியாவின் பஞ்சாப் பகுதியும், மேற்கில் பாகிஸ்தானும், தென்கிழக்கில் இந்தியாவின் இமாசலப் பிரதேசம், கிழக்கில் சீனாவின் திபெத் பகுதியும், வடக்கில் ஆப்கானித்தான் மற்றும் சீனாவும் எல்லைகளாக இருந்தன.\n\nSection::::மன்னராட்சியை கலைத்தல்.\nஜம்மு காஷ்மீர் இராச்சியத்தின் மகாராஜா ஹரி சிங் என்பவரால், ஜம்மு காஷ்மீர் இராச்சியத்தை, இந்தியாவுடன் இணைக்கும் பொருட்டு 26 அக்டோபர் 1947-இல் கையொப்பமிட்ட சட்டபூர்வமான ஆவணம் ஆகும்.\n\n15 ஆகஸ்டு 1947-இல் இந்தியா விடுதலைக்குப் பின்னர், பாக்கிஸ்தான் படைகளும், பழங்குடிகளும் கில்ஜித் - பல்திஸ்தான் பகுதிகளை ஆக்கிரமிக்கத் தொடங்கினர். இதனைக் கண்டு பயந்த மன்னர் ஹரி சிங் ஜம்மு காஷ்மீர் இராச்சியத்தை, இந்தியாவுடன் ஜம்மு காஷ்மீர் இணைக்கும் ஒப்பந்தத்தில் 26 அக்டோபர் 1947-இல் மகாராசா ஹரி சிங் கையொப்பமிட்டார். இதனால் ஜம்மு காஷ்மீரில் மன்னராட்சி முடிவுக்கு வந்தது. பின்னர் ஜம்மு காஷ்மீர் மாநிலம் சிறப்புத் தகுதிகளுடன் இந்தியாவுடன் இணைக்கப்பட்டது. பின்னர் 2 அக்டோபர் 1947இல் ஜம்மு காஷ்மீர் தேசிய மாநாட்டு கட்சியின் தலைவர் சேக் அப்துல்லா, ஜம்மு காஷ்மீரின் முதல் பிரதம அமைச்சராகத் தேர்ந்தெடுக்கப்பட்டார்.\n\nSection::::இந்திய பாகிஸ்தான் போர், 1947.\nமன்னர் \"ஹரி சிங்\" தலைமையிலான ஜம்மு காஷ்மீர் இராச்சியத்தை, பாகிஸ்தான் நாட்டுடன் இணைத்துக் கொள்வதற்காக 22 அக்டோபர் 1947 முதல் 31 டிசம்பர் 1948 முடிய நடந்த முதல் இந்திய-பாகிஸ்தான் போர் ஆகும். இப்போரில் பாகிஸ்தான், ஆசாத் காஷ்மீர் மற்றும் \"ஜில்ஜிட் - பால்டிஸ்தான்\" பகுதிகளை ஆக்கிரமிப்பு செய்தது. இந்தியா, காஷ்மீர் பள்ளத்தாக்கு, ஜம்மு மற்றும் லடாக் பகுதிகளை தன்னுடன் இணைத்துக் கொண்டது.\n\n\n"}
{"id": "315050", "url": "https://ta.wikipedia.org/wiki?curid=315050", "title": "சாலங்காயனர்", "text": "சாலங்காயனர்\n\nசாலங்காயனா் (The Salankayanas) என்போர் ஆந்திரப்பிரதேசத்தின் ஒரு பகுதியை ஆட்சி செய்த ஒரு பழமையான அரச மரபினர் ஆவர். இவர்களின் ஆட்சிப் பகுதி கோதாவரி கிருஷ்ணா ஆற்றுக்கு இடைப்பட்டப் பகுதியில் இருந்தது. இவர்களின் தலை நகரம் தற்போதைய ஆந்திரப் பிரதேசத்தின் மேற்கு கோதாவரி மாவட்டத்தில் எருலுவுக்கு அருகில் தற்போது பேடவேகி என்று அழைக்கப்படும் வேங்கி ஆகும். இந்த மரபினர் கி.பி. 300 முதல் 440 வரை ஆண்டனர். இவர்கள் பிராமணர். இவர்களின் பெயர் இவர்களின் கோத்திர சின்னத்தில் இருந்து வந்ததாகும். \n\nஇவர்களின் அரசை 5 ஆம் நூற்றாண்டில், விஷ்ணுகுந்தினப் பேரரசின் இரண்டாம் மாதவர்மன் வெற்றி கொண்டான் \n\n"}
{"id": "315055", "url": "https://ta.wikipedia.org/wiki?curid=315055", "title": "டிப்லர் புறா", "text": "டிப்லர் புறா\n\nடிப்லர் புறா (\"Tippler pigeon\") போட்டிகளில் பங்கேற்க உருவாக்கப்பட்ட இனமாகும். இப்புறாக்கள் தொடர்ந்து 22 மணி நேரம் பறந்ததற்கான தகவல்கள் உள்ளன. \n\nSection::::தோற்றம்.\nஇவ்வினம் மத்தியத்தரைக் கடலுக்கும், சீனாவுக்கும் இடைப்பட்ட பகுதியில் மாடப் புறாவிலிருந்து பரிணமித்தது. இவை மத்திய கிழக்கு நாடுகளில் உருவானதாகவும் சொல்லப்படுவது உண்டு. இவை தோன்றிய பகுதி குறித்து நிச்சயமற்ற தன்மை நிலவுகிறது. எல்லோராலும் ஏற்றுக்கொள்ளப்பட்டதின்படி இவை ஹோமிங் புறா மற்றும் குமுலெட் புறாவிலிருந்து தோன்றின. இந்த குறுக்கு வளர்ப்பு முறையானது பறவையின் பொறுமையை மேம்படுத்த மற்றும் ஒரு பெரிய பறத்தல் வரம்பிற்காகவும் என கருதப்பட்டது. இந்த நீண்ட கால பறக்கும் திறன் தேர்வு அதன் முன்னோர்களின் தரையில் நடக்கும் திறனை அகற்ற உதவியது என்று முன்மொழியப்பட்டது. இவ்வினம் இங்கிலாந்தின் கிழக்கு செசயரில் உள்ள பட்டு நெய்யும் நகரங்களான காங்லடன் மற்றும் மக்கிலெஸ்ஃபீல்டுக்கு அருகில் தோன்றியதாக நம்பப்படுகிறது. இதன் வளர்ப்பாளரின் நோக்கமானது பட்டாம்பூச்சி போலப் பறக்கும் புறாக்களின் செயல்பாட்டைப் பூரணமாக்குவதாகும்.\n\nSection::::வகைகள்.\nடிப்லர் புறா வகைகளுக்குத் தங்கள் வளர்ப்பவர்கள் அல்லது அவற்றின் இடத்தின் பெயர்கள் சூட்டப்பட்டன. இந்த வகையின் பெரும்பாலான புறாக்களால் 19 மணி நேரத்திற்கு வானில் தொடர்ந்து இருக்க முடியும். டெர்பி என்ற இடத்தில் கார்டன் ஹியூக்ஸின் \"ஹியூக்ஸ்\" வகைப் புறாக்கள் 1976ல் 18:07 மணி நேரம் வானில் பறந்தன.\n\nஹேன்ட்ஸ்வொர்த் என்ற இடத்தில் ஜாக் போடனின் \"போடன்\" வகைப் புறாக்கள் 1975ல் 20:40 மணி நேரம் வானில் பறந்தன.\n\n\"சாம் பில்லிங்கம்\", ஆர்தர் நியூட்டன், ஜோ டேவிஸ் மற்றுக் ஜாக் ஹாலந்து உள்ளிட்டோர் இங்கிலாந்தின் முதன்மையான புறா வளர்ப்பாளர்கள் ஆவர்.\n\nமற்ற இனங்கள் \"லோவட்\", \"மெரடித்\", சனான்(ஐரிஸ் டிலைட் என்றும் அழைக்கப்படுகின்றன) மற்றும் செபீல்டு (இவை பொதுவாக சிவப்பு மற்றும் மஞ்சள் நிறத்தில் இருக்கும்).\n\nSection::::பயிற்சி.\nடிப்லர்கள் புத்திக்கூர்மையுள்ள இனமாகும். நீண்ட நேரம் வானத்தில் பறக்கவும் மற்றும் வேண்டும்பொழுது கீழிறங்குமாறும் அவற்றைப் பயிற்றுவிக்க முடியும்.\n\nSection::::போட்டிகள் மற்றும் பறத்தல் விதிகள்.\nஹோமிங் புறாக்கள் இலக்கை அடையவும், கர்ணப் புறாக்கள் கரணமடிக்கவும், டிப்லர் புறாக்கள் நீண்ட நேரம் வானில் பறக்கவும் உருவாக்கப்பட்டன. டிப்லர் புறா வளர்ப்பாளர்கள் பயணம் செய்யாமல் உலகில் எவ்விடத்தில் இருந்தவாறும் போட்டியிட முடியும். ஒரு கிட் என்பது 3 அல்லது அதற்கு மேற்பட்ட புறாக்களைக் கொண்டிருக்கும். ஒவ்வொரு டிப்லர் சங்கமும் பறக்கும் விதிகளை வரையறுத்துள்ளது. அவற்றின் நோக்கம் பொதுவாக, முழு கிட்டையும் முடிந்தவரை நீண்ட நேரம் பறக்க வைப்பதாகும். ஒரு புறா இறங்கும்போதோ, வளர்ப்பாளர் கீழிறங்க சைகை காட்டும்போதோ போட்டி முடிவடைகிறது. பொதுவாக, பறவைகள் அவை உண்மையிலேயே பறக்கின்றன என உறுதி செய்ய நடுவரால் ஒவ்வொரு மணி நேரமும் பார்க்கப்பட வேண்டும். பெரும்பாலான சங்கங்கள் \"NTU பறக்கும் விதிகளை\" தமது அடிப்படையாக கொண்டுள்ளன.\n\nபோட்டிகளில் இளம் பறவைகள் மற்றும் பழைய பறவைகள் என இரு வகைகள் உள்ளன. இளம் பறவைகள் என்பவை ஒரு வருடத்திற்குள் பொரித்தவை, மற்றவை பழைய பறவைகளாகக் கருதப்படும். முதல் பழைய பறவைகளுக்கான போட்டி வழக்கமாக ஏப்ரல் மத்தியிலும், மற்றவை 2 வார இடைவெளியிலும் நடைபெறும். இதில் முக்கியமான போட்டியானது வருடத்தின் நீண்ட பகல்நா உள்ள நாளில் நடைபெறுகிறது.\n\n\n\n"}
{"id": "315057", "url": "https://ta.wikipedia.org/wiki?curid=315057", "title": "அரேபிய தாரைப் புறா", "text": "அரேபிய தாரைப் புறா\n\nஅரேபிய டிரம்பெட்டர் புறா (\"Arabian Trumpeter pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. அரேபிய டிரம்பெட்டர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை தாரை வாசிப்பது போன்ற இவற்றின் சத்தத்திற்காக அறியப்படுகின்றன. இவை குரல் புறாக்களின் ஓர் வகையாகும்.\n\n"}
{"id": "315060", "url": "https://ta.wikipedia.org/wiki?curid=315060", "title": "பொகாரா தாரைப் புறா", "text": "பொகாரா தாரைப் புறா\n\nபொகாரா டிரம்பெட்டர் புறா (\"Bokhara Trumpeter pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. பொகாரா டிரம்பெட்டர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவ்வினம் அதன் நீண்ட கால் இறகுகளுக்காகவும் மற்றும் இரட்டை கொண்டைக்காகவும் அறியப்படுகிறது.\n\nஇவ்வினம் அமெரிக்காவில் மிகப்பிரபலமான டிரம்பெட்டர் இனங்களில் ஒன்றாகும்.\n\n"}
{"id": "315061", "url": "https://ta.wikipedia.org/wiki?curid=315061", "title": "வேங்கி", "text": "வேங்கி\n\nவேங்கி (அல்லது வேங்கி நாடு) என்பது ஆந்திரத்தின் கோதாவரி மற்றும் கிருஷ்ணா மாவட்டங்களில் பரவி இருந்த ஒரு ஆட்சிப் பகுதியாகும். எருலுவுக்கு அருகில் உள்ள பெதவேகி இதன் தலைநகரம் ஆகும். கி.மு. மூன்றாம் நூற்றாண்டில் மௌரியப் பேரரசின் மன்னர் அசோகர் கைப்பற்றும்வரை இப்பகுதி கலிங்க நாட்டின் ஒரு பகுதியாக இருந்தது. மௌரிய பேரரசு கி.மு 185 க்கு பிறகு, இப்பகுதியில் சாதவாகனர்கள் தங்கள் ஆதிக்கத்தை ஏற்படுத்தி, வேங்கியைக் கைப்பற்றினர். பிறகு இவர்களை வெற்றிகொண்டு ஆந்திர இசுவாகு மரபினர் வேங்கியத் தங்கள் வசம் கொண்டுவந்தனர். கி.பி. 300 காலகட்டத்தில் இப்பகுதியின் ஆட்சியாளர்களாக சாலங்காயனார்கள் ஆயினர். இவர்கள் பல்லவர்களுக்கு கீழ் இருந்தனர். சாலங்காயனார்களை விஷ்ணு குந்தினர்கள் வெற்றி கொண்டனர்.\n\nஏழாம் நூற்றாண்டின் துவக்கத்தில், விஷ்ணு குந்தினர்களிடமிருந்து சாளுக்கிய இரண்டாம் புலிகேசி வேங்கியை கைப்பற்றித் தன் தம்பி குப்ஜ விஷ்ணுவர்தனின் கட்டுப்பாட்டில் விட்டான். விஷ்ணுவர்தன் வழியாகவே கீழைச் சாளுக்கியர் மரபு துவங்கியது. கீழைச் சாளுக்கியர்கள் முதலில் இராஜராஜ சோழனால் (985-1014) வெற்றி கொள்ளப்பட்டனர். என்றாலும் பின்னர் கீழைச் சாளுக்கியர் சோழரின் நெருங்கிய கூட்டாளிகளாக ஆயினர். மேலும் இவர்களுக்குள் திருமண உறவுகளும் ஏற்பட்டன. இதனால் மேலைச் சாளுக்கியரின் தலையீடுகள் தொல்லைகளைச் சந்திக்க வேண்டிஇருந்தது. வேங்கியைச் சேர்ந்த முதலாம் குலோத்துங்க சோழன் சோழர் அரியணையில் அமர்ந்தார்.\n"}
{"id": "315064", "url": "https://ta.wikipedia.org/wiki?curid=315064", "title": "டிரெசுடன் தாரைப் புறா", "text": "டிரெசுடன் தாரைப் புறா\n\nடிரெஸ்டன் டிரம்பெட்டர் புறா (\"Dresden Trumpeter pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின.\n\nSection::::தோற்றம்.\nசாக்சானியின் டிரெஸ்டன் பகுதி.\n\nSection::::இன வரயறை.\nபீல்டு புறாவை விட சற்றே வலிமையுள்ளது, சிறிய எடையுள்ளது. வெள்ளை இறக்கைகள். இரட்டை கொண்டை.\n\nSection::::வண்ணங்கள்.\nசிவப்பு மற்றும் மஞ்சள், மிக அரிதாக கருப்பு.\n\nSection::::அடையாளங்கள்.\nவெள்ளை இறக்கைகள், மற்ற இறகுகள் வண்ணத்துடன் காணப்படுகின்றன.\n\nSection::::குறைபாடுகள்.\nமெலிந்த உடலமைப்பு\n\n\n"}
{"id": "315066", "url": "https://ta.wikipedia.org/wiki?curid=315066", "title": "இந்திய ஏரிகளின் பட்டியல்", "text": "இந்திய ஏரிகளின் பட்டியல்\n\nஇந்திய ஏரிகளின் பட்டியல் (\"List of lakes of India\"), இந்தியாவிலுள்ள, மாநிலங்கள் வாரியாகக் குறிப்பிடத்தக்க ஏரிகளின் பட்டியலும், அதன் தன்மைகள், அமைவிடம், மற்றும் பரப்பளவுகள் போன்ற விவரங்களின் சுருக்கமாகும்.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "315073", "url": "https://ta.wikipedia.org/wiki?curid=315073", "title": "நாகர்கோவில் கே. மகாதேவன்", "text": "நாகர்கோவில் கே. மகாதேவன்\n\nநாகர்கோவில் மகாதேவன் தமிழ்த் திரைப்பட நடிகராவார். தமிழ்த் திரைப்படங்களில் நாரதர் கதைப்பாத்திரத்தில் நடித்துப் பெயர் பெற்றவர்.\n\n"}
{"id": "315074", "url": "https://ta.wikipedia.org/wiki?curid=315074", "title": "அதிதி லகிரி", "text": "அதிதி லகிரி\n\nஅதிதி லகிரி ( Aditi Lahiri 14 சூன் 1952) என்பவர் இந்தியாவைச் சேர்ந்த செருமனி மொழியியலாளர்; ஆக்சுபோர்டு பல்கலைக் கழகத்தில் பேராசிரியராக உள்ளார்.\n\nSection::::கல்வித் தகுதிகள்.\nகொல்கத்தாவில் பிறந்த அதிதி லாகிரி கொல்கத்தாவில் உள்ள பெத்துன் கல்லூரியிலும் பின்னர் கொல்கத்தா பல்கலைக்கழகத்திலும் பயின்றார். ஒப்பியன் மொழியியலில் ஆய்வுப் பட்டத்தைக் கொல்கத்தா பல்கலைக் கழகத்திலும், மொழிநூல் ஆய்வறிஞர் பட்டத்தை பிரவுன் பல்கலைக்கழகத்திலும் பெற்றார்.\n\nSection::::பணிகள்.\nலாசு ஏஞ்சல்சில் உள்ள கலிபோர்னியா பல்கலைக் கழகத்தில், பின்னர் சாண்டா குரூசில் உள்ள கலிபோர்னியா பல்கலைக் கழகத்தில் ஆசிரியராகப் பணி புரிந்தார். நெதர்லாந்து மாக்சு பிளாங்க் நிறுவனத்திலும் பணியாற்றினார். செருமனியில் உள்ள கான்ஸ்டன்ஸ் பல்கலைக் கழகத்திலும் தற்பொழுது ஆக்சுபோர்டு சாமர்வில் கல்லூரியிலும் பணி செய்கிறார்.\n\nSection::::சிறப்பு விருதுகள்.\n2000 ஆம் ஆண்டில் லீப்னிஸ் பரிசைப் பெற்றார். 2007 இல் யுரோப்பிய அகாதமிய உறுப்பினர் என்னும் விருதும் 2010 இல் பிரிட்டிசு அகாதமியின் மதிப்புறு பேராசிரியர் பட்டமும் இவருக்கு வழங்கப்பட்டன. 2013 ஆம் ஆண்டில் அமெரிக்க மொழியியல் சொசைட்டியின் மதிப்புறு வாணாள் உறுப்பினர் எனவும் கவுரவிக்கப்பட்டார்.\n"}
{"id": "315075", "url": "https://ta.wikipedia.org/wiki?curid=315075", "title": "ஆல்டென்பர்கர் தாரைப் புறா", "text": "ஆல்டென்பர்கர் தாரைப் புறா\n\nஆல்டென்பர்கர் தாரைப் புறா (\"Altenburger Trumpeter pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. ஆல்டென்பர்கர் தாரைப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை தாரை வாசிப்பது போன்ற இவற்றின் சத்தத்திற்காக அறியப்படுகின்றன. இவை குரல் புறாக்களின் ஓர் வகையாகும்.\n\n"}
{"id": "315076", "url": "https://ta.wikipedia.org/wiki?curid=315076", "title": "ஆங்கிலேய தாரைப் புறா", "text": "ஆங்கிலேய தாரைப் புறா\n\nஆங்கிலேய தாரைப் புறா (\"English Trumpeter\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. ஆங்கில தாரைப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை அமெரிக்காவின் மிகப் பிரபலமான புறா வகைகளுள் ஒன்றாகும்.\n\n"}
{"id": "315080", "url": "https://ta.wikipedia.org/wiki?curid=315080", "title": "உட்பொருத்தக்கூடிய காலமர் கண்ணாடி வில்லை", "text": "உட்பொருத்தக்கூடிய காலமர் கண்ணாடி வில்லை\n\nஉட்பொருத்தக்கூடிய காலமர் கண்ணாடி வில்லை (\"Implantable Collamer Lens\") என்பது பார்வை குறைபாடுகளைச் சரி செய்யும் சிகிச்சைக்கு உதவும் லென்ஸ் ஆகும். ஆங்கிலத்தில் இதனைச் சுருக்கமாக ICL என்று அழைப்பார்கள். கண்ணின் மேற்புறத்தில் சென்று பாரம்பரியத் தொடர்பு லென்சுகள் போலல்லாமல், இவை (ஐசிஎல்) \nகருவிழி (கண் வண்ண பகுதி) மற்றும் இயற்கை லென்சுக்கு இடையே கண்ணுக்குள்ளே பொருத்தப்படும். லென்ஸ் கண் உள்ளே நிரந்தரமாக இருக்கும். எனினும், இந்த லென்சைப் பொருத்திக்கொண்ட பின்னர் ஒருவரது பார்வை காலப்போக்கில் மாறுகிறது அல்லது குறைகிறது என்றால், லென்சை எளிதாக நீக்க அல்லது அதற்குப் பதிலாகப் புதிய லென்சைப் பொருத்த முடியும்.\n\nSection::::ஐசிஎல் பற்றி.\nஉள்விழி லென்சினைக் (IOL) கண்புரை அறுவை சிகிச்சைக்குப் பயன்படுத்தி நிரூபிக்கப்பட்ட தொழில்நுட்பத்தைத் தழுவிப் பல ஆண்டுகள் ஆராய்ச்சி மற்றும் வளர்ச்சியை அடிப்படையாக கொண்ட புதிய முயற்சி அல்லது கண்டுபிடிப்பு உட்பொருத்தக்கூடிய காலமர் (Collamer) கண்ணாடி வில்லை ஆகும்.\n\nஐசிஎல் (ICL) நடைமுறைக் கண்புரை அறுவை சிகிச்சையில் இருந்து வேறுபடுகிறது. கண்புரை முறையில் இயற்கை லென்ஸ் கண் விழியில் அகற்றப்பட்டு அதற்கு பதிலாக IOL வகை லென்ஸ் பொருத்தப்படும் ஆனால் ஐசிஎல் (ICL) காலமர் லென்ஸ் இயற்கை லென்ஸ் முன் வைக்கப்படும்.\n\nபொதுவாக லேஸிக் சிகிச்சைக்குத் தகுதி இல்லாதவர்கள் இந்த ICL சிகிச்சையைச் செய்து கொள்ள முடியும்.\n\n\n\n\n"}
{"id": "315082", "url": "https://ta.wikipedia.org/wiki?curid=315082", "title": "உள்விழி கண்ணாடி வில்லை", "text": "உள்விழி கண்ணாடி வில்லை\n\nஉள்விழி கண்ணாடி வில்லை என்பது கண்புரை அல்லது கிட்டப் பார்வை ஆகிய குறைபாடுகளைச் சரி செய்யும் சிகிச்சைக்கு உதவும் கண்ணாடி வில்லை ஆகும். ஆங்கிலத்தில் IOL என்று அழைப்பார்கள். இதில் பல வகைகள் உள்ளன. அதில் Pseudophakic IOL என்பது முதல் வகை. இதில் கண்புரை ஏற்பட்ட இயற்கை (crystalline ) லென்சுக்குப் பதிலாக உள் விழியில் வைக்கப்படும் லென்ஸாகும். எப்படி இயற்கை லென்ஸ் ஒளியைக் குவிய செய்கிறதோ அதே வேலையை இந்த உள்விழி லென்ஸும் (IOL) செய்கிறது. இரண்டாம் வகை Phakic Intraocular Lens (PIOL ) என்பதாகும். இந்த வகை சிகிச்சை மிகவும் பிரபலமாகும். \n\nSection::::மருத்துவப் பயன்பாடு.\nஉள்விழி லென்ஸ் (IOL) 1999 ஆம் ஆண்டு முதல் பல்வேறு பார்வை குறைபாடடுகளான கண்புரை (Cataract),கிட்டப்பார்வை (near-sight), தூரப்பார்வை (far-sight) மற்றும் சிதறல் பார்வை (Astigmatism) அல்லது ஒரு தளப் பார்வை குறைபாடுகளை சரி செய்ய பயன்படுத்தப்பட்டு வருகிறது. \n\nஎக்ஸைமர் லேசர் (excimer laser) அறுவை சிகிச்சை அதிகப்படியான கிட்டப்பார்வை உடையவர்களுக்கு ஆபத்தான ஒன்றாகும் . இதுபோலில்லாமல் Phakic IOL முறை அதிகப்படியான கிட்டப்பார்வை (nearsightedness) கொண்டவர்களுக்கு ஆபத்தில்லாத நம்பத்தகுந்த சிகிச்சையாகும்.\n\nIOL லென்ஸ்கலால் மூன்று முக்கிய நன்மைகள் உண்டு. முதல், தீவிர பார்வை பிரச்சினை உள்ள மக்களுக்கு லேசிக் ஒரு மாற்று, மூக்குக்கண்ணாடி மற்றும் தொடர்பு வில்லை (Contact lens) தேவை இருக்காது. IOL லென்ஸ் மூலம் CLE (Clear Lens Extraction) செய்தவர்களுக்கு கண்புரை (cataract ) வராது. \n\nஅருகில் இருந்து தூரம் அல்லது தூரத்தில் இருந்து அருகில் குவிவதில் சிரமம் உண்டாகும். இந்த சிரமத்தை போக்க மேலும் ஒரு மூக்குக்கண்ணாடி அணிய வேண்டிவரும்.\n\nSection::::IOL கண்ணின்றன்னமைவு.\nவழக்கமான IOLs முறையில் உள்ள முக்கிய குறைபாடு தூரப் பார்வை நன்றாக இருக்கும். கண்புரை வராது. ஆனால் கிட்டப்பார்வையில் குறை இருக்கும். கண் பார்வை குவியலில் குறை இருக்கும். இவர்களால் கிட்டத்தில் இருந்து தூரப்பார்வைக்கு உடனே பார்க்க இயலாது அதே போல் தூரத்தில் இருந்து கிட்ட பார்வை குவி மாற்றம் முடியாது.\n\nஅருகில் இருந்து தூரம் அல்லது தூரத்தில் இருந்து அருகில் குவிவதில் சிரமம் உண்டாகும். இந்த சிரமத்தை போக்க மேலும் ஒரு மூக்குக்கண்ணாடி அணிய வேண்டிவரும்.\n\nSection::::மூலப்பொருள்கள்.\nஉள்விழி லென்ஸ் மாற்று சிகிச்சைகளை உற்பத்தி செய்ய பயன்படுத்தப்பட்டு வந்த பல்வேறு பொருட்கள் polymethylmethacrylate (PMMA), சிலிகான், நீர் தவிர்க்கும் ACRYLATE, ஹைட்ரோஃபோபில் ACRYLATE மற்றும் collamer அடங்கும். உள்விழி லென்ஸ்கள் வெற்றிகரமாக பயன்படுத்திய முதல் பொருள் Polymethylmethacrylate (PMMA). பிரிட்டிஷ் கண் மருத்துவர் சர் ஹரோல்ட் ரிட்லி, இரண்டாம் உலகப் போரின் போது கண காயமடைந்திருந்த ராயல் விமானப் படை விமானிகள் ஆய்வு செய்தபோது கண்ணுக்குள் புகுந்த விமான கண்ணடித்துண்டுகள் PMMA கண்ணாடியில் சம்பந்தப்பட்ட பொருள் எந்த நிராகரிப்பு அல்லது வெளிநாட்டு உடல் எதிர்வினை காட்ட வில்லை என்றுகண்டுபிடித்தார். இதன் மூலம் எந்த ஒரு மனிதகண்களும் உள்விழி லென்ஸ் பொருத்தப்பட.முடியும் என்பதை கண்டுபிடித்தார்\n\nதொழில்நுட்ப வளர்ச்சியால், சிலிகான் மற்றும் அக்ரிலிக் பயன்படுத்த முடியம், இவை இரண்டும் மென்மையான மற்றும் மடிக்கக்கூடிய பொருட்ட்கள் ஆகும். இந்த லென்ஸ் மடிந்த மற்றும் ஒரு சிறிய கீறல் மூலம் கண் உள் செருகப்பட முடியம். \n\n\nSection::::வகைகள்.\nஇந்த Phakia வார்த்தை வேர் கிரேக்கம் மொழியாகும். phakos என்றால் 'லென்ஸ்'.\nSection::::வரலாறு.\nசர் ஹரோல்ட் ரிட்லி (Sir Harold Ridley) வெற்றிகரமாக லண்டன் செயின்ட் தாமஸ் 'மருத்துவமனையில், நவம்பர் 29 1949 அன்று ஒரு முதல் உள்விழி லென்ஸ் தயாரிக்கப்பட்டது. அந்த முதல் உள்விழி லென்ஸ் பிரைட்டன், கிழக்கு சசெக்ஸ், ICI மூலம் Perspex க்யூ Polymethylmethacrylate (PMMA) இருந்து இங்கிலாந்து ICI (இம்பீரியல் கெமிக்கல் இண்டஸ்ட்ரிஸ்) என்ற ரெய்னர் நிறுவனம் மூலம் தயாரிக்கப்பட்டது. ரிட்லி , அவர் கண்புரை அறுவை சிகிச்சை போது நீக்கிபட்ட லென்ஸ் பதிலாக ஏன் ஒரு மாற்று லென்ஸ் பொறுத்தக்கூடாது என்று அவரது மாணவர் கேட்டபோது ஒரு உள்விழி லென்ஸ் பதிய யோசனை ஏற்பட்டது என்றார்.\nஒருமுறை ரிட்லி, இரண்டாம் உலகப் போர் RAF (ராயல் விமானப்படை) விமானிகளுக்கு சிகிச்சையின் போது அவர்களது கண்களில் நொறுங்கி தட்டுகளும் துண்டுகள், பார்த்த பிறகு IOL தயாரிக்க உகந்த பொருளாக அக்ரிலிக் பிளாஸ்டிக் பொருள் தேர்வு செய்தார். (இந்த அக்ரிலிக் பிசின் Lucite மற்றும் Plexiglas உட்பட பல வர்த்தக பெயர்களிலும் அறியப்படுகிறது) . உள்விழி லென்ஸ் வடிவமைப்பு மற்றும் அறுவை சிகிச்சை உத்திகள் மேலும் முன்னேற்றங்கள் பற்றி வந்த போது 1970, வரை கண்புரை அறுவை சிகிச்சையில் ஏற்பு கண்டுபிடிக்க முடியவில்லை. 2000 ஆம் ஆண்டின் முற்பகுதியில், ஒரு மில்லியனுக்கும் மேற்பட்ட IOLs அமெரிக்காவில் ஆண்டுதோறும் பொருத்தப்பட உள்ளன. [சான்று தேவை] அந்த எண்ணிக்கை உலக சுகாதார அமைப்பு மதிப்பிடப்பட்டுள்ளது உலகம் முழுவதும் 2010 மூலம் 20 மில்லியன் ஆண்டுதோறும் அதிகரித்துள்ளது செய்ய (கண்புரை அறுவை சிகிச்சை), மற்றும் உள்ளது உத்தேச அதிகரித்துள்ளது IOL அறுவை சிகிச்சை 2020 உலகளாவிய 32 மில்லியன் அடைய [18]\n\n"}
{"id": "315086", "url": "https://ta.wikipedia.org/wiki?curid=315086", "title": "திபோர் பில் ஏரி", "text": "திபோர் பில் ஏரி\n\nதிபோர் பில் அல்லது தீபோர் பீல் (\"Dipor Bil or Deepor Beel, (Pron: dɪpɔ:(r) bɪl, அசாமிய மொழி: দীপৰ বিল\"), இது இந்தியாவின் அசாம், மாநிலத்தின் காமரூப் மாவட்ட குவகாத்தி நகரின் 15 கிலோமீட்டர் (தோராயமாக), தென் மேற்கே அமைந்துள்ள இந்த ஏரி, ஒரு நிரந்தர நன்னீர் ஏரியாகும். உயிரியல், மற்றும் சுற்றுச்சூழல் முக்கியத்துவம் வாய்ந்த இந்த ஏரியின், மேற்பரப்பு பகுதியானது 4.014 எக்டர் (15.50 சதுர மைல்), சராசரி ஆழம், 1 மீட்டரும் (3.3 அடிகள்), அதிகபட்ச ஆழமாக, 4 மீட்டர் (13 அடிகள்) என கணக்கிடப்பட்டுள்ளது. மேலும், திபோர் பில் ஏரியின் தென் மேற்கே, அசாம் மாநிலத்தின் முதன்மை ஆறான பிரம்மபுத்திரா ஆறு ஓடுகிறது. \n"}
{"id": "315095", "url": "https://ta.wikipedia.org/wiki?curid=315095", "title": "லகர் ஃபால்கன்", "text": "லகர் ஃபால்கன்\n\nலகர் ஃபால்கன் (laggar falcon (\"Falco jugger\") என்பது நடுத்தர உடல் அளவு கொண்ட கொன்றுண்ணிப் பறவை இனத்தைச் சார்ந்த பறவை ஆகும். இவை இந்தியத் துணைக்கண்டத்திலும், தென்கிழக்கு ஈரான், தென்கிழக்கு ஆப்கானித்தான், பாக்கித்தான், இந்தியா, நேபாளம், பூட்டான், வங்காளதேசம் , வடமேற்கு மியான்மர் ஆகிய பகுதிகளில் காணப்படுகிறது. இந்தியா முழுக்கக் காணப்பட்ட இப்பறவை தற்போது மிகவும் எண்ணிக்கையில் குறைந்து வருகிறது. இவை மதுரை மாவட்டம் அரிட்டா பட்டி மலைப்பகுதியில் வாழ்வதாக கண்டறியப்பட்டுள்ளது.\n\nஇது லாங்கர் பால்கான் பறவையை ஒத்திருக்கிறது ஆனால், இதன் உடல் இருண்ட, மற்றும் கருமையான \"கால் இறகுகளைக்\" கொண்டதாக உள்ளது. ஒரு வயதுகொண்ட பறவைகள் வயிற்றுப் பகுதிகள் மிகவும் இருண்டதாக இருக்கும். \nஇந்த இனப்பறவைகள் வல்லூறுகளுடன் நெருங்கிய உறவைக் கொண்டவை.\n\n\n"}
{"id": "315096", "url": "https://ta.wikipedia.org/wiki?curid=315096", "title": "வாளை மீன்", "text": "வாளை மீன்\n\nவாளை மீன் என்பது உலகம் முழுவதும் உள்ள வெப்ப கடல்களில் காணப்படும் மீன் இனம் ஆகும். இது பார்ப்பதற்கு சற்று நீளமாக இருக்கும். தென் இந்திய கடற்கரையில் இது கிடைக்கும். உதாரணமாக, கன்னியாகுமரி பகுதிகளில் அதிகமாக காணப்படுகிறது. இதன் மீது 'செள்' என்று சொல்லப்படுகிற செதில்கள் கிடையாது. மாறாக, பசை போன்ற ஒருவித மாவு மாதிரியான படிவம் இதன் உடல் முழுவதும் காணப்படும். சமைக்கும் முன் இந்த மாவினை வழித்து எடுத்தபின் தான் வேண்டும். இந்தியாவில் இருந்து ஏற்றுமதி செய்யப்படும் மீன்களில் 30% வாளை மீன் ஆகும்.\n"}
{"id": "315113", "url": "https://ta.wikipedia.org/wiki?curid=315113", "title": "பிராங்கோனிய தாரைப் புறா", "text": "பிராங்கோனிய தாரைப் புறா\n\nபிராங்கோனிய தாரைப் புறா (\"Franconian Trumpeter pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. பிராங்கோனிய தாரைப் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும். இவை தாரை வாசிப்பது போன்ற இவற்றின் சத்தத்திற்காக அறியப்படுகின்றன. இவை குரல் புறாக்களின் ஓர் வகையாகும். இவை கால்களில் இறகற்று காணப்படும். இவை கி.பி.1900களில் தோன்றின. \n\n"}
{"id": "315125", "url": "https://ta.wikipedia.org/wiki?curid=315125", "title": "இரண்டாம் ஆங்கிலேய–சீக்கியர் போர்", "text": "இரண்டாம் ஆங்கிலேய–சீக்கியர் போர்\n\nஇரண்டாம் ஆங்கிலேய-சீக்கியர் போர் (Second Anglo-Sikh War), சீக்கியப் பேரரசுக்கும், கிழக்கிந்திய கம்பெனிக்கும் இடையே 1848 முதல் 1849 முடிய நடைபெற்றது. இப்போரின் இறுதியில் கிழக்கிந்தியக் கம்பெனி வெற்றி பெற்று, சீக்கிய பேரரசின் ஆட்சி முடிவுற்றது. \nசீக்கியப் பேரரசில் இருந்த பஞ்சாப், ஆப்கானித்தான் பகுதிகளை ஆங்கிலேயர்கள் தக்க வைத்துக் கொண்டு, காஷ்மீர், லடாக் மற்றும் ஜில்ஜிட்-பால்டிஸ்தான் பகுதிகளை, இராசபுத்திர டோக்கரா குல ஜம்மு மன்னர் குலாப் சிங்கிடம் பெருந்தொகைக்கு விற்று விட்டனர். இதனால் புதிய ஜம்மு காஷ்மீர் இராச்சியம் உருவானது.\n\nSection::::போருக்கான பின்புலம்.\nமகாராஜா ரஞ்சித் சிங் காலத்தில் சீக்கியப் பேரரசு விரிவடைந்து கொண்டிருந்த காலத்தில், கிழக்கிந்திய கம்பெனி ஆட்சியாளர்கள் தங்கள் நிலப்பரப்பை இந்தியத் துணைக்கண்டத்தின் மேற்கிலும், வடமேற்கிலும் விரிவாக்கம் செய்து கொண்டிருந்தனர்.\n\nமுதலாம் ஆங்கிலேய-சீக்கியர் போருக்குப் பின்பும், சீக்கியர்கள் கிழக்கிந்திய கம்பெனி ஆட்சியாளர்களின் கொள்கைகளுக்கு ஒத்துப் போகாமையே இரண்டாம் ஆங்கிலேய சீக்கியப் போருக்குக் காரணமாயிற்று. \n\n\n\n"}
{"id": "315132", "url": "https://ta.wikipedia.org/wiki?curid=315132", "title": "யூரோமிர்", "text": "யூரோமிர்\n\nயூரோமிர் \"(Euromir)\" 1990களில் அமைக்கப்பட்ட ஒரு அனைத்துலக விண்வெளித் திட்டமாகும். உருசிய நடுவண் விண்வெளி நிறுவனம் மற்றும் பன்னாட்டு அமைப்பான ஐரோப்பிய விண்வெளி நிறுவனம் ஆகியனவற்றைச் சேர்ந்த ஐரோப்பிய விண்வெளி வீரர்களை மீர் விண்வெளி நிலையத்திற்கு அழைத்துச் செல்வதும் இத்திட்டத்தின் நோக்கமாகும்.\n\n1990 களின் தொடக்கத்தில், அக்காலத்தில் திட்டமிடப்பட்டிருந்த பன்னாட்டு விண்வெளி நிலையத்திற்கு அனுப்புவதற்காக, விண்வெளி வீரர்களை தேர்ந்தெடுத்து பயிற்சியளிப்பது இத்திட்டத்தின் ஒரு பகுதியாகும். ஐரோப்பிய விண்வெளி நிறுவனத்து விண்வெளி வீரர்கள், அமெரிக்க விண்ணோடத்தில் மேற்கொண்ட பயணங்களும், உருசியாவின் மீர் விண்வெளி நிலையத்திற்கு சென்று வந்த பயணங்களும் (ஐரோப்பிய விண்வெளி நிறுவனத்தின் கொலம்பசு முன்னோடி பறத்தல் திட்டம்) அவர்களுக்கு நல்ல வின்வெளி அனுபவங்களை கொடுத்தன. மேலும், பன்னாட்டு ஒத்துழைப்புடன் உதவிகள் பெறுவதற்கான அனுபவங்களும் அவர்களுக்குக் கிடைத்தன.\n\n1992 ஆம் ஆண்டு ஐரோப்பிய விண்வெளி நிறுவனத்தால் தேர்ந்தெடுக்கப்பட்ட இரண்டு விண்வெளி வீரர்கள் பயிற்சிக்குப் பின்னர் விண்ணோடத் திட்டங்களுக்கு அனுப்பப்பட்டனர். நான்கு நபர்கள் மீர் விண்வெளி நிலையத்திற்கு தேர்ந்தெடுக்கப்பட்டனர். யூரி ககாரின் விண்வெளி பயிற்சி நிலையத்தில் மேலும் அவர்களுக்கு பயிற்சி அளிக்கப்படும் என்ற ஒப்பந்தமும் கையெழுத்தானது.\n\nஉல்ஃப் மெர்போல்டு, தாமசு இரெயிட்டர் ஆகிய இருவரும் முறையே 1994, 1995 இல் பறப்பதற்குரிய முதன்மையான நபர்கள் ஆவர் என்ற ஒப்பந்தம் 1993 ஆம் ஆண்டில் கையெழுத்தானது. \nபெத்ரோ துக்கியுவும் கிரிசுடர் ஃபக்ளசாங்கும் அவர்களுக்கு உதவியாளர்களாகத் தெரிவு செய்யப்பட்டனர். சோயுசு விண்கலத் தொகுப்பிலும், மீர் விண்வெளி நிலையத்திலும் இவர்கள் உருசிய மொழியில் பயிற்றுவிக்கப்பட்டனர்.\n\nமெர்போல்டும், தாமசு இரெயிட்டரும் முறையே யூரோமிர் 94 ( சோயுசு டி.எம்-20) மற்றும் யூரோமிர் 95 ( சோயுசு டி.எம்-22) திட்டங்களில் விண்னில் பறந்தனர். இரெயிட்டர் இத்திட்டத்தில் விண்வெளியில் நடைபோட்டார் என்பது குறிப்பிடத்தக்கது ஆகும்.\n\n"}
{"id": "315134", "url": "https://ta.wikipedia.org/wiki?curid=315134", "title": "புறா வகைகளின் பட்டியல்", "text": "புறா வகைகளின் பட்டியல்\n\nஇப்பட்டியல் வீட்டில் வளர்க்கப்படும் புறாக்களை மட்டும் கொண்டுள்ளது.\n\n\n\n\n\n\n\n\n\n\n\n\n\n\n\n"}
{"id": "315143", "url": "https://ta.wikipedia.org/wiki?curid=315143", "title": "யாஸ்கர்", "text": "யாஸ்கர்\n\nயாஸ்கர், பாணினிக்குப் பின் வந்த சமசுகிருத மொழியின் புகழ் பெற்ற சொல் இலக்கண ஆசிரியர் ஆவார். இவர் கி மு 6 அல்லது 5ஆம் நூற்றாண்டில் வாழ்ந்தவர் எனக் கருதப்படுகிறது. வேதாங்கத்தின் ஆறு பகுதிகளில் ஒன்றான நிருக்தம் எனப்படும் வேத கால சமசுகிருத மொழியின் சொற்களின் இலக்கணத்தை வகுத்தவர்.\n\nSection::::சொற்களஞ்சியத்திற்குரிய பிரிவுகள் மற்றும் பேச்சு பாகங்கள்.\nசமசுகிருத மொழிச் சொற்களை நான்கு பெரும் பிரிவுகளாக வகுத்தவர்: \n\n\n\n"}
{"id": "315147", "url": "https://ta.wikipedia.org/wiki?curid=315147", "title": "சன் பீல் ஏரி", "text": "சன் பீல் ஏரி\n\nசன் பீல் அல்லது சொன் பில் (\"Son Beel, (Shon Bill\"); இது, இந்தியாவின், தெற்கு அசாமில் அமைந்துள்ள பேரேரிகளில் ஒன்றாகும். அசாம் மாநிலத்தின் மிகப்பெரிய சதுப்புநிலப் பிராந்தியத்தில் வியாபித்துள்ள இந்த நன்னீர் ஏரி, அம்மாநிலத்தின் கரீம்கஞ்சு மாவட்டத்தில் அமைந்துள்ளது. குளிர்காலத்தின்போது சிறப்பாக நெல் சாகுபடி செய்யும் முழுமையான விளைநிலமாக உள்ள சன் பீல் ஏரி, மார்ச்சுக்கு பின் குளிர்காலம் முடிந்து தண்ணீர் நிரம்பிக் காணப்படுகிறது. \n"}
{"id": "315151", "url": "https://ta.wikipedia.org/wiki?curid=315151", "title": "எஸ். டி. சுப்பையா", "text": "எஸ். டி. சுப்பையா\n\nஎஸ். டி. சுப்பையா தமிழ்த் திரைப்பட நடிகராவார். தனது காலத்து தமிழ்த் திரையுலகில் நடிப்பாற்றலும், பாடும்திறனும் கொண்டிருந்த இவர் நிறைய திரைப்படங்களில் நடிக்கவில்லை. பக்த கௌரி திரைப்படத்தில் இடம்பெற்ற \"மாய உலகை மதியாதே...\", \"நான்முகன் படைப்பில்...\" ஆகிய பாடல்கள் சுப்பையாவால் பாடப்பட்டவையாகும். \n\n\n"}
{"id": "315152", "url": "https://ta.wikipedia.org/wiki?curid=315152", "title": "எளிய அறிவு ஒழுங்கமைப்பு முறைமை", "text": "எளிய அறிவு ஒழுங்கமைப்பு முறைமை\n\nஎளிய அறிவு ஒழுங்கமைப்பு முறைமை (Simple Knowledge Organization System - SKOS - இசுகோசு) என்பது கட்டுப்படுத்தப்பட்ட கலைச்சொற்கள் (controlled vocabulary), வகைப்பாட்டியல் (taxonomy), நிகண்டுகள் போன்றவற்றை உருமாதிரியாக்கப் பயன்படும் ஓர் உலகளாவிய வலைச் சேர்த்திய பரிந்துரை ஆகும். இது வலை மெய்ப்பொருளிய மொழியில் எழுதப்பட்ட ஒரு மெய்ப்பொருளியம் ஆகும். இது பொருளுணர் வலைத் தொழில்நுட்பங்களின் ஒரு பகுதி ஆகும். \n\nபல்வேறு வகைப்படுத்தல் முறைமைகள், கட்டுப்படுத்தப்பட்ட கலைச்சொற்கள் இசுகோசினைப் பயன்படுத்தி வெளியிடப்பட்டுள்ளன.\n"}
{"id": "315155", "url": "https://ta.wikipedia.org/wiki?curid=315155", "title": "அனடோலிய ரிங்க்பீட்டர்", "text": "அனடோலிய ரிங்க்பீட்டர்\n\nஅனடோலிய ரிங்க்பீட்டர் புறா (\"Anatolian ringbeater pigeon\") பல ஆண்டுகள் தேர்ந்தெடுத்த இனப்பெருக்க முறையால் உருவாயின. அனடோலிய ரிங்க்பீட்டர் புறா மற்றும் அனைத்து பழக்கப்படுத்தப்பட்ட புறாக்களும் மாடப் புறாவிலிருந்து உருவானவையாகும்.\n\n"}
{"id": "315157", "url": "https://ta.wikipedia.org/wiki?curid=315157", "title": "டைசயனமைடு", "text": "டைசயனமைடு\n\nடைசயனமைடு \"(Dicyanamide)\" CN என்ற வேதி வாய்ப்பாட்டைக் கொண்ட ஒரு அயனி ஆகும். இருசயனமைடு, இருசயனமைன் என்ற பெயர்களாலும் இவ்வேதிச் சேர்மம் அழைக்கப்படுகிறது. இவ்வயனியில், இரண்டு சயனைடு குழுக்கள் மையத்திலுள்ள நைட்ரசன் எதிர்மின் அயனியுடன் பிணைக்கப்பட்டுள்ளன. 2-சயனோகுவானிடின் சேர்மம் சிதைவடைந்து இருசயனமைடு உருவாகிறது. கரிம மற்றும் கனிம உப்புகளில் இவ்வயனி ஓர் இணையெதிர் அயனியாக விரிவாகப் பயன்படுத்தப்படுகிறது. மேலும், பல்வேறு கரிமச் சகப்பிணைப்புச் சேர்மங்களை தொகுப்பு முறையில் தயாரிக்க உதவும் வினைபடு பொருளாகவும் பயன்படுகிறது. \n\nகரிம மீக்கடத்திகளில் எதிரயனிக் கூறாக டைசயனமைடு பயன்படுத்தப்பட்டது. 1990 களில், அமைப்பு நிலையில் உயர் நிலைமாறு வெப்பநிலை கொண்ட மீக்கடத்தியாக இவ்வயனி கருதப்பட்டது . பெப்டைடுகளை உற்பத்தி செய்யும் வினைகளில் இச்சேர்மத்தின் பங்களிப்பு எவ்வாறு உள்ளதென தீன் கென்யோன் சோதித்துப் பார்த்தார். இவ்வினைகளின் தன்மையைக் கருத்திற்கொண்டு, மேலும் சோதனையைத் தொடர்ந்த இவருடைய இணை பணியாளர், இருசயனமைடு ஒர் உயிர்வழிப் பிறப்பு முன்னோடியாக இருக்கும் சாத்தியங்கள் உள்ளதாக தெரிவித்தார் \n"}
{"id": "315158", "url": "https://ta.wikipedia.org/wiki?curid=315158", "title": "சாம். அ. சபாபதி", "text": "சாம். அ. சபாபதி\n\nசாமுவேல் அரியரத்தினம் சபாபதி (\"Samuel Ariaretnam Sabapathy\", 6 செப்டம்பர் 1898 – 12 பெப்ரவரி 1964 ) இலங்கைத் தமிழ் வழக்கறிஞரும், முதலாவது யாழ்ப்பாண முதல்வரும் ஆவார். இவர் யாழ்ப்பாண நகரசபைத் தலைவராகவும் பதவி வகித்துள்ளார்.\n\nSection::::இளமைக்காலம்.\nசபாபதி 1898ம் ஆண்டு செப்டெம்பர் 6ம் தேதி பிறந்தார். இவரது தந்தையார் வரணியைச் சேர்ந்த கனகசபைப்பிள்ளை, தாயார் அன்னம்மா. இவரது உடன்பிறந்தாரான எஸ். குலேந்திரன் முன்னாள் யாழ்ப்பாண ஆயர் ஆவார். யாழ் பரி யோவான் கல்லூரியில் கல்வி கற்ற இவர் கல்லூரியின் மாணவர் தலைவராகவும் பணியாற்றினார். விளையாட்டுக்களில் ஆர்வம் கொண்டிருந்த சபாபதி, கல்லூரியின் துடுப்பாட்டக் குழுத் தலைவராக இருந்ததுடன், கால்பந்தாட்டக் குழுவிலும் சேர்ந்து விளையாடினார். சபாபதி தொல்புரத்தைச் சேர்ந்த நாகலிங்கம் என்பவரின் மகளான கனகேஸ்வரியை மணம் புரிந்தார். இவர்களுக்கு பத்மினி என்னும் மகள் உள்ளார்.\n\nSection::::தொழில்.\nசபாபதி தனது கல்வியை முடித்துக்கொண்டு குற்றவியல் சட்டத்தில் சிறப்புத் தகைமை பெற்ற சட்டத்தரிணியாக சட்டத்தொழிலில் நுழைந்தார். இவர் யாழ்ப்பாணத்திலேயே பணியாற்றினார். யாழ்ப்பாண நகர சபை உறுப்பினராகத் தெரிவு செய்யப்பட்ட இவர், 1937 தொடக்கம் 1939 வரை நகர சபைத் தலைவராகப் பதவி வகித்தார். 1949ல் யாழ்ப்பாணம் மாநகர சபையாகத் தரமுயர்த்தப்பட்டபோது, சபாபதி அதன் முதல் நகர முதல்வரானார். யாழ்ப்பாணப் பொது நூலகம், சுப்பிரமணியம் பூங்கா, நல மையங்கள்/ மகப்பேற்று மருந்தகங்கள் போன்ற பல வசதிகள் இவர் காலத்தில் உருவாயின. பொது நூலகத்துக்கான அடிக்கல் 1953 மார்ச் 29 அன்று இவரால் நாட்டப்பட்டது.\n\nSection::::இறப்பு.\nசபாபதி 1964 பெப்ரவரி 12 ஆம் தேதி தனது 66 ஆவது வயதில் காலமானார்.\n"}
{"id": "315171", "url": "https://ta.wikipedia.org/wiki?curid=315171", "title": "கரண் சிங்", "text": "கரண் சிங்\n\nகரண் சிங் (Karan Singh) (9 மார்ச் 1931), ஜம்மு காஷ்மீர் இராச்சியத்தின் மன்னர் ஹரி சிங்கின் மகன் ஆவார். ஜம்மு காஷ்மீர் மாநில ஆளுநராகவும், இந்திய தேசிய காங்கிரசு கட்சியின் தலைவர்களில் ஒருவராகவும் இருந்தவர். மேலும் இந்திய நாடாளுமன்றத்தின் மக்களவை மற்றும் இந்திய நாடாளுமன்றத்தின் மாநிலங்களவை உறுப்பினராகவும் பணியாற்றியவர். இந்திய அரசின் சுற்றுலா, விமானப் போக்குவரத்து, சுகாதாரம் மற்றும் குடும்ப நல அமைச்சராகவும் பணியாற்றியவர். மேலும் அமெரிக்காவுக்கான இந்தியாவின் தூதுவராகவும் பணியாற்றியவர்.பனாரசு இந்து பல்கலைக்கழகம் மற்றும் கஷ்மீர் பல்கலைக்கழகம் ஆகியவற்றின் துணைவேந்தராகப் பணியாற்றியவர். பல நூல்களை எழுதியவர். காஷ்மீர் பிரச்சினைகளில் இந்திய அரசுக்கு அவ்வப்போது ஆலோசனைகள் வழங்குபவர்.\n\n2019 ஜம்மு காஷ்மீர் மறுசீரமைப்பு சட்டத்தின் மூலம் இந்திய அரசியலமைப்பு சட்டம், பிரிவு 370 மற்றும் இந்திய அரசியலமைப்புச் சட்டம், பிரிவு 35ஏ ஆகியவைகள் நீக்கப்பட்டதன் மூலம் ஜம்மு காஷ்மீர் மற்றும் லடாக் பகுதிகள் சமூகப் பொருளாதாரம் மற்றும் கல்வியில் முன்னேறும் என கரண்சிங் கருத்து தெரிவித்துள்ளார்.\n\nSection::::இளமையும் கல்வியும்.\nஇராசபுத்திர டோக்ரா வம்சத்தில் பிறந்த கரண் சிங், பள்ளிக் கல்வியை டேராடூனில் உள்ள டூன் பள்ளியிலும், கல்லூரிக் கல்வியை கஷ்மீர் பல்கலைக்கழகத்திலும், அரசியல் அறிவியலில் முதுநிலை படிப்பு மற்றும் முனைவர் படிப்பை தில்லி பல்கலைக்கழகத்திலும் முடித்தவர்.\n\nSection::::குடும்பம்.\nகரண்சிங்கிற்கு யசோ இராச்சிய இலக்குமி எனும் மனைவியும், அஜாத சத்ரு எனும் மகனும், ஜோத்சனா எனும் மகளும் உள்ளனர்.\n\nSection::::விருதுகள்.\nஇவரது சீரிய குடியியல் பணியைப் பாராட்டி இந்திய அரசு, 2005இல் பத்ம விபூசன் விருது வழங்கியது.\n\n\n\n\n"}
{"id": "315179", "url": "https://ta.wikipedia.org/wiki?curid=315179", "title": "சி. நாகராஜா", "text": "சி. நாகராஜா\n\nசின்னத்தம்பி நாகராஜா (28 பெப்ரவரி 1931 – 8 மே 2008) என்னும் முழுப் பெயர் கொண்ட சி. நாகராஜா ஒரு இலங்கைத் தமிழ் வழக்கறிஞர். இவர் யாழ்ப்பாண மாநகர முதல்வராகவும், யாழ் மாவட்ட அபிவிருத்திச் சபையின் துணைத் தலைவராகவும் பணியாற்றியுள்ளார்.\n\nSection::::இளமைக்காலம்.\nநாகராஜா 1931ம் ஆண்டு பெப்ரவரி மாதம் 28ம் தேதி பிறந்தார். இலங்கையில் யாழ்ப்பாணம் இந்துக் கல்லூரியில் பள்ளிக் கல்வியை முடித்த பின்னர், மேற் படிப்புக்காகத் தமிழ்நாடு சென்று மதராசு கிறித்தவக் கல்லூரியில் சேர்ந்தார். அங்கே ஆங்கில இலக்கியத்தில் இளநிலை, முதுநிலைப் பட்டங்களைப் பெற்றார்.\n\nSection::::தொழில்.\nநாகராஜா இலங்கையில் வடக்குக் கிழக்குப் பகுதிகளில் சட்டத்தரணியாகத் தொழில் புரிந்தார். யாழ்ப்பாண மாநகர சபைக்கான தேர்தலில் போட்டியிட்டு வென்ற நாகராஜா, 1966ல் மாநகர முதல்வராகத் தேர்ந்தெடுக்கப்பட்டார். 1981ல் புதிதாக உருவாக்கப்பட்ட யாழ்ப்பாண மாவட்ட அபிவிருத்திச் சபையின் துணைத் தலைவராகத் தேர்வான இவர், 1982. அப்பதவியை விட்டு விலகினார். சில காலம் அவர் வன்னிப்பகுதியில் வாழ்ந்து வந்தார்.\n\nSection::::இறுதிக்காலம்.\n1990களில் ஐக்கிய அமெரிக்காவில் உள்ள நியூ செர்சிக்குக் குடி பெயர்ந்த நாகராஜா, 2008ம் ஆண்டில் அங்கேயே காலமானார்.\n\n"}
{"id": "315199", "url": "https://ta.wikipedia.org/wiki?curid=315199", "title": "தர்மா குமார்", "text": "தர்மா குமார்\n\nதர்மா குமார் (மார்ச்சு 1928–19,அக்டோபர் 2001) என்பவர் பொருளியல் வரலாற்றாசிரியர், பேராசிரியர், நூலாசிரியர் ஆவார்.\n\nSection::::இளமைக்காலமும் கல்வியும்.\nதர்மா தமிழ்நாட்டைச் சேர்ந்த வெங்கடராமன் என்பவரின் மகள் ஆவார். லாகூரிலும் மும்பையிலும் இவருடைய இளமைக் காலம் கழிந்தது. \nபொருளியல் இளங்கலைப் படிப்பை மும்பை எல்பின்ட்சுடோன் கல்லூரியிலும், பொருளியல் முதுகலையைக் கேம்பிரிச்சிலும் முடித்தார்.\n\nSection::::பணிகள்.\n1948 ஆம் ஆண்டில் இந்தியா திரும்பியதும் ரிசர்வ் வங்கியில் பணியில் சேர்ந்தார். \n1951 இல் லோவ்ராஜ் குமார் என்பவரைக் காதலித்துத் திருமணம் செய்து கொண்டார். அவர்களுக்கு ராதா குமார் என்ற மகள் உண்டு. \nஉலக விவகாரங்களுக்கான இந்தியக் கவுன்சிலில் சில காலம் வேலை செய்தார். பின்னர் 1966 ஆம் ஆண்டில் தில்லி பொருளியல் பள்ளியில் பேராசிரியராகச் சேர்ந்தார். ஒய்வு பெறும் வரை அங்குப் பணியாற்றினார்.\n\nSection::::எழுத்துப் பணிகள்.\nதென்னிந்தியாவில் நிலமும் சாதியும் என்ற பெயரில் நூல் எழுதி வெளியிட்டார். இந்த நூலுக்கு எல்லென் மெக்கார்தர் பரிசு கிடைத்தது. \nஇந்தியப் பொருளாதார சமூக வரலாறு ரிவியூ என்னும் இதழுக்குப் பதிப்பாசிரியராக இருந்தார்.\nதனிமனித உரிமைகள், சமயச் சார்பின்மை, சனநாயக உரிமைகள் ஆகியவற்றில் ஈடுபாட்டுடன் இருந்தார்.\nபொருளியல், சமூகவியல், ஆகிய இரண்டையும் உள்ளடக்கி இவருடைய ஆய்வுகள் விளங்கின.\nஇந்தியா மற்றும் அயல் நாடுகளின் பல்கலைக் கழகங்களின் கருத்தரங்குகளில் உரையாற்றினார்.\n\nSection::::மேலும் பார்க்க.\nhttp://www.thehindu.com/mag/2001/11/04/stories/2001110400120200.htm\n"}
{"id": "315200", "url": "https://ta.wikipedia.org/wiki?curid=315200", "title": "மெனாண்டர்", "text": "மெனாண்டர்\n\nமுதலாம் மெனாண்டர் சோத்தர் அல்லது மிலிந்தர் (Menander I Soter) (, (\"Ménandros A' ho Sōtḗr\"), இந்திய பாலி மொழியில் மிலிந்தர் என அழைக்கப்படுவர். இந்தோ கிரேக்க மன்னரான முதலாம் மெனாண்டர் தெற்காசியாவின் வடமேற்கில் ஒரு பேரரசை நிறுவியதுடன், பௌத்த சமயத்திற்கு ஆதரவளித்தவர்.(165//155 –130 BC)\n\nமெனாண்டர் துவக்கத்தில் கிரேக்க பாக்திரியப் பேரரசுப் பகுதிகளின் மன்னராக இருந்தவர். பின்னர் பஞ்சாப் பகுதியை கைப்பற்றிய பிறகு தெற்காசியாவில் தனது பேரரசை, மேற்கில் காபூல் சமவெளி முதல் கிழக்கில் இராவி ஆறு வரையும், வடக்கில் சுவாத் பள்ளத்தாக்கு முதல் ஹெல்மண்டு மாகாணம் வரையிலும், தெற்கே இராஜஸ்தான் மற்றும் கிழக்கே கங்கைச் சமவெளியின் பாடலிபுத்திரம் வரையிலும் விரிவுபடுத்தினார். கிரேக்க-உரோமன் வரலாற்றாசிரியர் இசுட்ராபோவின் கூற்றுப் படி, அலெக்சாண்டரை விட கூடுதல் இனக் குழுவினர்களை வென்றவர் என்ற பெருமை முதலாம் மெனாண்டரைச் சாரும் எனக் குறிப்பிடுகிறார். மெனாண்டர் வெளியிட்ட நாணயங்களிலிருந்து, அவரது ஆட்சியில் செழிப்பாக இருந்த வணிகத்தை எடுத்துரைக்கிறது.\n\nSection::::மிலிந்த பன்ஹ.\nபௌத்த குரு நாகசேனரிடம் பௌத்தம் தொடர்பான மெனாண்டரின் கேள்விகளுக்கு, பதில் அளிக்கும் வகையில் மிலிந்த பன்ஹா எனும் பாலி மொழி நூல் நாகசேனரால் எழுதப்பட்டது. \nSection::::மெனாண்டரின் ஆட்சிப் பரப்புகள்.\nபாக்திரியா, தற்கால ஆப்கானித்தான், பாகிஸ்தான், இந்தியாவின் பஞ்சாப், அரியானா, இமாசலப் பிரதேசம் மற்றும் ஜம்மு காஷ்மீர் பகுதிகளை கொண்டது. இவரது பேரரசின் தலைநகராக சகலா எனும் தற்கால சியால்கோட் என அறியப்படுகிறது. இந்தோ கிரேக்க மன்னர்களில் முதலாம் மெனாண்டர் முதன் முதலில் நாணயங்களை வெளியிட்டவர்.\n\nSection::::மறைவு.\nகி மு 130இல் மெனாண்டரின் மறைவிற்குப் பின், அவரது சிறு வயது மகன் ஸ்டாட்ரோ ஆட்சிக் கட்டிலில் அமரும் வரும் வரை, அவரது மனைவி \"அகதோக்லியா\" ஆட்சிபுரிந்தார்.\n\n\n\n"}
{"id": "315201", "url": "https://ta.wikipedia.org/wiki?curid=315201", "title": "நாகசேனர்", "text": "நாகசேனர்\n\nநாகசேனர் (Nāgasena), சர்வாஸ்திவாத பௌத்தப் பிரிவின் நிறுவனரும், கி மு 150ல் காஷ்மீரில் பிறந்த பாளி மொழி அறிஞரும் ஆவார்.\n\nஇந்தோ கிரேக்க மன்னர் மெனாண்டரின் பௌத்த சமயம் தொடர்பான கேள்விகளுக்கு, நாகசேனர் பதில் அளிக்கும் வண்ணம் அமைந்த, மிலிந்த பன்கா எனும் பாலி மொழி பௌத்த நூலை இயற்றியவர்.\n\nபௌத்த மெய்யியல் நூலான திரிபிடகத்தை, பாடலிபுத்திரத்தில், தான் ஒரு கிரேக்க பௌத்த பிக்குவிடமிருந்து கற்றதாக நாகசேனர், தான் இயற்றிய மிலிந்த பன்கா நூலில் குறித்துள்ளார். மேலும் கிரேக்க பௌத்த குருவின் வழிகாட்டுதலின் படி, தனக்கு ஞானம் ஏற்பட்டு, போதிசத்துவ நிலை அடைந்ததாக கூறுகிறார். மகாயான பௌத்தப் பிரிவில், நாகசேனர் 18 அருகதர்களில் ஒருவராகப் போற்றப்படுகிறார்.\n\n"}
{"id": "315208", "url": "https://ta.wikipedia.org/wiki?curid=315208", "title": "கராகீனன்", "text": "கராகீனன்\n\nகராகீனன் என்பது கடல் பாசியிலிருந்து தயாரிக்கப்படும் ஒரு வித மாவுப்பொருளாகும்.\n\nஇதன் பயன்கள் பலவாகும். குறிப்பாக சிலவகை உணவுபொருட்கள் தயாரிப்பதிலும் வேதியியல் துறையிலும் மருந்து மற்றும் அழகுசாதனப் பொருட்கள் தயாரிப்பதிலும் ஐசுகிரீம், பற்பசை தயாரிப்பிலும் பயன்படுகின்றது. எல்லா வித தேவையான ஊட்டச்சத்துகளும் இதில் இருப்பதால் விவசாயிகள் இதனை இயற்கை உரமாகப் பயன்படுத்துகிறார்கள்.\n\nஇந்தியா தேவைகளை ஈடுசெய்ய இதனை வெளிநாடுகளில் இருந்து இறக்குமதி செய்கின்றது. தமிழக கடற்கரைப் பகுதிகளில் கடற்பாசி பயிரிடஅரசு ஊக்கப்படுத்துகிறது.\n"}
{"id": "315214", "url": "https://ta.wikipedia.org/wiki?curid=315214", "title": "பாலசுப்பிரமணியம்", "text": "பாலசுப்பிரமணியம்\n\nபாலசுப்பிரமணியம் எனக் குறிப்பிடப்படுபவர் இவராக இருக்கலாம்:\n\n"}
{"id": "315221", "url": "https://ta.wikipedia.org/wiki?curid=315221", "title": "முசுனூரி நாயக்கர்கள்", "text": "முசுனூரி நாயக்கர்கள்\n\nமுசுனூரி நாயக்கர்கள் (Musunuri Nayaks) என்பவர்கள் 14 ஆம் நூற்றாண்டைச் சேர்ந்த தென்னிந்திய போராளி மன்னர்களாவர். இவர்கள் செயல்பட்ட பகுதி தெலங்காணா ஆகும்.\n\nஇவர்கள் தில்லி சுல்தான்கள் காகதீயர்களை வெற்றி கொண்டு அவர்களது நாட்டைக் கைப்பற்றிய நிலையில், தில்லி சுல்தான்களிடம் இருந்து 1326 இல் ஆந்திராவை மீட்ட வீரத் தலைவர்களாவர்.\n\nSection::::துருக்கியரை எதிர்த்து.\nதில்லி சுல்தான்களிடம் காக்கத்தியர்களின் வீழ்ச்சிக்குப்பின் அவர்களது நாட்டைத் தங்களுடைய நாட்டுடன் இணைத்துக் கொண்ட தில்லி சுல்தான்கள் வாரங்கல்லுக்கு \"சுல்தான்பூர்\" என புதிய பெயரைச் சூட்டினர். இப்பகுதிக்கு ஆளுநராக குறுகிய காலம் இருந்த உலு கான் தில்லி சுல்தான் முகமது பின் துக்லக்கால் 1324 இல் தில்லிக்கு திரும்ப அழைக்கப்பட்டார். காக்கதிய படையின் முன்னாள் தளபதியான, நாகையா கன்ன விப்ரடு என்பவர் மாலிக் மக்புல் என்ற புதிய பெயரோடு இப்பகுதியின் புதிய ஆளுநராக நியமிக்கப்பட்டார்.<nowiki>[2]</nowiki> எனினும், துக்லக்கால் வெற்றி கொள்ளப்பட்ட காக்கதிய பேரரசின் உள்ளூர் தலைவர்களால் அதிகாரம் மீண்டும் கைப்பற்றப்பட்டது.<nowiki>[3]</nowiki>\n\n1330 இல், முசுனூரி புரோலயா நாயக்கரால் பித்தாபுரம் அருகே வெளியிடப்பட்ட விலாசா மானிய செப்பேட்டில் துருக்கியரால் தெலுங்கு நாட்டில் ஏற்பட்ட பேரழிவுகளைப் பற்றிக் குறிப்பிட்டு சட்ட ஒழுங்கை நிலைநிறுத்தத் தாமே தகுதியானவர் என்பதையும் வெளியிட்டுள்ளார். இவரது வாரிசான, காப்பையா நாயக்கர் (ஆட்சிக் காலம் 1333-1368), துருக்கியருக்கு எதிராக ஒரு எழுச்சியை ஏற்படுத்தி, அவர்களை வாரங்கல்லை விட்டு 1336 இல் வெளியேற்றினர். \n\nகாப்பபைய நாயக்கர் முழுத் தெலங்கானாவையும் 1368 வரை ஆட்சி செய்தார். அவரது மறைவுக்குப் பின் அவருக்கு துணையாக இருந்த நாயக்கர்கள் தங்கள் சொந்த நகரங்களை நோக்கி கலைந்து சென்றதாகக் கூறப்படுகிறது. துருக்கியருக்கு எதிராக இருந்தபோதும், காப்பைய நாயக்கர் தொடர்ந்து துருக்கியரால் வாராங்கல்லில் கட்டப்பட்ட குஷ் மகாலை பயன்படுத்தியதோடல்லாமல் \"ஆந்திர நாட்டின் சுல்தான்\" என்ற பாரசீகப் பட்டத்தையும் ஏற்றுக் கொண்டிருந்தனர். 1361 இல், இவர் செய்து கொண்ட ஒரு உடன்படிக்கையின் பகுதியாக பாமினி சுல்தான் முகமது ஷாவுக்கு ஒரு சிம்மாசனத்தைப் பரிசாக அளித்தானர்.\n\n"}
{"id": "315226", "url": "https://ta.wikipedia.org/wiki?curid=315226", "title": "கதிரவேலு பொன்னம்பலம்", "text": "கதிரவேலு பொன்னம்பலம்\n\nகதிரவேலு பொன்னம்பலம் (\"Cathiravelu Ponnambalam\") என்னும் முழுப்பெயர் கொண்ட க. பொன்னம்பலம் யாழ்ப்பாணத்தைச் சேர்ந்த ஒரு வழக்கறிஞரும், யாழ்ப்பாண மாநகர சபையின் இரண்டாவது முதல்வராகப் பணியாற்றியவரும் ஆவார். இலங்கை அரசியலில் புகழ் பெற்ற குடும்பம் ஒன்றைச் சேர்ந்த இவரது நெருங்கிய உறவினர்கள் பலர் அரசியலில் முக்கிய பதவிகளை வகித்துள்ளனர்.\n\nSection::::குடும்பம்.\nஇவரது தந்தையார், மாவட்ட நீதிபதியாகவும், மேல் நீதிமன்ற நீதிபதியாகவும் பணியாற்றிய ஆறுமுகம் கதிரவேலு ஆவார். பொன்னம்பலத்தின் தமையனார் கதிரவேலு சிற்றம்பலம் விடுதலை பெற்ற இலங்கையின் முதல் அஞ்சல் தொலைத்தொடர்பு அமைச்சராக இருந்தார். பெரிய தந்தையார் ஆறுமுகம் கனகரத்தினம், யாழ்ப்பாண நகர சபையின் முதல் தலைவராக இருந்ததுடன், யாழ் கனகரத்தினம் மத்திய மகா வித்தியாலயத்தையும் நிறுவினார். பொன்னம்பலத்தின் தந்தைவழிப் பாட்டனாரின் சகோதரரே யாழ்ப்பாணம் இந்துக் கல்லூரியின் நிறுவனர்களில் ஒருவரான விசுவநாதர் காசிப்பிள்ளை. \n\n"}
{"id": "315230", "url": "https://ta.wikipedia.org/wiki?curid=315230", "title": "விசுவநாதர் காசிப்பிள்ளை", "text": "விசுவநாதர் காசிப்பிள்ளை\n\nவிசுவநாதர் காசிப்பிள்ளை (1849 பெப்ரவரி 12 - செப்டெம்பர் 1936) யாழ்ப்பாணத்தைச் சேர்ந்த அரச சட்டத்தரணியும், யாழ் இந்துக் கல்லூரியை நிறுவியவர்களில் ஒருவரும் ஆவார். \n\nSection::::இளமைக் காலம்.\nகாசிப்பிள்ளை 1849ம் ஆண்டு பெப்ரவரி மாதம் 12ம் தேதி பிறந்தார். இவரது தந்தையார் விநாயகர் விசுவநாதர், தாயார் பெயர் ஐயம்பிள்ளை. பள்ளிக்கல்வியை சுண்டிக்குளி செமினரியில் பெற்றுக்கொண்ட காசிப்பிள்ளை, மேற்படிப்புக்காக 1867ல் மதராசுக்குச் சென்றார் (தற்போதைய சென்னை). பின்னர் சட்டத்துறையில் தொழில் செய்ய எண்ணிய அவர் வழக்கறிஞரான சி. பிரிட்டோவின் கீழ் பயிற்சி பெற்றுச் சட்டத்தரணியானார்.\n\nSection::::குடும்பம்.\nஇவர் மூத்ததம்பி என்பவரின் மகளான பார்வதிப்பிள்ளை என்பவரை மணம் செய்துகொண்டார். இவர்களது மகன் அருளம்பலம், மகள் இராசம்மா. காசிப்பிள்ளையின் உடன்பிறந்தாரான ஆறுமுகமுத்தின் மகன்கள் கதிரவேலு, கனகரத்தினம் ஆகியோரும் யாழ்ப்பாணத்தில் பொதுச் சேவையில் ஈடுபட்டுப் புகழ் பெற்றவர்கள். கதிரவேலுவின் ஒரு மகன் க. சிற்றம்பலம் இலங்கை அரசில் மந்திரியாகப் பணியாற்றியவர். இன்னொரு மகன் க. பொன்னம்பலம் யாழ்ப்பாணத்தின் முன்னாள் நகர முதல்வர்.\n\nSection::::தொழில்.\n1876 தொடக்கம் ஆறு ஆண்டுகள் மன்னாரில் தொழில் செய்த காசிப்பிள்ளை 1882ல் யாழ்ப்பாணத்துக்குத் திரும்பினார். அரச சட்டத்தரணியாக நியமிக்கப்பட்ட அவர் நீதவான் நீதிமன்றத்திலும், மாவட்ட நீதிமன்றத்திலும் நிதிபதியாகப் பணியாற்றியுள்ளார். யாழ் இந்துக் கல்லூரியின் நிறுவனர்களில் ஒருவரான இவர் அதன் முகாமையாளராகவும் பின்னர் பணிப்பாளராகவும் பணியாற்றினார். சைவ பரிபாலன சபையின் செயலாளராகவும், 1895 முதல் 1915 வரை \"இந்து போர்ட்\" எனப்படும் இந்துக் கல்விச் சபையின் முகாமையாளராகவும் இருந்தார்.\n\nSection::::இறப்பு.\nஇவர் 1936ம் ஆண்டு செப்டெம்பர் மாதம் காலமானார்.\n"}
{"id": "315234", "url": "https://ta.wikipedia.org/wiki?curid=315234", "title": "வைரவிழா மேனிலைப்பள்ளி", "text": "வைரவிழா மேனிலைப்பள்ளி\n\nவைரவிழா மேனிலைப்பள்ளி (\"Diamond Jubilee Higher Secondary School\") தமிழ்நாட்டின் ஈரோடு மாவட்டம் கோபிச்செட்டிபாளையத்திலுள்ள ஒரு ஆண்கள் மட்டும் படிக்கும் ஒரு பள்ளியாகும். இப்பள்ளியானது விக்டோரியா பேரரசியின் வைரவிழா கொண்டாட்டத்தின் நினைவாக 1898 ஆம் ஆண்டு தோற்றுவிக்கப்பட்டது.\n\nஇப்பள்ளி கிட்டத்தட்ட 2,300 மாணவர்களையும் 60 ஆசிரியர்களையும் கொண்டுள்ளது. அரசு உதவிபெறும் பள்ளிவகையைச் சார்ந்ததாகையால், இப்பள்ளிக்கு ஆசிரியர்களின் ஊதியத்தைத் தமிழக அரசு வழங்குகிறது. 1976 இல் ஆங்கிலவழி வகுப்புகள் தொடங்கப்பட்டன. 1927 இல் மகாத்மா காந்தி இப்பள்ளிக்கு வருகை தந்துள்ளார்.\n\n\n"}
{"id": "315245", "url": "https://ta.wikipedia.org/wiki?curid=315245", "title": "இரக்கத்தின் கடமைகள்", "text": "இரக்கத்தின் கடமைகள்\n\nஇரக்கத்தின் கடமைகள் என்பது கிறித்தவர்கள் மேற்கொள்ளும் செயல்களாகும். இவை கத்தோலிக்க திருச்சபையில் தவ முயற்சிகளாகவும் மற்றும் அறப்பணிகளாகவும் கருதப்படுகின்றன. மெதடிசத்தில் இவை தூய வாழ்வு வாழ்வதற்கும் மீட்படைவதற்கும் உதவும் ஒரு அருளின் கருவியாக நம்பப்படுகின்றது.\n\nSection::::கத்தோலிக்க திருச்சபையில்.\nசெம்மறியாடுகளும் வெள்ளாடுகளும் உவமையின்படி இரக்கத்தின் ஆன்மீக மற்றும் சமூகக் கடமைகள் நற்செயல்களின் மூலமாக அருள் பெரும் கருவிகளாகும். இவற்றை செய்யாமல் விடுவதும் பாவமாகக் கருதப்படுகின்றது. \n\nSection::::இரக்கத்தின் சமூகக் கடமைகள்.\nஇக்கடமைகள் உயிர்களின் உடல் சார்ந்த தேவைகளை நிறைவேற்ற முனைகின்றன. எசாயா 58இல் இருந்தும் தோபித்து நூலில் இருந்தும் இவை எடுக்கப்பட்டுள்ளன. அவையாவன:\n\nSection::::இரக்கத்தின் ஆன்மீகக் கடமைகள்.\nஅவையாவன:\n"}
{"id": "315246", "url": "https://ta.wikipedia.org/wiki?curid=315246", "title": "வலைக் குறிப்புரை", "text": "வலைக் குறிப்புரை\n\nவலைக் குறிப்புரை (web annotation) என்பது வலைத்தளம், வலைப்பதிவு, படம், நிகழ்படம் போன்ற இணைய வளங்கங்களோடு இணைப்புப் பெற்ற குறிப்புரை ஆகும். ஒரு வளத்தைப் பற்றி அல்லது அந்த வளத்தோடு தொடர்புடைய பிற வளங்களைப் பற்றிய குறிப்புக்களை பகிர குறிப்புரை பயன்படுகிறது. கருத்து, குறிசொல், விளக்கவுரை என்று பல்வேறு வகைகளில் இந்தக் குறிப்புரை அமையலாம். புலைமைசார் பதிப்பித்தலில், கற்றல் கற்பித்தலில், ஆய்வில், ஊடகவியலில், கருத்துப்பகிர்வில் குறிப்புரை முக்கியத்துவம் பெறுகிறது.\n\nநூல் மதிப்பீடு, கருத்து அல்லது பின்னூட்டம், பல்லூடக குறிப்புரை, மொழிபெயர்ப்புக் குறிப்புரை என்று வலைக் குறிப்புரைகள் பல வகைப்படலாம்.\n\nSection::::சீர்தரங்கள்.\nஉலகளாவிய வலைச் சேர்த்தியம் வலைக் குறிப்புரை பணிக் குழு ஒன்றினை வைத்துள்ளது. இது மூன்று பரிந்துரை முன்மொழிவுகளை முன்வைத்துச் செயற்படுகிறது.\n\n"}
{"id": "315249", "url": "https://ta.wikipedia.org/wiki?curid=315249", "title": "சிமோன் பெரெஸ்", "text": "சிமோன் பெரெஸ்\n\nசிமோன் பெரெஸ் (\"Shimon Peres\", ; ; பிறப்பு Szymon Perski; ஆகத்து 2, 1923 – செப்டம்பர் 28, 2016) என்பவர் அரசியல்வாதியும் 2007 முதல் 2014 வரையான காலத்தில் இருந்த ஒன்பதாவது இசுரேலியப் பிரதமரும் ஆவார். பெரஸ் இரு தடவைகள் இசுரேலியப் பிரதமராகவும், இரு முறை பதில் இசுரேலியப் பிரதமராகவும் இருந்துள்ளார். 70 வருட அரசியல் அனுபவம் கொண்ட இவர் 12 வது அமைச்சரவையின் அங்கத்தவராகவும் இருந்துள்ளார்.\n\n"}
{"id": "315255", "url": "https://ta.wikipedia.org/wiki?curid=315255", "title": "நசிகேதன்", "text": "நசிகேதன்\n\nநசிகேதன் (சமசுகிருதம்: नचिकेता), யசூர் வேதத்தில் அமைந்துள்ள கடோபநிடதக் கதையில் கூறப்படும் சிறுவன் ஆவான். நசிகேதன், யமனிடம் மோட்சம் எனும் ஆத்ம தத்துவத்தை அறிந்தவன்.\n\nSection::::வேத காலக் குறிப்புகள்.\nரிக் வேதத்தின் 10.135 ஆம் பகுதிகள் யமன் மற்றும் ஒரு சிறுவனைப் குறிப்பிடுகிறது. அச்சிறுவன் நசிகேதனை குறிப்பதாக கருதப்படுகிறது. தைத்திரிய பிராமணத்தின் 3.1.8ஆம் பகுதிகளில் நசிகேதனைப் பற்றிய குறிப்புகள் உள்ளது.\"\nமகாபாரத காவியத்தின் சபா பருவத்தின், பகுதி நான்கில், தருமரின் அவையில் இருந்த முனிவர்களில் நசிகேத முனிவரும் காணப்பட்டதாக உள்ளது. மேலும் மகாபாரதத்தின் அனுசாசன பருவம், அத்தியாயம் 106இல் நசிகேதனின் வரலாறு விவரிக்கப்பட்டுள்ளது.). கடோபநிடதத்தில் எமதர்மராஜன் – நசிகேதனுக்கும் நடந்த உரையாடல்களும்; நசிகேதனுக்கு எமதர்மராசன் ஆத்ம வித்தையை கற்றுத் தரும் கதை விரிவாகக் கூறப்பட்டுள்ளது.\n\nSection::::கடோபநிடதத்தில் நசிகேதன் வரலாறு.\nநசிகேதனின் தந்தை வாசஸ்சிரவ முனிவர், சொர்க்க லோகம் வேண்டி, விஸ்வஜித் எனும் பெரும் யாகம் செய்தார். விஸ்வஜித் யாகத்தின் படி, யாகத்தின் முடிவில், யாகம் செய்பவர் தனது செல்வங்கள் அனைத்தும் தானமாக வழங்கிட வேண்டும் என்பது விதியாகும்.\n\nஅவ்வாறு யாகம் முடிந்து தானம் வழங்கும் போது, வாசஸ்சிரவன், தனது கறவை நின்ற பசுக்களை மட்டும் தானமாக தருவதை கவனித்த நசிகேதன், தன்னை யாருக்கு தானமாக கொடுப்பீர்கள் என அடிக்கடி தனது தந்தை வாசஸ்சிரவனைக் நோக்கி கேட்க, வாசஸ்சிரவன் எரிச்சலுடன் உன்னை எமனுக்கு தானமாக கொடுக்கிறேன் என்று கூறிவிட, உடனே நசிகேதன் எமலோகத்திற்கு சென்று, மூன்று நாட்கள் காத்திருந்து யமதேவரை சந்திக்கின்றான்.\n\nயமலோகத்திற்கு விருந்தாளியாக வந்த நசிகேதனை காக்க வைத்த காரணத்தால் யமன், நசிகேதனுக்கு மூன்று வரங்கள் தருகிறார். முதல் வரத்தின் மூலம் தனது தந்தை மனஅமைதி அடைந்து தன்னை மீண்டும் ஏற்றுக்கொள்ளவேண்டும் என்று வேண்டுகிறான். எந்த ஒரு யாகத்தை செய்தால் மக்கள் சுவர்க்க லோகம் அடையமுடியும் என்பதை இரண்டாம் வரத்தின் மூலம் நசிகேதன் தெரிந்து கொள்கிறான். மூன்றாவது வரத்தின் மூலமாக, உடல் அழிந்த பின்னும் அழியாது இருக்கின்ற ஆத்ம தத்துவத்தைப் பற்றிய அறிவை உபதேசிக்கும் படி வேண்டுகிறான்.\n\nமுதல் இரண்டு வரங்களை நசிகேதனுக்கு உடனே வழங்கிய யமன், மூன்றாவது வரத்தை தருவதற்கு முன் அதற்கான தகுதி நசிகேதனுக்கு உள்ளதா என யமதேவர் சோதிக்கிறார். சுவர்க்கலோகம், பிரம்மலோகம் செல்வதற்கு வழி சொல்கிறேன் என்று யமதேவர் கூறியும், நிலையற்ற அந்த லோகங்கள் வேண்டாம் என்று ஒதுக்கித் தள்ளி, தனக்கு நிலையான ஆத்ம ஞானம் எனும் பிரம்ம தத்துவம் ஒன்றே போதும் என்று நசிகேதன் உறுதியாக கூறி விடுகிறான்.\n\nஇறுதியில் யமதர்மராசன் வைத்த அனைத்துச் சோதனைகளிலும் வெற்றி பெற்ற நசிகேதனுக்கு ஆத்ம தத்துவத்தை விளக்கமாக யமதேவர் எடுத்து கூறினார். இந்த ஆத்மதத்துவம் எனும் பிரம்ம தத்துவத்தை அறிந்தவர்கள் உயிருடன் இருக்கும் போதே சீவ முக்தி (மனநிறைவு) அடைந்து பின்பு மரணத்திற்குப்பின் விதேக முக்தி எனும் பிறப்பில்லாத பேரின்பப் பெருவாழ்வு அடைகிறார்கள் என்று யமதேவர் கூறினார்.\n\nசட உடல் தான் அழிகிறது; ஆன்மா என்றும் அழிவதில்லை என்ற பிரம்ம ஞானத்தை அறிந்த நசிகேதன், சீவ முக்தனாக வாழ்ந்தான்.\n\n\n"}
{"id": "315261", "url": "https://ta.wikipedia.org/wiki?curid=315261", "title": "ஆன்ட்வெர்ப் சுமெர்லி", "text": "ஆன்ட்வெர்ப் சுமெர்லி\n\nஆன்ட்வெர்ப் சுமெர்லி (\"Antwerp Smerle\") பல ஆண்டுகால முயற்சியில் தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். இது மாடப் புறாவிலிருந்து உருவானதாகும். இவை சுருண்ட இறகுகளைக் கொண்டுள்ளன. இவை ஹோமிங் புறாக்களை உருவாக்க பயன்படுத்தப்பட்ட இனங்களுல் ஒன்றாகும். \n"}
{"id": "315264", "url": "https://ta.wikipedia.org/wiki?curid=315264", "title": "ஆஸ்திரேலியன் சாடில்பேக் டம்ப்லர்", "text": "ஆஸ்திரேலியன் சாடில்பேக் டம்ப்லர்\n\nஆஸ்திரேலியன் சாடில்பேக் டம்ப்லர் (\"Australian Saddleback Tumbler\") பல ஆண்டுகால முயற்சியில் தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். இது மாடப் புறாவிலிருந்து உருவானதாகும். இவை 1917ல் ஆத்திரேலியாவில் உருவாயின. இவை பெரும்பாலும் கால்களில் இறகுடன் காணப்படும். இதன் பெயரானது அதன் முதுகில் காணப்படும் சேணை வடிவ அமைப்பின் காரணமாக ஏற்பட்டுள்ளது. இதன் தலையில் உள்ள குறியானது பட்டை (பொதுவாக) அல்லது புள்ளியாக உள்ளது. இவை பொதுவாக கருப்பு, சிவப்பு, மஞ்சள், நீலம், வெள்ளி, பாதாம் மற்றும் அன்டலூசிய வண்ணத்தில் உள்ளன. \n"}
{"id": "315268", "url": "https://ta.wikipedia.org/wiki?curid=315268", "title": "4-குளோரோயிண்டோல்-3-அசிட்டிக் அமிலம்", "text": "4-குளோரோயிண்டோல்-3-அசிட்டிக் அமிலம்\n\n4-குளோரோயிண்டோல்-3-அசிட்டிக் அமிலம் \"(4-Chloroindole-3-acetic acid)\" CHClNO என்ற வேதியியல் வாய்ப்பாடு கொண்டுள்ள ஓர் இயற்கையான தாவர இயக்குநீர் ஆகும். ஆக்சின் வகைச் சேர்மங்களின் ஒர் உறுப்பினரான இச்சேர்மம், பொதுவாகக் காணப்படும் ஆக்சின் இண்டோல்-3- அசிட்டிக் அமிலத்தின் குளோரினேற்ற வழிப்பொருளாகக் கருதப்படுகிறது. பட்டாணி, வாள் அவரை போன்ற பயறுவகைப் பயிர்களின் விதைகளில் 4-குளோரோயிண்டோல்-3-அசிட்டிக் அமிலம் காணப்படுகிறது. 4-குளோரோயிண்டோல்-3-அசிட்டிக் அமிலம் , ஓர் இறப்பு இயக்குநீர் என்று கருதுவதற்குமான வாய்ப்பை அளிக்கிறது. ஏனெனில் முதிர்ச்சியடையும் விதைகள் இவ்வியக்குநீரைப் பயன்படுத்தி, மூலத்தாவரம் திரட்டும் ஊட்டப்பொருட்களை தாம் சேமித்துக் கொண்டு அம்மூலத்தாவரங்களின் முடிவைத் தொடக்கி வைக்கின்றன.\n"}
{"id": "315275", "url": "https://ta.wikipedia.org/wiki?curid=315275", "title": "பார்பு புறா", "text": "பார்பு புறா\n\nபார்பு புறா (\"Barb pigeon\") பல ஆண்டுகால முயற்சியில் தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். இது மாடப் புறாவிலிருந்து உருவானதாகும். இவ்வினம் ஷேக்ஸ்பியரால் குறிப்பிடப்பட்டுள்ளது. இது சார்லஸ் டார்வினின் 'வேரியேஷன் ஆஃப் அன்ல்மல்ச் அன்ட் ப்லன்ட்ஸ் அன்டர் டொமஸ்டிகேஷன்'ல் குறிப்பிடப்பட்டுள்ளது.\n"}
{"id": "315280", "url": "https://ta.wikipedia.org/wiki?curid=315280", "title": "அருகதர்", "text": "அருகதர்\n\nஅருகதர் (Arhat or Arahant) என்பதற்கு ஆன்மீக ஞான ஒளி (நிர்வாணம்) அடைவதற்கு \"மிகவும் தகுதியானவர்\" (one who is worthy) அல்லது \"மிகச் சரியான மனிதர்\" என்று தேரவாத பௌத்தப்பிரிவு குறிப்பிடுகிறது. புத்தத்தன்மை அடையாத, ஆனால் போதிசத்துவ நிலையை அடைந்த பௌத்த பிக்கு அருகதர் என்று அழைக்கப்படுகிறார். \n\nபௌத்த சமயத்தில் புத்தத்தன்மை அடைதற்கான ஆன்மீக முன்னேற்றத்தின் படிநிலைகளில் உள்ளவர்களுக்கு போதிசத்துவர், அருகதர் போன்ற பட்டப் பெயர்கள் வழங்கப்படுகின்றன.\n\nகௌதம புத்தரின் நேரடிச் சீடர்களான சாரிபுத்திரர் மற்றும் மௌத்கல்யாயனர் ஆகியோர் அருகதர் நிலையை அடைந்தவர்கள். மகாயான பௌத்தம், அருகதர் நிலையை அடைந்தவர்களில் 18 பேரைக் குறிப்பிடுகிறது. கி மு 150இல் வாழ்ந்த மகாயானத்தின் \"சரஸ்வதிவாத\" பௌத்தப்பிரிவின் பிக்குவான நாகசேனரும் அருகதர் நிலையை அடைந்தவர்களில் ஒருவர் ஆவார்.\n\n\n"}
{"id": "315296", "url": "https://ta.wikipedia.org/wiki?curid=315296", "title": "இண்டோல்-5,6-குயினோன்", "text": "இண்டோல்-5,6-குயினோன்\n\nஇண்டோல்-5,6-குயினோன் \"(Indole-5,6-quinone)\" என்பது CHNO என்ற வேதியியல் வாய்ப்பாடு கொண்ட ஓர் இண்டோல்குயினோன் சேர்மமாகும். வாழைப்பழம் போன்ற பழ உணவுகளின் ஆக்சிசனேற்ற பழுப்பாகல் வினையில் இச்சேர்மம் காணப்படுகிறது. டைரோசினும் கேட்டக்காலமைனும் சேர்ந்து கேட்டக்கால் மெலானின் உருவாதலுக்கு, இவ்வினையில் டைரோசினேசு வகை பல்பீனால் ஆக்சிடேசால் இச்சேர்மம் வினையை நிகழ்த்துகிறது. பல குயினோன்களைப் போலவே, தொடர்புடைய 5,6 ஈரைதராக்சியிண்டோல் வழியாக ஒடுக்க-ஏற்ற வேதிவினைகளில் பங்கேற்கிறது.\n"}
{"id": "315303", "url": "https://ta.wikipedia.org/wiki?curid=315303", "title": "அதிரம்பாக்கம்", "text": "அதிரம்பாக்கம்\n\nஅதிரம்பாக்கம் அல்லது அத்திரம்பாக்கம் (\"Attirampakkam\" அல்லது \"Athirampakkam\") என்பது தமிழ்நாட்டின், சென்னையில், இருந்து 60 கி.மீ தொலைவில் உள்ள ஒரு சிற்றூராகும். இந்தியாவில் பழமையான வரலாற்றுக்கு காலத்துக்கு முந்தைய கல் கருவி கலாச்சாரத் தளமாக இவ்விடம் உள்ளது.\n\nஅதிரம்பாக்கம் தமிழக தொல்லியல் வரலாற்றில் உன்னதமான இடங்களில் ஒன்றாகும். இத்தலம் 1863 ஆம் ஆண்டு பிரித்தானியரான நிலவியலாளர் இராபர்ட் புருசு ஃபூட் என்பவரால் 1863 இல் கண்டுபிடிக்கப்பட்டது, இங்கு அவ்வப்போது ஒரு நூற்றாண்டுக்கும் மேலாக ஆய்வு செய்யப்பட்டது (கிருஷ்ணசாமி 1938; I.A.R 1965-67). இந்தியாவில் வரலாற்றுக்கு முந்தையக் கால ஆய்வுகளின் குறிப்பிடத்தக்க கருத்துரு வளர்ச்சியில் இவ்விடம் முக்கியத்துவம் வாய்ந்தாகும். இவ்விடம் தழும்பழி, கற்கோடாரிகள் தயாரிப்பு மையம் செயல்பட்டதாகக் கருதப்படுகிறது. தமிழ்நாட்டின் கொற்றலையாற்றின் வடிநிலப் பகுதியில் அமைந்துள்ள அதிரம்பாக்கம் கீழை மற்றும் மத்திய பழங் கற்காலத் தளங்களில் ஒன்றாகும். தற்போது இப்பகுதியில் 50,000m² பரப்பளவில் கருவிகள் மழைச் சிற்றாறுகளால் அரிக்கப்பட்டு வருகின்றன.\n\n\nSection::::வெளி இணைப்புகள்.\nhttps://thewire.in/science/stone-tools-found-tamil-nadu-suggest-humans-left-africa-much-earlier"}
{"id": "315308", "url": "https://ta.wikipedia.org/wiki?curid=315308", "title": "காந்தார கல்லறை பண்பாடு", "text": "காந்தார கல்லறை பண்பாடு\n\nகாந்தார கல்லறை பண்பாடு அல்லது சுவத் பண்பாடு (Gandhara grave culture or Swat culture) கி மு 1600 முதல் கி மு 500 முடிய தற்கால பாகிஸ்தான் மற்றும் ஆப்கானித்தான் நாட்டின் காந்தாரம் மற்றும் சுவத் பகுதிகளில் செழிப்பாக விளங்கியது. இப்பகுதிகளில் இந்தோ ஆரிய மக்கள் குடியேறிய அடையாளங்களை, இப்பகுதியின் உள்ளூர் கலாச்சாரத் தொடர்ச்சியின் வாயிலாக அறியமுடிகிறது.\nSection::::அமைவிடம் & இயல்புகள்.\nதற்கால ஆப்கானித்தான் நாட்டின் காந்தாரம் மற்றும் பாகிஸ்தான் நாட்டின் கீழ் சுவத் சமவெளி மற்றும் \"பஞ்சகோரா\" சமவெளிகளும், தென்கிழக்கில் தக்சசீலா, தெற்கில் \"கோமல்\" ஆற்றங்கரை வரையிலும் துவக்க கால சுவத் கலாச்சாரம் எனப்படும் காந்தாரக் கல்லறை கலாச்சாரம் பரவியிருந்தது.\n\nசுடுமண்னால் ஆன விலங்கு வடிவங்கள், ஆடை அணிகலன்கள் மற்றும் உணவு தானியங்களை இறந்தவர்களின் சடலங்களை மட்பாண்டங்களில் வைத்து புதைத்து வைத்திருந்தனர். இங்குள்ள கல்றைகளில் கிடைத்த இம்மட்பாண்டங்களில் புள்ளிகளால் வடிவமைக்கப்பட்ட பிற பொருட்களும் மற்றும் ஒரு குதிரைக் கல்லறையும் கண்டெடுக்கப்பட்டுள்ளது.\n\nSection::::இந்தோ ஆரியர்களின் வருகை.\nசுவத்தில் கண்டெடுக்கப்பட்ட காந்தார கல்லறை கலாச்சார காலத்தில் பயன்படுத்திய மட்பாண்டங்கள், தெற்கு நடு ஆசியாவிலும், பாரசீகத்தின் மேட்டு நிலங்களிலும் பயன்படுத்திய மட்பாண்டங்களுடன் சமகாலத்தியவை என கண்டறியப்பட்டுள்ளது. மேலும் துவக்க கால இந்தோ ஆரிய மக்கள் பேசிய இந்தோ ஆரிய மொழிகளையும், அவர்களின் குடியேற்றத்தையும் ஆராயும் போது, இந்தியத் துணைகண்டத்தில் , ஆரியர்கள், பாக்திரியா மற்றும் \"மார்ஜியானா\" பகுதிகளிலிருந்து குடியேறியவர்களாக தொடர்புருத்தப்படுகிறது.\n\nவரலாற்று ஆய்வாளர் \"கோச்சரின்\" கூற்றுபடி, சிந்துவெளி நாகரீக காலத்திற்குப் பின்னர் மீதமிருந்த உள்ளூர் மக்களுடன் இந்தோ ஆரியர்கள் திருமண உறவுகள் வைத்துக் கொண்டதன் மூலம் இந்தோ ஆரியரிகளின் கலாச்சாரம், சிந்துவெளி நாகரீக பண்பாட்டுடன் இணைந்து வேத கால கலாச்சாரம் வளர்ந்ததாகக் கருதுகிறார். \n\nSection::::கலாச்சாரத் தொடர்ச்சி.\nபாக்திரியாவின் வெங்கல காலத்திய கலாச்சாரமும், காந்தாரக் கல்லறை கலாச்சாரமும் ஒன்றல்ல என வரலாற்று அறிஞர் \"அஸ்கோ பார்போலா\" வாதிடுகிறார்.\n\nகாந்தார கல்லறைக் கலாசாரமும் அதன் புதிய பங்களிப்புகளும் அதன் முற்காலத்திய கலாசாரத் தொடர்ச்சியே ஆகும் என \"துசா\" எனும் வரலாற்று ஆய்வாளர் கருதுகிறார். \"அஸ்கோ பார்போல\" காந்தார கலாச்சாரத்திலும், துவக்ககால ஹரப்பா (கி மு 3200–2600) கலாச்சாரத்திலும் பயன்படுத்திய மட்பாண்டங்கள், நகைகள், முத்திரைகள், விலங்குகளின் எலும்புகள், ஓவியங்கள் முதலியவைகள் ஒன்றாக காணப்படுவதாகக் கூறுகிறார். மேலும் இந்தியத் துணைக்கண்டம், நடு ஆசியா மற்றும் பாரசீக பீடபூமிகளுக்கிடையே தொடர் வணிகம் நடைபெற்றதாக கூறுகிறார். \n\nஉள்ளூர் கலாச்சார தொடர்ச்சி தொடர்பான கருத்துகளை முன்னிறுத்தும் \"கென்னடி\" என்ற அறிஞர் காந்தாரக் கல்லறை கலாசார காலத்திய மக்கள், சுவத் பகுதிக்கு தெற்கில் இருந்த மெஹெர்கர் மக்களுடன் உயிரியல் ரீதியான தொடர்பு கொண்டவர்கள் என வாதிடுகிறார். கென்னடியின் கூற்றை மறுத்து, \"யலினா இ. குஷ்மினியா\" என்பவர், காந்தார கல்லறைக் கலாசாரத்தின் எச்சங்கள், சில நடு ஆசியா பகுதி மக்களின் பண்பாட்டுடன் ஒத்து வருதாக கருதுகிறார்.\n\nகாந்தாரக் கல்லறைக் கலாச்சாரம், தற்கால கிர்கிஸ்தானின் \"பெஷ்கண்ட்\" மற்றும் தஜிக்கிஸ்தானின், \"வாக்ஸ்\" கலாச்சாரங்களுடன் தொடர்புடைவை அல்ல \"அண்டோனினி\" , \"ஸ்டாக்குல்\" மற்றும் பிற அறிஞர்களும் வாதிடுகிறார்கள்.\nதொல்லியல் அகழ்வாய்வு, மற்றும் கல்லறை ஆய்வுகளுக்கு எதிராக, காந்தாராக் கலாச்சாரமும், நடு ஆசியாவின் \"பெஷ்கண்ட்\" மற்றும் \"வாக்ஸ்\" கலாசாரங்களும் வேறானவை என \"யலனா யெபிமொவ்னா குஷ்மொவ்னா\" (Yelena Yefimovna Kuzmina) என்ற அறிஞர் வாதிடுகிறார்.\n\n\n\n"}
{"id": "315310", "url": "https://ta.wikipedia.org/wiki?curid=315310", "title": "அசோக வனம்", "text": "அசோக வனம்\n\nஇராமயண காவியத்தின் படி, இராமரின் மனைவியான சீதையை இராவணன் கவர்ந்து சென்று, தற்கால இலங்கையில் அசோக மரங்கள் நிறைந்த தோட்டத்தில் சிறை வைத்த இடமே அசோக வனம் எனக் கருதப்படுகிறது.\n\nSection::::அமைவிடம்.\nசீதை சிறை வைக்கப்பட்ட அசோக வனம் இலங்கையின் மலையகத்தில், நுவரெலியா மாவட்டத்தின் \"சீதா எலிய\" எனுமிடத்தில், நுவரெலியா நகரில் இருந்து 5 கி மீ தொலைவிலும், கக்கலை தாவரவியற் பூங்காவில் இருந்து 1 கிமீ தொலைவிலும் அமைந்துள்ளது. தற்போது இவ்விடத்தில் சீதை அம்மன் கோவில் உள்ளது.\n"}
{"id": "315314", "url": "https://ta.wikipedia.org/wiki?curid=315314", "title": "தோழா", "text": "தோழா\n\nதோழா 2016இல் வெளிவந்த திரைப்படமாகும். இது தெலுங்கு, தமிழ் என இருமொழிகளில் எடுக்கப்பட்டது. தெலுங்கில் இதன் பெயர் ஒப்பிரி. இத்திரைப்படம் பிரெஞ்சு திரைப்படமான \"'தி இன்டச்சபில்ஸ்\" என்றதன் மீள்வுருவாக்கம். இத்திரைப்படத்தில் கார்த்திக் சிவகுமார், நாகார்சூனா, தமன்னா, பிரகாசு ராசு, விவேக், அனுசுக்கா, செயசுதா, சிரேயா போன்றோர் நடித்துள்ளனர். இத்திரைப்படத்தை வம்சி பைடிபள்ளி இயக்கியுள்ளார், பிரசாத் வி பொட்லூரி தயாரித்துள்ளார்.\n\nSection::::கதை சுருக்கம்.\nசீனு (கார்த்திக் சிவகுமார்) திருடிய குற்றத்துக்காக சிறைக்கு சென்று நிபந்தனை பிணையில் வெளிவருகிறார். அவரை அவரின் குடும்ப உறுப்பினர்கள் மதிக்கவில்லை. பெரும் பணக்காரரான விக்கிரமாதித்தியா கால் கை செயலிழந்தவர் அதாவது தலைக்கு கீழ் எந்த உறுப்பும் அவருக்கு இயங்காது. அவரை வழக்கறிஞர் லிங்கம் (விவேக்) விக்கரமாதித்யா (நாகார்சூனா) வீட்டுக்கு அவரை கவனித்துக்கொள்ள அனுப்புகிறார். விக்கரமாதித்தியா பலருக்கு நடத்திய நேர்காணலில் சீனுவை அவருக்கு பிடித்து வேலைக்கு வைத்துக்கொள்கிறார். சீனுவை விக்கிரமாதித்தியாவின் வீட்டில் வேலை செய்யும் எவருக்கும் பிடிக்கவில்லை. பிரசாது (பிரகாசு ராச்) மூலம் 5 ஆண்டுகளுக்கு முன் பாரிசில் பாராகிளைடிங் செய்யும் போது அவருக்கு விபத்து ஏற்பட்டதையும் அவரின் காதலி நந்தினி (அனுசுக்கா) நன்றாக இருக்கவேண்டும் என்பதற்காக விக்கிரமாதித்தியாவிற்கு நந்தினியை திருமணம் செய்யும் எண்ணமில்லை என்று நந்தினியிடம் பிரசாது பொய் சொல்கிறார். விக்கிரமாதித்தியாவின் இந்த கடந்த காலத்தை சீனு பிரசாது மூலம் அறிகிறார்.\n\nவிக்கிரமாதித்தியாவிற்கு மன அழுத்தம் இருப்பதை அறிந்த சீனு அவரை பாரிசுக்கு அழைத்து செல்கிறார். நந்தினிக்கு விக்கிரமாதித்தியாவின் நிலையை சீனு சொல்லி அவரை சந்திக்க ஏற்பாடு செய்கிறார். அங்கு விக்கிரமாதித்தியா நந்தினியை சந்திக்கிறார். சந்திப்புக்கு ஏற்பாடு செய்யப்பட்டுள்ளது குறித்து விக்கிரமாதித்யாவிற்கு தெரியாது. நந்தினிக்கு திருமணமானதையும் அவருக்கு குழந்தை இருப்பதையும் அறிகிறார். அதனால் விக்கிரமாதித்தியாவின் மன அழுத்தம் நீங்குகிறது.\n"}
{"id": "315318", "url": "https://ta.wikipedia.org/wiki?curid=315318", "title": "மாந்தரின ஊன்குருத்து மரபன் ஒருமைப் பண்புக் குழு", "text": "மாந்தரின ஊன்குருத்து மரபன் ஒருமைப் பண்புக் குழு\n\nமாந்தரின மரபியலில், மாந்தரின ஊன்குருத்து மரபன் ஒருமைப் பண்புக் குழு (human mitochondrial DNA haplogroup) என்பது மாந்தரின ஊன்குருத்து மரபன் வேறுபாட்டல் வரையறுக்கப்படுகிறது. இவை தொகுதிமரபுக் கால்வ்ழியின் கிளைபிரிவுப் புள்ளியைக் குறிக்கின்றன. தாய்வழிக் கால்வழியில் படிமலர்ச்சி வழித்தடத்தைப் புரிந்துகொள்ளல் மக்கள்தொகை மரபியலில் இக்கால மாந்தரின் தாய்வழி மரபுக் கையளிப்பை மாந்தனின் ஆப்பிரிக்கத் தோற்றநிலையில் இருந்தே அறியவும் பின்னர் நேர்ந்த உலகப் பரவலை அறியவும் உதவுகிறது.\n\nஒருமைப் பண்புக் குழுக்களின் எழுத்துப் பெயர்கள் ஏ (A) முதல் இசட் (Z) வரை அமைந்துள்ளன. இவை கண்டுபிடிப்பு வரிசையில் அமைதலால், அவை உண்மையான மரபியல் உறவைக் காட்டுவதில்லை.\n\nஇந்த ஊன்குருத்துமரபன் ஒருமைப் பண்புக் குழுக்கள் அனைத்துக்குமான வேராக விளங்கும் கருதுகோள்நிலைப் பெண் அல்லது தாய்வழி மூதாதை மிக அண்மைப் பொது மூதாதை (MRCA), நிகழ்காலத்தில் வாழும் உலக மக்களின் மிக அண்மைப் பொது மூதாதை ஊன்குருத்து ஏவாள் எனப்படுகிறார்.\n\nSection::::படிமலர்ச்சி உறவு.\nSection::::கால்வழிக் கண்ணோட்டம்.\nஇந்த்த் தொகுதிமரபுக் கிளைபிரிவு அமைப்பு 2009 இல் வெளியிட்ட வான் ஓவனு டைய கிளைபிரிவையும் பின்னர் நடந்த ஆய்வுகளையும் சார்ந்தது .\n\n\nSection::::பட்டியல் கண்ணோட்டம்.\nமாந்தரின ஊன்குருத்து மரபன் (mtDNA) ஒருமைப் பண்புக் குழுக்களில் முதல் நிலையில் ஊன்குருத்து ஏவாள் (L) அமைய, அதில் இருந்து L0 கால்வழி பிரிவாகிறது. அடுத்த படிநிலையில்L1–6 எனும் கால்வழி பிரிய, இதில் இருந்து L1, L2, L3, L4, L5,L6 கால்வழிகள் பிரிகின்றன. \n\nஇவற்றில் எல்3 (L3) யில் இருந்து எம் (M), என் (N) கால்வழிகள் பிரிகின்றன. பிறகு M இலிருந்து CZ, D, E, G, Q ஆகிய கால்வழிகள் பிரிகின்றன. பின் CZ இலிருந்து C, Z ஆகிய கால்வழிகள் பிரிவாகின்றன.\n\nபிறகு N இலிருந்து O, A, S, R, I, W, X, Y கால்வழிகள் பிரிகின்றன.\n\nபிறகு R இலிருந்து B, F, RO, முன்-JT,P, U ஆகிய கால்வழிகள் பிரிகின்றன.\n\nபிறகு RO இல் இருந்து HV கால்வழி பிரிய, HV இல் இருந்து H, V ஆகிய கால்வழிகள் பிரிகின்றன.\n\nஇதே போல முன்-JT இல் இருந்து J, T கால்வழிகள் பிரிகின்றன. \n\nஇதே போல U இல் இருந்து K கால்வழி பிரிகிறது.\n\nSection::::ஒருமைப் பண்புக் குழுக்களின் தோற்றக் காலநிரல்.\nSection::::ஐரோப்பிய ஒருமைப் பண்புக் குழுக்கள்.\nஒரு 2012 ஆண்டின் ஆய்வு ஐரோப்பாவில் H, J, K, N1, T, U4, U5, V, X, W ஆகிய ஒருமைப் பண்புக் குழுக்கள் நிலவுவதாகக் கூறுகிறது.\n\nSection::::ஆப்பிரிக்க ஒருமைப் பண்புக் குழுக்கள்.\nஆப்பிரிக்காவில் L0,L1,L2,L3,L4,L5,L6,T,U5a ஆகிய ஊன்குருத்து மரபன் ஒருமைப் பண்புக் குழுக்கள் அமைந்துள்ளன.\n\nSection::::ஆசிய ஒருமைப் பண்புக் குழுக்கள்.\nF, C, W, M, D, N, K, U, T, A, B, C, Z, U எனும் ஊன்குருத்து மரபன் ஒருமைப் பண்புக் குழுக்களும் ஒவ்வொரு வகையிலும் பல வேறுபாடுகளும் உள்ளன.\nSection::::ஆத்திரேலிய ஒருமைப் பண்புக் குழுக்கள்.\nஆத்திரேலியாவில் M42a, M42c, M14, M15, Q, S, O, N, P ஆகிய ஒருமைப் பண்புக் குழுக்கள் அமைகின்றன. (மேற்கோள்கள் 1,2,3,4,5,6)\n\nமேற்கோள்கள்:\n\n\n\n\n\n\n\n\n\n\n\n\n"}
{"id": "315325", "url": "https://ta.wikipedia.org/wiki?curid=315325", "title": "மாந்தரின ஒய் குறுமவக மரபன் ஒருமைப் பண்புக் குழு", "text": "மாந்தரின ஒய் குறுமவக மரபன் ஒருமைப் பண்புக் குழு\n\nமாந்தரின மரபியலில், மாந்தரின ஒய் குறுமவக மரபன் ஒருமைப் பண்புக் குழு (human Y-chromosome DNA haplogroup) என்பது ஒய் மரபன் எனும் ஒய் குறுமவகத்தின் மீள்சேரவியலாத மரபனின் பகுதிகளின் வேறுபாட்டால் வரையறுக்கப்படு ஒருமைப் பண்புக் குழுவாகும். இது ஒய் குறுமவகத்தில் உள்ள ஒற்றைக் கருவன் பலவுருவாக்கங்களினல் பதிவாகியுள்ள மாந்தரின மரபியல் பன்மையைக் குறிக்கிறது.\n\nஒய் மரபன் ஒருமைப் பண்புக் குழுக்கள் ஒய் குறுமவகத் தொகுதிமரபுக் கிளைபிரிவமைப்பின் பேரியல் கிளைகளைக் குறிக்கின்றன. இன்று வாழும் அனைத்து மாந்தரினத்துக்கும் முதல் வேர்நிலை தந்தைவழியின் மிக அண்மைப் பொது மூதாதையை ஒர் குறுமவக ஆதாம் என மரபியல் ஆய்வாளர்கள் கூறுகின்றனர். இந்த ஒய் குறுமவக ஆதாமின் காலம் பல ஆய்வுகளில் பலவாறு அறுதியிடப்பட்டுள்ளது. தொல்லியல், மரபியல் தகவல்களின்படி, பழைய கற்கால மாந்தரின முதல் மக்கள்தொகை பனியூழிப் பெரும நிலைக்காலத்தில் நிலவியதாகவும் மாந்தரின ஒய் குறுமவக மரபன் ஒருமைப் பண்புக் குழுக்கள் தளர்வான காட்டுப் பகுதியில் தோன்றியதெனவும் அடர்காடுகளைத் தவிர்த்துவிட்டு உயர் ஆக்கத்திறன் உள்ல பகுதிகளில் பரவியதெனவும் தெரிய வந்துள்ளது.\n\nSection::::பெயரீட்டு மரபு.\nஒய் மரபன் ஒருமைப் பண்புக் குழுக்கள். ஒய் குறுமவகத் தொகுதிவழி கிளைபிரிவமைப்பின் மிகவும் கீழே அமைந்த ஒய் மரபன் ஒற்றைக் கருவன் பல்லுருவாக்கக் குறிப்பான்களின் தொடர் இருப்பினை வைத்து வரையறுக்கப்படுகின்றன. இவற்றின் துணைக்கவைகள், ஒய் குறுமவகத் தொகுதிவழி கிளைபிரிவமைப்பின் மிகவும் கீழே அமைந்த ஒற்றை கருவன் பல்லுருவாக்கத்தை வைத்து, அதாவது \"ஈற்று ஒற்றைக் கருவன் பல்லுருவாக்கத்தின்\" இருப்பை வைத்து வரையறுக்கப்படுகின்றன\".>ஒய் குருமவகப் பேரவை(Y Chromosome Consortium) பேரியல் ஒருமைப் பண்புக் குழுக்களையும் அவற்றின் துணைக்கவைகளையும் பெயரிடும் நெடுங்கைமுறைப் பெயரீட்டையும் குறுங்கைமுறைப் பெயரீட்டையும் உருவாக்கியுள்ளது. நெடுங்கைமுறைப்படி, பேரியல் ஒருமைப் பண்புக் குழுக்கள் ஆங்கிலப் பெரிய எழுத்துகள் A முதல் T வரையுள்ள எழுத்துகளாலும் அவற்றின் துணைக்கவைகள் எண்களோடு ஆங்கிலச் சிறிய எழுத்துகளாலும் குறிக்கப்படும். குறுங்கைமுறைப்படி, பேரியல் ஒருமைப் பண்புக் குழுக்களும் அவற்றின் துணைக்கவைகளும் முன்னதன் முதல் எழுத்தும் அதைத் தொடர்ந்து ஒரு சிறுகோடும் பின்னதன் ஈற்று ஒற்றைக் கருவன் பல்லுருவாக்க இருப்பை வரையறுக்கும் பெயரும் அமையும்படி குறிக்கப்படுகின்றன.\n\nபுதிய ஒற்றைக் கருவன் பல்லுருவாக்கங்கள் கண்டறியப்படும்போது அவற்றையும் உள்ளடக்க நேருவதால் ஒய் மரபன் ஒருமைப் பண்புக் குழுக்களின் பெயரீடுகளும் காலங்காலமாக மாறியவண்ணமே உள்ளன.இதனால் அதன் தொகுதிவழிக் கிளைபிரிவமைப்பும் நீண்டபடியே உள்ளது. தொடர்ந்து பெயரீடு மாறுவதால் பல்வேறு ஆய்வுகளில் குழப்பமான பெயரீடுகள் அமைந்துவிடுகின்றன.நெடுங்கைமுறைப் பெயரீட்டின் இந்தத் தொடர் இயைபின்மையும் இடைஞ்சலான விரிவும், எளிய குறுங்கைமுறைப் பெயரீட்டை நோக்கி நகர வழிவகுத்தது. 2012 செட்டம்பரில் உருவாக்கிய மரபன் குடும்பக் கிளைபிரிவமைப்பு, ஒய் மரபன் ஒருமைப் பண்புக் குழுப் பெயரீட்டு மாற்றத்துக்கான பின்வரும் விளக்கத்தை ஆய்வாளரின் ஒய் மரபன் முடிவுகளின் பக்கத்தில் அளிக்குமாறு வேண்டுகிறது (கவனிக்க, கீழே குறிப்பிட்ட ஒருமைப் பண்புக் குழு தனி ஆய்வாளரைச் சார்ந்தது):\n\nSection::::பேரியல் ஒய் மரபன் ஒருமைப் பண்புக் குழுக்கள்.\nபேரியல் ஒய் மரபன் ஒருமைப் பண்புக் குழுக்கள் பின்வருமாறு:\nஒய் மரபன் ஒருமைப் பண்புக் குழுக்களின் தொகுதிமரபுக் கிளைபிரிவு \nSection::::A, B குழுக்கள்.\nஒருமைப் பண்புக் குழு A ஆப்பிரிக்க ஒருமைப் பண்புக் குழுவாகும். இதில் இருந்து தான் இன்றைய அனைத்து ஒருமைப் பண்புக் குழுக்களும் தோன்றின. ஒருமைப் பண்புக் குழு BT ஒருமைப் பண்புக் குழு A வின் ஒரு கிளைப்பிரிவு ஆகும். துல்லியமாக, A1b யின் கிளைப்பிரிவு (A2-T குருசியானி குழு. 2011), பின்வருமாறு:\n\n\nSection::::M168 (CT) சடுதிமாற்றம் உள்ள குழுக்கள்.\nA, B ஒருமைப் பண்புக் குழுக்களைத் தவிர்த்த மற்ற ஒருமைப் பண்புக் குழுக்களை CT யில் இருந்து தனியாகப் பிரிக்கும் சடுதிமாற்றங்களாக M168 குறிப்பானும் M294 குறிப்பானும் அமைகின்றன. இவை ஆப்பிரிக்காவில் இருந்து வெளியேறுவதற்கு முன்பே ஏற்பட்டுள்ளன. DE ஐ வரையறுக்கும் சடுதி மாற்றங்கள் வடகிழக்கு ஆப்பிரிக்காவில் 65,00 ஆண்டுகளுக்கு முன்னர் ஏற்பட்டிருக்கவேண்டும்.CF ஒருமைப் பண்புக் குழுவை வரையறுக்கும் P143 சடுதிமாற்றம் அதேநேரத்தில் ஏற்பட்டு புத்தியல்பு மாந்தரை ஆசியாவின் தென்கடற்கரைக்குக் கொண்டுவந்து சேர்த்திருக்கிறது .\n\n\nSection::::ஒருமைப் பண்புக் குழு F (G, H, IJ & K) வின் கால்வழிக் குழுக்கள்.\nஒருமைப் பண்புக் குழு F இல் இருந்து வந்த இந்தக் குழுக்கள் உலக மக்கள்தொகையின் 90% அளவில் அமைந்துள்ளன. குறிப்பாக ஆப்பிரிக்காவின் சகாரா உட்பகுதிக்கு வெளியே அமைந்துள்ளன. இந்த IJ இன் சடுதிமாற்ற நகர்வு அலை 45,000 ஆண்டுகளுக்கு முன்பு நடுவண் கிழக்குப் பகுதி அல்லது தெற்காசியாவுக்கு வெளியே ஏற்பட்டு ஐரோப்பாவுக்குப் (குரோமாக்னான்) பரவியுள்ளது.\n\nஒருமைப் பண்புக் குழு G, நடுவண் கிழக்குப் பகுதியில் அல்லது நெடுங்கிழக்காக ஆப்கானித்தான வார்டாக் பகுதியில் 30,000 ஆண்டுகளுக்கு முன்பு தோன்றி புதிய கற்காலப் புரட்சியின்போது ஐரோப்பாவில் பரவியுள்ளது. ஒருமைப் பண்புக் குழு H, 30 முதல் 40 ஆயிரம் ஆண்டுகளுக்கு முன் இந்தியாவில் தோன்றி அங்கேயே பரவலாக அமைந்து வரலாற்றுக் காலங்களில் உரோம்மனியர் நகர்வோடு மேற்கே பரவியுள்ளது. ஒருமைப் பண்புக் குழு K, பரவலாக ஐரோப்பாசியாவிலும் ஆத்திரேலியாவிலும் தென்பசிபிக் பகுதிகளிலும் பரவியுள்ளது.\n\n\n\n\n\nSection::::ஒருமைப் பண்புக் குழு K (M9) இன் கால்வழிக் குழுக்கள்.\nஒருமைப் பண்புக் குழு L முதன்மையாக தெற்காசியாவில் அமைந்துள்ளது. ஒருமைப் பண்புக் குழு M மெலனேசியாவில் பரவலாக உள்ளது. ஒருமைப் பண்புக் குழு NO 35 முதல் 40 ஆயிரம் ஆண்டுகளுக்கு முன்பு ஆசியா வில் தோன்றியது.\n\nஒருமைப் பண்புக் குழு N தென்கிழக்கு ஆசியாவில் தோன்றி, வடக்கே சைபீரியாவில் பரவியுள்ளது; மேற்கே, யுராலிக் மக்களில் மிகப் பொதுவாக அமைந்துள்ளது. ஒருமைப் பண்புக் குழு O கிழக்கு ஆசியாவிலும் தென்கிழக்கு ஆசியாவிலும் உயர் நிகழ்வெண்ணிலும், தென்பசிபிக்கிலும், நடுவண் ஆசியாவிலும் தெற்காசியாவிலும் குறைவான நிகழ்வெண்ணிலும் அமைந்துள்ளது. ஒருமைப் பண்புக் குழு P , ஒருமைப் பண்புக் குழுக்கள் Q, R ஆகியவற்றை உருவாக்கியுள்ளது. இவை வேறுபடுத்த முடியாத நிலையில் மிகவும் அருகியே உள்ளன. இது நடுவண் ஆசியாவிலோ அல்டாய் மலைகள் பகுதியிலோ தோன்றியிருக்க வாய்ப்புள்ளது. ஒருமைப் பண்புக் குழு Q வும்கூட நடுவண் ஆசியாவில் தோன்றி, கிழக்கில் நகர்ந்து வட அமெரிக்காவை அடைந்திருக்கலாம்.\n\n\n\n\n\n\n\nSection::::ஒருமைப் பண்புக் குழு NO (M214) இன் கால்வழிக் குழுக்கள்.\nஒருமைப் பண்புக் குழு NO அமு 35-40 ஆயிரம் ஆண்டுகளுக்கு முன்பு கிழக்காசியாவில் தோன்றியது. ஒருமைப் பண்புக் குழு N கிழக்காசியாவில் தோன்றி, மேற்கே சைபீரியாவிலும் வடக்கே யுராலிக் மக்களிலும் பரவியுள்ளது. ஒருமைப் பண்புக் குழு O கிழக்காசியாவிலும் தென்கிழக்கு ஆசியாவிலும் உயர் wநிகழ்வெண்ணிலும்ஓசியானாவின் தென்பசிபிக்கிலும்நடுவண் ஆசியாவிலும் தெற்காசியாவிலும் குறைவான நிகழ்வெண்ணிலும் அமைந்துள்ளது.\n\n\nSection::::ஒருமைப் பண்புக் குழு P (M45) இன் கால்வழிக் குழுக்கள்.\nஒருமைப் பண்புக் குழு P (M45) இருகிளைகளைக் கொண்டுள்ளது. அவை Q-M242 and R-M207 என்பனவாகும். இவை M45 ஐப் பொதுவானக் குறிப்பானாகக் கொண்டுள்ளன.மேலும் குறைந்தது 18 பிற ஒற்றைக் கருவன் பல்லுருவாக்கங்களையும் பெற்றுள்ளன.\n\nஒருமைப் பண்புக் குழு Q\n\nQ என்பது SNP M242 குறிப்பானால் வரையறுக்கப்படுகிறது. இது நடுவண் ஆசியாவில் 17,000 முதல் 22,000 ஆண்டுகளுக்கு முன்பு தோன்றியதாக நம்ப்ப்படுகிறது. ஒருமைப் பண்புக் குழுவின் துணைக்கவைகள் அவற்றின் சடுதிமாற்றங்களுடன் 2008 ஆம் ஆண்டு பன்னாட்டு மரபியல் கால்வழிக் கழகத்தின் (ISOGG) வரையறைப்படிக்கான கிளைபிரிவு கீழே தரப்பட்டுள்ளது. ss4 bp, rs41352448 என்பது STR இன் மதிப்பு ஆகையால், இக்கிளைபிரிவில் குறிக்கப்படவில்லை. இந்தப் புதுமையான குறைந்த மதிப்பு Q கால்வழியில் (Q5) இந்திய மக்கள்தொகையில் அமைந்துள்ளது\n2008 ஆம் ஆண்டு பன்னாட்டு மரபியல் கால்வழிக்கழகத்தின்படியானக் கிளைப்பிரிவு\n\n\n\n\n\n\n\n\nஒருமைப் பண்புக் குழு R\n\nஒருமைப் பண்புக் குழு R என்பது SNP M207 எனும் குறிப்பானால் வரையறுக்கப்படுகிறது. ஒருமைப் பண்புக் குழு R இன் பெரும்பகுதி ஐரோப்பாசிய சுதெப்பியில் தோன்றிய தன் பிறங்கடைக் (வாரிசு) கால்வழியான துணைக்குழு R1 ஆல் ஆனதாகும். R1 இல் இரண்டு துனைக்குழுக்கள் R1aவும் R1bயும் அடங்குகின்றன.\n\nஒருமைப் பண்புக் குழு R1a முதனிலை இந்தோ-இரானிய மொழி பெசுவோரிடமும் பால்டோ-சுலாவிக் மொழி பேசுவோரிடமும் உள்ளது. இது அண்மையில் நடுவண் ஆசியாவிலும் தெற்காசியாவிலும் கிழக்கு ஐரோப்பாவிலும் பரவியுள்ளது.\n\nஒருமைப் பண்புக் குழு R1b, மேற்கு ஐரோப்பாவின் ஓங்கலான ஒருமைப் பண்புக் குழுவாகும். மேலும் இது ஆசியாவிலும் ஆப்பிரிக்காவிலும் நீர்த்தநிலையில் பரவியுள்ளது.ளைதன் துணைக்குழு R1b1a2 (M269) அண்மை மேற்கு ஐரோப்பியர்களில் மிகப் பொதுவாகப் பரவியுள்ள ஒருமைப் பண்புக் குழுவாகும்.\n\n\n\n\n\n\n\n\n\n\n\n\n\n\n"}
{"id": "315326", "url": "https://ta.wikipedia.org/wiki?curid=315326", "title": "துல்லியத் தாக்குதல்", "text": "துல்லியத் தாக்குதல்\n\nதுல்லியத் தாக்குதல் (surgical strike) என்பது ஒரு திட்டமிடப்பட்ட படைத்துறை இரகசிய அதிரடித் தாக்குதல் ஆகும். இதன் நோக்கம் சரியான இராணுவ இலக்கிற்கு மட்டுமே சேதம் விளைவிப்பது. கூடுமானவரை சுற்றியுள்ள கட்டமைப்புகள், வாகனங்கள், கட்டிடங்கள், அல்லது பொது சொத்துக்கள் போன்றவற்றுக்குச் சேதம் ஏற்படுத்தாமலோ அல்லது சேதத்தைக் குறைப்பதோ ஆகும்.\n\nஅருகிலுள்ள பகுதிகள் மற்றும் பொதுமக்களுக்குச் சேதமற்றோ அல்லது குறைந்தபட்ச சேதம் விளைவிக்கும் வகையிலோ விரைவான மற்றும் இலக்கை மட்டும் தாக்கும் நடவடிக்கை ஆகும். தாக்குதல் நடவடிக்கை இலக்குகளை அடையவும் வெளியேறவும் வானூர்திகளைப் பயன்படுத்துவர். தாக்குதல் நடவடிக்கைக்குச் சிறப்பு படை அணிகளை விரைவாக வானூர்தி துணையுடன் தரை இறக்கி தாக்குதலை முடிப்பர்.\n\nஅமெரிக்கப் படைகளால் 2003 ஈராக் போரின், ஆரம்ப கட்டங்களில் சதாம் உசேனின் கட்டுப்பாட்டில் இருந்த ஈராக்கின் அரசு கட்டிடங்கள் மற்றும் இராணுவ இலக்குகள் ஆகியவற்றைத் தாக்கி முடக்குவதற்கான ஒரு முயற்சியாக அமெரிக்க விமானங்களால் துல்லியமாக குண்டுகள் வீசி தாக்கப்பட்டன. இது துல்லியத் தாக்குதல் முறைக்கு, ஒரு எடுத்துக்காட்டு ஆகும்.\n\nSection::::தெற்காசிய எடுத்துக்காட்டுகள்.\nSection::::இந்தியா.\n2016-இல் பாகிஸ்தான் தீவிரவாதிகள் நடத்திய ஊரித் தாக்குதலுக்கு பதிலடி தரும் வரும் வகையில், இந்திய இராணுவம், காசுமீர் மாநிலத்தை ஒட்டிய, இந்திய எல்லைக் கட்டுப்பாட்டு கோடு அருகே தீவிரவாதிகளின் இயங்குதளங்கள் மீது 2016 செப்டம்பர் 29 அன்று இரவு இந்திய ராணுவம் நடத்திய துல்லிய தாக்குதலில் 38 தீவிரவாதிகள் கொல்லப்பட்டனர்.\n"}
{"id": "315328", "url": "https://ta.wikipedia.org/wiki?curid=315328", "title": "கட்டுப்பாட்டு கோடு", "text": "கட்டுப்பாட்டு கோடு\n\nகட்டுப்பாட்டு கோடு அல்லது கட்டுப்பாட்டு எல்லைக்கோடு (Line of Control) (LoC) என்பது 1947 இந்திய பாகிஸ்தான் போரின் முடிவில் ஐக்கிய நாடுகள் அவை, ஜம்மு காஷ்மீர் இராச்சியப் பகுதியில், இந்தியாவிற்கும், பாகிஸ்தானுக்கும் இடையே வகுத்த இராணுவப் போர் நிறுத்தக் கோடாகும். இந்தக் கட்டுப்பாட்டுக் கோட்டை 3 சூலை 1972இல் சிம்லாவில் ஏற்பட்ட சிம்லா ஒப்பந்தப் படி, இந்திய-பாகிஸ்தான் நாடுகளும் (எழுத்து அடிப்படையில் அல்லாது, வாய்மொழி ஒப்பந்தப் படி) போர் நிறுத்தக் கோட்டிற்கு ஒப்புதல் அளித்தது. மேலும் வருங்காலத்தில் இந்த கட்டுப்பாட்டு கோடு அல்லது போர் நிறுத்த கோடு, இரு நாடுகளுக்கும் இடையே நிரந்தர எல்லைக் கோடாக இருக்கும் எனவும் ஒத்துக் கொள்ளப்பட்டது.\n\nSection::::வரலாறு.\n1947 இந்திய - பாகிஸ்தான் போரில் , பிரித்தானிய இந்தியாவின் முன்னாள் சுதேச சமஸ்தானங்களில் ஒன்றான ஜம்மு காஷ்மீர் இராச்சியப் பகுதிகளை இந்தியாவும்; பாகிஸ்தானும் இராணுவ நடவடிக்கைகளின் மூலம் தக்க வைத்துக் கொண்டது. ஜம்மு காஷ்மீர் இராச்சியத்தை பிரிக்கும் கட்டுப்பாட்டுக் கோட்டை, துவக்கத்தில் போர் நிறுத்த எல்லைக் கோடு என அழைக்கப்பட்டது. இந்தக் கட்டுப்பாட்டுக் கோட்டை 3 சூலை 1972இல் சிம்லாவில் ஏற்பட்ட சிம்லா ஒப்பந்தப் படி இரு நாடுகளும் (எழுத்து அடிப்படையில் அல்லாமல், வாய்மொழி ஒப்பந்தப் படி) போர் நிறுத்தக் கோட்டிற்கு இரு நாடுகளும் ஒப்புதல் அளித்தது.\n\nகாஷ்மீர் இராச்சியத்தின் இந்தியப் பகுதிக்கு ஜம்மு காஷ்மீர் என்றும்; பாகிஸ்தான் ஆக்கிரமித்த காஷ்மீர் இராச்சியத்தின் பகுதிகளுக்கு ஆசாத் காஷ்மீர் மற்றும் ஜில்ஜிட் – பால்டிஸ்தான் என்றும் பெயராயிற்று.\nஎன்ஜெ9842 என்பது இந்தியாவின் ஜம்மு காஷ்மீர் மாநிலத்தின் லடாக் பகுதியில் அமைந்த சியாச்சின் பனிமலை உரிமை குறித்து 1984இல் இந்தியா - பாகிஸ்தான் நாடுகளுக்கிடையே உண்டான சியாச்சின் பிணக்கால் நடந்த போருக்குப் பின் வரையறுக்கப்பட்ட போர் நிறுத்தக் கோடாகும். \n\n\n"}
{"id": "315330", "url": "https://ta.wikipedia.org/wiki?curid=315330", "title": "சர்தார்", "text": "சர்தார்\n\nசர்தார் எனும் பட்டப் பெயர் இளவரசர்கள், படைத்தலைவர்கள், பெருநிலக் கிழார்கள், அரசியல் செல்வாக்கு பெற்றவர்கள் மற்றும் கலைகளில் புலமைப் பெற்றவர்களைக் பெருமைப் படுத்துவதற்கு இந்தியத் துணைக்கண்டத்தில் தில்லி சுல்தான்களின் காலத்திலிருந்து, பிரித்தானிய இந்திய அரசின் காலம் வரை வழங்கப்பட்டதாகும்.\n\nபாரசீகச் சொல்லான சர்தார் என்பதற்கான அரபு மொழிச் சொல் அமீர் ஆகும்.\nசர்தார் என்ற பட்டப் பெயர், துருக்கி முதல் இந்தியத் துணைக்கண்டம் வரை பயன்படுத்தப்பட்டுள்ளது.\n\n\n"}
{"id": "315334", "url": "https://ta.wikipedia.org/wiki?curid=315334", "title": "மயிலம்மா", "text": "மயிலம்மா\n\nமயிலம்மா (Mayilamma) என்பவர் இந்திய சமூக செயற்பாட்டாளர் இவர் கேரளத்தின், பாலக்காட்டின் அருகேயுள்ள பிலாச்சிமாடா என்ற ஊரில் செயல்பட்டுவந்த கொக்கக் கோலா நிறுவனத்திற்கு எதிராக போராட்டம் நடத்தியதற்காகப் புகழ்பெற்றார். இவருக்கு \"அவுட்லுக்\" இதழ் \"ஸ்பீக் அவுட்\" விருதை அளித்தது. மேலும் இந்திய அரசின் \"ஸ்ரீ சக்கதி\" விருதையும் பெற்றார்.\n\nகேரளத்தின் பாலக்காடு மாவட்டத்தில் உள்ள பிலச்சிமடாவில் உள்ள கொக்கக் கோலா தொழிற்சாலையினால் ஏற்பட்ட நீர் மாசுபாட்டால் மயிலம்மா நேரடியாக பாதிக்கப்பட்டார், இவரது கிணற்று நீர் இந்தத் தொழிற்சாலையினால் கடுமையாக பாதித்தது இதே போல இதைச் சுற்றியுள்ள பகுதிகளிலும் நிலத்தடி நீர் பாதிப்படைந்தது.\n\nமயிலம்மா அப்பகுதியில் கொக்கக் கோலா ஆலைக்கு எதிரான பரப்புரையில் முதன்மை பாத்திரம் வகித்தார். அவர் தலைமையில் நடந்த போராட்டங்களின் விளைவாகa தண்ணீர் பற்றாகுறை மற்றும் மாசுபாடு ஆகியவற்றின் காரணமாக கோகோ கோலா பாட்டில் ஆலை 2004 மார்சில் மூடப்பட்டது.\n\nமயிலம்மா ஒரு எரவாளர் பழங்குடி இனப் பெண்மணியாவார். இவர் இந்த நிறுவனத்தை எதிர்க்க \"கோகோ கோலா விருத சமர் சமிதி\" என்ற அமைப்பை உருவாக்கினார். குளிர்பான நிறுவனத்திற்கு முன்பு தனிநபர் சத்தியாகிரகத்தை தொடங்கினார். காவல் துறையினர் தடுத்தும் தினமும் இவரது போராட்டம் தொடர்ந்தது. போகப்போக இவருக்கு ஆதரவு பெருகி போராட்டம் வலுவடைந்து, 22 ஏப்ரல் 2002 முதல், போராட்டக் குழுவால் தொடர்ச்சியான ஊர்வலம் போன்றவை கோகோ கோலா தொழிற்சாலை வாயில்கள் வெளியே ஆலையை நிரந்தரமாக மூடக் கோரி கோரிக்கை வலுத்தது.\n\nமயிலம்மா விஜயநகர காலனியில் உள்ள அவரது பெரிய குடும்பமான மூன்று மகன்கள், மற்றும் ஒரு மகளுடன் வாழ்ந்து வந்தார்.\n\nமயிலம்மா 2007 சனவரி 6 அன்று இறந்தார்.\n"}
{"id": "315338", "url": "https://ta.wikipedia.org/wiki?curid=315338", "title": "1993 லாத்தூர் நிலநடுக்கம்", "text": "1993 லாத்தூர் நிலநடுக்கம்\n\n1993 லாத்தூர் நிலநடுக்கம் இந்தியாவின், மகாராஷ்டிரா மாநிலத்தின் மரத்வாடா பகுதியில், அவுரங்காபாத் கோட்டத்தில் லாத்தூர் மாவட்டம் மற்றும் உஸ்மானாபாத் மாவட்டத்தில், 20 செப்டம்பர் 1993 அன்று அதிகாலை 3. 56 மணி அளவில் 6.2 ரிக்டேர் அளவிலான கடுமையான நிலநடுக்கத்தால் 9,748 பேர் இறந்தனர் மற்றும் 30,000 பேர் காயமைடைந்தனர். 52 கிராமங்கள் முற்றிலுமான அழிந்தன. 280 மில்லியன் முதல் 1.3 பில்லியன் வரையிலான அமெரிக்க டாலர்கள் மதிப்பு கொண்ட பொருட்கள் சேதமடைந்தன.\n\n\n"}
{"id": "315340", "url": "https://ta.wikipedia.org/wiki?curid=315340", "title": "ச. அ. தர்மலிங்கம்", "text": "ச. அ. தர்மலிங்கம்\n\nசண்முகம் அப்பாக்குட்டி தர்மலிங்கம் (\"S. A. Tharmalingam\" 23 மார்ச் 1908 - ) யாழ்ப்பாணத்தைச் சேர்ந்த ஒரு மருத்துவரும், அரசியல்வாதியும், முன்னாள் யாழ் நகர முதல்வரும் ஆவார். இவரது அரசியல் வாழ்வின் பிற்பகுதியில், தீவிர தமிழ்த் தேசிய அரசியலில் ஈடுபாடு கொண்டவராக இருந்தார்.\n\nSection::::இளமைக்காலம்.\nதர்மலிங்கம் 1908 ஆம் ஆண்டு பிறந்தார். இவரது தந்தையார் யாழ்ப்பாணத்திலுள்ள கொழும்புத்துறையைச் சேர்ந்த சண்முகம் அப்பாக்குட்டி. யாழ் பரி யோவான் கல்லூரி, யாழ் சம்பத்திரிசியார் கல்லூரி ஆகியவற்றில் பள்ளிக்கல்வியை முடித்துக்கொண்ட தர்மலிங்கம், பின்னர் மருத்துவப் படிப்பை மேற்கொண்டு 1933ல் மருத்துவரானார். யாழ்ப்பாணம் கட்டுவனைச் சேர்ந்த மருத்துவர் சரவணமுத்து என்பவரின் மகளான சுந்தரவல்லியை மணம் செய்துகொண்டார். இவர்களுக்கு தர்மாம்பாள், தர்மவல்லி, தர்மசோதி, தர்மராணி என நான்கு பெண்பிள்ளைகள் பிறந்தனர். தர்மலிங்கத்தின் தமையனார் ச. அ. வெற்றிவேலு யாழ்ப்பாணத்தின் புகழ் பெற்ற மருத்துவர்களில் ஒருவராக விளங்கினார். வெற்றிவேலுவின் மகனும், தர்மலிங்கத்தின் பெறாமகனுமான வெற்றிவேலு யோகேஸ்வரன் இலங்கை நாடாளுமன்றத்துக்கான யாழ்ப்பாணத் தொகுதி உறுப்பினராகத் தேர்தெடுக்கப்பட்டர்.\n\nSection::::தொழில்.\nமருத்துவக் கல்வியை முடித்துக்கொண்ட தர்மலிங்கம், இலங்கை அரசாங்கத்தின் கீழ் மருத்துவ அலுவலராக இலங்கையில் பல்வேறு பகுதிகளிலும் பணியாற்றினார். 1950ல் பணியில் இருந்து ஓய்வுபெற்ற இவர், யாழ்ப்பாணத்தில் தனியாக மருத்துவத் தொழிலைத் தொடங்கினார். இக்காலத்தில் அரசியலில் ஈடுபாடு கொண்டிருந்த தர்மலிங்கம், யாழ்ப்பாண மாநகர சபை உறுப்பினராகத் தேர்ந்தெடுக்கப்பட்டார். 28 மே 1962 - 4 ஏப்ரல் 1963 காலப்பகுதியில் யாழ்ப்பாண மாநகர முதல்வராகவும் பணியாற்றினார். எஸ். ஜே. வி. செல்வநாயகம் தலைமையிலான தமிழரசுக் கட்சி, பின்னர் தமிழரசுக் கட்சி உள்ளிட்ட பல்வேறு தமிழ்க் கட்சிகள் இணைந்து உருவான தமிழர் விடுதலைக் கூட்டணி ஆகியவற்றில் ஈடுபாடு கொண்டிருந்த தர்மலிங்கம், பிற்காலத்தில் இக்கூட்டணியில் இருந்து பிரிந்து உருவான தமிழீழ விடுதலை முன்னணி என்னும் கட்சியில் இணைந்து பணியாற்றினார். இவரது அரசியல் செயற்பாடுகள் காரணமாகப் பல்வேறு இன்னல்களுக்கு ஆளான தர்மலிங்கம் பிற்காலத்தில் ஐக்கிய இராச்சியத்துக்குக் குடிபெயர்ந்தார்.\n\n"}
{"id": "315341", "url": "https://ta.wikipedia.org/wiki?curid=315341", "title": "கன்வர் ஏரி பறவைகள் சரணாலயம்", "text": "கன்வர் ஏரி பறவைகள் சரணாலயம்\n\nகன்வர் ஏரி பறவைகள் சரணாலயம் (\"Kanwar Lake Bird Sanctuary\") மற்றும் கன்வர் தால் (\"Kanwar Taal\") அல்லது கபர் தால் (\"Kabar Taal Lake\"); இது, இந்தியாவின், பிகார் மாநில பேகூசராய் நகரத்தின் அருகில் அமைந்துள்ள நன்னீர் ஏரியாகும்.\nஆசியாவின் பேரேரிகளில் ஒன்றாக கருதப்படும் இது, இந்தியாவின் கிழக்கு இராசத்தான் மாநில பரத்பூர் மாவட்டத்தில் அமைந்துள்ள கேவலாதேவ் தேசியப் பூங்காவை விட மும்மடங்கு பெரியதாகம். 67.5 கிலோமீட்டர் (67.5 km²) பரப்பளவுக் கொண்ட இந்த ஏரியில், சுமார் 106 பறவையினங்கள் வசிப்பதாகவும், குளிர்க்காலங்களில், மத்திய ஆசியாவிலிருந்து சுமார் 60 பறவையினங்கள் இடம் பெயருவதாகவும், உலகப்புகழ் பெற்ற இந்திய பறவையியல் வல்லுநர் சலீம் அலி (\"Salim Ali\") என்பவர் பதிவு செய்யப்பட்டள்ளார்.\n"}
{"id": "315347", "url": "https://ta.wikipedia.org/wiki?curid=315347", "title": "யோகேஸ்வரி பற்குணராசா", "text": "யோகேஸ்வரி பற்குணராசா\n\nயோகேஸ்வரி பற்குணராசா முன்னாள் யாழ்ப்பாண மாநகர முதல்வர். ஈழ மக்கள் சனநாயகக் கட்சியைச் சேர்ந்த இவர், 2009ம் ஆண்டு இடம்பெற்ற மாநகர சபைக்கான தேர்தலில் ஈழ மக்கள் சனநாயகக் கூட்டணியை உள்ளடக்கிய ஐக்கிய மக்கள் சுதந்திரக் கூட்டணி பெரும்பான்மை இடங்களைப் பெற்றதனால் மாநகர முதல்வரானார். 2009 செப்டெம்பர் முதலாம் தேதி. சபையின் 23வது முதல்வராகப் பதவியேற்றுக்கொண்ட அவர் 2014 ஆகத்து மாதம் சபை கலைக்கப்படும் வரை பதவியில் இருந்தார்.\n\nSection::::தொழில்.\nயோகேஸ்வரி ஒரு கல்வியாளர். யாழ்ப்பாணம், கிளிநொச்சி ஆகிய மாவட்டங்களிலும், கொழும்பிலும் ஆசிரியராகவும் அதிபராகவும் 28 ஆண்டுகள் பணியாற்றினார். அமைச்சுகளில் உயர் பதவிகளையும் இவர் வகித்துள்ளார்.\n"}
{"id": "315355", "url": "https://ta.wikipedia.org/wiki?curid=315355", "title": "யாழ்ப்பாண முதல்வர்களின் பட்டியல்", "text": "யாழ்ப்பாண முதல்வர்களின் பட்டியல்\n\nயாழ்ப்பாண முதல்வர் (\"Mayor of Jaffna\") என்பவர் இலங்கையின் யாழ்ப்பாண நகரின் உள்ளூராட்சி அமைப்பான யாழ்ப்பாண மாநகரசபையின் தலைவராவார்.\n"}
{"id": "315358", "url": "https://ta.wikipedia.org/wiki?curid=315358", "title": "உலக சைவ உணவு நாள்", "text": "உலக சைவ உணவு நாள்\n\nஉலக சைவ உணவாளர்கள் நாள் அல்லது உலக சைவ உணவு நாள் (\"World Vegetarian Day\") என்பது ஒவ்வோர் ஆண்டும் அக்டோபர் 1 ஆம் நாளில், உலகம் முழுவதும் அனுசரிக்கப்படுகிறது. இது, 1977 இல் வட அமெரிக்க சைவ உணவு சமூகத்தால் முன்மொழியப்பட்டு, 1978 இல் பன்னாட்டு சைவ உணவாளர் ஒன்றியத்தால் அங்கீகரிக்கப்பட்ட ஒரு-நாள் கொண்டாட்டமாகும். மகிழ்ச்சி, கருணை மற்றும் சைவ உணவு வாழ்வை மேம்படுத்தும் நோக்கில் இத்தினம் கொண்டாடப்படுகிறது.\n\n"}
{"id": "315359", "url": "https://ta.wikipedia.org/wiki?curid=315359", "title": "குரோமேட்டு எசுத்தர்", "text": "குரோமேட்டு எசுத்தர்\n\nகுரோமேட்டு எசுத்தர் \"(chromate ester)\" என்பது குரோமியம் அணு +6 என்ற ஆக்சிசனேற்ற நிலையில் ஆக்சிசன் பிணைவு வழியாக கார்பன் அணுவுடன் இணைந்துள்ள ஒரு வேதியியல் அமைப்புச் சேர்மமாகும். குரோமியம் மட்டும் குரோமேட்டு அமைப்பைப் பெற்று அதனுடன் பல ஆக்சிசன் அணுக்கள் இணைக்கப்பட்டுள்ளன. Cr–O–C என்ற கட்டமைப்பால், எசுத்தர் வேதிவினைக் குழுவின் கட்டமைப்புடன் குரோமேட்டு எசுத்தர் ஒத்துள்ளாதாகக் கருதப்படுகிறது. குரோமியம் குளோரைடு அணைவுகள், CrO3 மற்றும் நீரிய குரோமேட்டு அயனிகள் போன்ற குரோமியம்(VI) உலோகச் சேர்மங்கள் ஒடுக்கஏற்ற வினைகளில் ஈடுபட்டு குரோமேட்டு அமைப்பிலான குரோமியம்(VI) அணுக்களை வெளியிடுகின்றன. பிரிடினியம் டைகுரோமேட்டு அல்லது பிரிடினியம் குளோரோகுரோமேட்டால் நிகழும் ஆக்சிசனேற்ற வினை போன்ற யோன்சு ஆக்சிசனேற்ற வினையில் இக்குரோமேட்டு எசுத்தர்கள் முக்கிய செயல்திறன் மிக்க இடைநிலைகளாக செயல்படுகின்றன. அல்லைல் ஆல்ககாலின் குரோமேட்டு எசுத்தர்கள், முறையான [3,3]- சிக்மா மின்னனு நகர்வு வழியாக சமபடியாக்கம் மூலம் ஈனோன் விளைபொருட்களாக மறுசீராக்கம் அடைகின்றன .\n\nதனித்துப் பிரித்தெடுக்க வல்ல குரோமேட்டு எசுத்தருக்கு உதாரணம்: (CH3)3CO)2CrO2. ஆகும் \n"}
{"id": "315360", "url": "https://ta.wikipedia.org/wiki?curid=315360", "title": "விடுதலை நாள் (சைப்பிரசு)", "text": "விடுதலை நாள் (சைப்பிரசு)\n\nசைப்பிரசு சுதந்திர தினம் அல்லது சைப்பிரசு விடுதலை நாள் (\"Independence Day (Cyprus\"); இது ஒவ்வொரு ஆண்டும் அக்டோபர் 1 ஆம் நாள் அனுசரிக்கப்படுகிறது. இந்நாளை அந்நாட்டு பள்ளிகளும், இராணுவமும் அணிவகுத்து பெருமளவில் திருவிழாவாக கொண்டாடுகிறது. சைப்பிரசு, 4 ஆண்டுகால யுத்தத்தின் முடிவில், 1960 ஆம் ஆண்டில் பிரிட்டிஷ் ஆட்சியிலிருந்து விடுதலை அடைந்தது. தனி சுதந்திர நாடானதை குறிக்கும் வகையில், இந்த நாளை அரசு விடுமுறையாக அறிவித்து நாடு முழுவதும் ஆண்டுதோறும் தேசியக் கொடியேற்றத்துடன் கொண்டாடப்பட்டு வருகிறது.\n"}
{"id": "315361", "url": "https://ta.wikipedia.org/wiki?curid=315361", "title": "டி. பாலசுப்பிரமணியம்", "text": "டி. பாலசுப்பிரமணியம்\n\nடி. பாலசுப்பிரமணியம் (\"T. Balasubramaniam\") தமிழ்த் திரைப்பட நடிகராவார். ஒரு எழுத்தாளராகவும் தமிழ்த் திரையுலகில் பங்களித்தார். பொன்னி திரைப்படத்தின் வசனம் எழுதுவதில் இவரின் பங்கும் இருந்தது. இந்தத் திரைப்படத்திற்காக சில பாடல்களையும் எழுதியிருந்தார்.\n\nSection::::வாழ்க்கைக் குறிப்பு.\nதமிழை தாய்மொழியாகக் கொண்ட டி. பாலசுப்பிரமணியம் இராயபுரம் ஆரம்பப் பள்ளியில் 4-ஆம் வகுப்பு வரை படித்தார். குடும்ப வறுமை காரணமாக தகப்பனார் அவரது சகோதரர் வசிக்கும் ஜனாவரத்தில் சென்று வசித்து வந்தார். தாயாரும், பாட்டியாரும் முதலில் ஜார்ஜ் டவுனிலும், பின்னர் இராயபுரத்திலும் வசித்து வந்தனர். இங்கு தெலுங்கு பேசும் குடும்பங்கள் இருந்ததால், தெலுங்கை ஓரளவு பேசக் கற்றுக் கொண்டார். பாலசுப்பிரமணியத்திற்கு ஒன்பதரை வயதாகும் போதே தந்தை காலமானார். இதனால் பாலசுப்பிரமணியம் மீது குடும்ப சுமை வீழ்ந்தது. சிறு தொழில் செய்ய வேண்டிய அவசியம் ஏற்பட்டது. தோல்கிடங்கு, பூட்டுப்பட்டரை, மளிகைக் கடை, என சில இடங்களில் பணியாற்றினார். அதன் பின்னர் காப்பீட்டு நிறுவனம் ஒன்றில் மாதம் ஏழு ரூபாய் சம்பளத்தில் வேலையில் அமர்ந்தார். சில காலத்தில் அங்கிருந்து விலக்கப்பட்டார். தந்தை பூசை செய்து வந்த பிள்ளையார் கோவிலில் பூசை செய்யும் பணி கிடைத்தது.\n\nSection::::நாடகங்களில் நடிப்பு.\nஇந்நிலையில், ஜகன்னாதய்யரின் மதுரை பாலமீன ரஞ்சனி சங்கீத சபையார் சென்னையில் நாடகங்கள் நடத்தி வந்தனர். அவர்களின் நாடகம் ஒன்றை தாயாருடன் சென்று பார்த்தார். அக்கம்பனியில் சேர்ந்து நாடகம் நடிக்கும் ஆசை இவருக்கு ஏற்பட்டது. தாயாரின் அனுமதியுடன் கம்பனியில் சேர்ந்தார். அக்கம்பனியில் அப்போது கே. சாரங்கபாணி, பி. டி. சம்பந்தம் போன்ற பலர் நடித்து வந்தனர். ஐந்தாண்டுகள் அக்கம்பனியில் சிறு சிறு பாத்திரங்களில் நடித்து வந்தார். ஜகன்னாதய்யருடன் ஏற்பட்ட சிறு தகராறில் சில நடிகர்கள் அங்கிருந்து விலக நேரிட்டது. அதில் பாலசுப்பிரமணியமும் ஒருவர்.\n\nபின்னர் சென்னையில் வி. எஸ். சுந்தரேச ஐயர் எஸ்பிளனேட் அரங்கில் நாடகங்கள் நடத்த ஆரம்பித்த போது, நண்பர் ஒருவரின் உதவியால் அந்தக் கம்பனியில் உபநடிகனாகச் சேர்ந்தார். அதன் பிறகு ராவண கோவிந்தசாமி நாயுடு, மனமோகன அரங்கசாமி நாயுடு ஆகியோரின் நாடகக் கம்பனிகளில் பணியாற்றினார். 1929 முதல் 1931 வரை டி. பி. பொன்னுசாமிப் பிள்ளை என்பவரின் நாடகக் கம்பனியில் பணியாற்றினார். அக்கம்பனியில் அப்போது கே. ஆர். ராமசாமி, டி. ஆர். மகாலிங்கம் ஆகியோரும் நடித்து வந்தனர். இவர்களுடன் நடித்த \"பம்பாய் மெயில்\" நாடகம் அப்போது பிரபலமானது. 'இக்கம்பனியில் நடித்துக் கொண்டிருந்த போது 30வது அகவையில் திருமணம் நடந்தது. பாலசுப்பிரமணியம் சேலத்தில் நடித்துக் கொண்டிருந்த போது மனைவி நோய்வாய்ப்பட்டு இறந்து விட்டார். அதன் பின்னர் திரைப்பட நடிகையான ஜி. சரஸ்வதியை திருமணம் புரிந்து கொண்டார். சரஸ்வதி மனோன்மணி உட்பட சில திரைப்படங்களில் நடித்துள்ளார். இவர்களுக்கு பசுபதி என்ற மகன் உள்ளார்.\n\nSection::::திரைப்படங்களில் நடிப்பு.\nடி. பாலசுப்பிரமணியம் பூலோக ரம்பை மூலம் திரைப்படங்களில் நடிக்க ஆரம்பித்தார். குபேர குசேலா திரைப்படத்தில் குபேரனாக நடித்தார். தொடர்ந்து கங்காவதார், பிரபாவதி, கிருஷ்ணன் தூது, கண்ணகி, மகாமாயா, ஜகதலப் பிரதாபன், சிவகவி, பூம்பாவை, உதயணன், என் மகன், வித்யாபதி, கன்னிகா, பைத்தியக்காரன், சிட்டாடலின் ஞானசௌந்தரி, அபிமன்யு, வேலைக்காரி, கிருஷ்ண பக்தி போன்ற திரைப்படங்களில் தோன்றினார்.\n\n"}
{"id": "315364", "url": "https://ta.wikipedia.org/wiki?curid=315364", "title": "வியாகுல அன்னை", "text": "வியாகுல அன்னை\n\nவியாகுல அன்னை என்பது கன்னி மரியாவுக்கு அளிக்கப்படும் பெயர்களில் ஒன்றாகும். மரியா தன் வாழ்வில் பட்ட துயரங்களின் நினைவாக இப்பெயர் வழங்கப்படுகின்றது. வியாகுல அன்னையாக கத்தோலிக்க கலையில் மரியா அதிகம் சித்தரிக்கப்படுகிறார். \n\nமரியாவின் ஏழு வியாகுலங்களை தியானிக்கும் பழக்கம் கத்தோலிக்க திருச்சபையில் உள்ளது. பொதுவாக கத்தோலிக்க கலையில் வியாகுல அன்னையை துயரத்துடனும், கண்ணீருடனும் காட்சிப்படுத்துவர். ஏழு வாள் அவரது இதயத்தை ஊடுருவி இரத்தம் கொட்டுவது போலவும் சித்தரிப்பது வழக்கம். சிமியோனின் இறைவாக்கின் அடிப்படையில் இப்பக்தி முயற்சி துவங்கியது. வியாகுல அன்னை ஜெபமாலை, வியாகுல அன்னை மன்றாட்டுமாலை முதலியன இப்பத்திமுயற்சிகளில் அடங்கும்.\n\n\"தூய மரியாவின் துயரங்கள்\" என்னும் பெயரில் மரியாவுக்கு கத்தோலிக்க திருச்சபையில் 15 செப்டம்பரில் விழா எடுக்கப்படுகின்றது.\n\nSection::::மரியாவின் ஏழு துயரங்கள்.\nஇவை துயர மறைபொருள்களிலிருந்து வேறுபட்டதாகும்.\n\nஇவை ஒவ்வொன்றின் நினைவாக தினமும் ஒரு கிறித்து கற்பித்த செபம் மற்றும் ஏழு கிறித்து கற்பித்த செபம் செபிப்பது கத்தோலிக்கரிடையே வழக்கமாகும்.\n"}
{"id": "315370", "url": "https://ta.wikipedia.org/wiki?curid=315370", "title": "கே தொலைக்காட்சி", "text": "கே தொலைக்காட்சி\n\nகே தொலைக்காட்சி அல்லது கே டி.வி. (KTV) சன் குழுமத்தின் மற்றுமொரு 24 மணி நேர தொலைக்காட்சியாகும். இந்தத் தொலைக்காட்சியில் தமிழ்த் திரைப்படங்கள் மற்றும் ஆங்கில மொழிமாற்று திரைப்படங்கள் ஒளிப்பரப்பாகும்.\n\nSection::::தொடக்கம்.\nஇந்தத் தொலைக்காட்சி 22 அக்டோபர் 2001இல் தொடங்கப்பட்டது. சன் குழுமத்தின் நிறுவனர் கலாநிதி மாறனால் தொடங்கப்பட்டது இந்த கே டி.வி. \n\nSection::::பெயர்.\nகே டி.வி எனும் பெயரில் கே என்பது கொண்டாட்டத்தைக் குறிக்கிறது.\n\nSection::::கே டி.வி.யின் உயர் வரையறைத் தொலைக்காட்சி.\nகே டி.வியின் உயர் வரையறை அலைவரிசையின் (HD Channel) ஒளிபரப்பு 11 டிசம்பர் 2011 முதல் தொடங்கப்பட்டு ஒளிபரப்பப்பட்டு வருகிறது. \n\nSection::::ஒளிப்பரப்பாகும் நிகழ்ச்சிகள்.\nதினமும் காலை 7.00 மணிக்கு ஒளிப்பரப்பாகும் படம் \"மார்னிங்க் ஷோ\" என்ற பெயரிலும் மதியம் 1.00மணிக்கு ஒளிப்பரப்பாகும் படம் \"மேட்னீ ஷோ\" என்ற பெயரிலும் 4.30 மணிக்கு ஒளிப்பரப்பாகும் படம் \"இவினிங்க் ஷோ\" என்ற பெயரிலும் ஒளிப்பரப்பாகுகிறது.வெள்ளிக்கிழமை இரவில் ஒளிப்பரப்பாகும் படம் வெள்ளி சுப்பர்ஹிட் இரவுக் காட்சி என நிகழ்ச்சிகள் பல பெயர்களுடன் அழைக்கப்படுகிறது. \n\nSection::::கே டி.வி. படங்கள்.\nகே டி.வி.யை உருவாக்கியப்பொழுது சன் குழுமத்திடம் 5000-இற்கும் மேற்பட்ட படங்கள் ஒளிபரப்புக்கு இருந்தன.\n\n"}
{"id": "315403", "url": "https://ta.wikipedia.org/wiki?curid=315403", "title": "பெத்சாயிதாவின் பார்வையற்றவர்", "text": "பெத்சாயிதாவின் பார்வையற்றவர்\n\nபெத்சாயிதாவின் பார்வையற்றவர் என்பவர் இயேசுவின் செய்த புதுமையினால் கண் பார்வை பெற்ற ஒருவர் ஆவார். இவரைப்பற்றிய குறிப்பு மாற்கு 8:22-26இல் மட்டுமே உள்ளது. \n\nமாற்கு நற்செய்தியின்படி இயேசு கிறித்து கலிலேயாவில் உள்ள பெத்சாய்தா என்னும் ஊருக்கு வந்த போது சிலர் பார்வையற்ற ஒருவரை இயேசுவிடம் கொண்டுவந்து, அவரைத் குணமாக்க வேண்டினர். இயேசு பார்வையற்றவரது கையைப் பிடித்து ஊருக்கு வெளியே அழைத்துச் சென்று அவருடைய விழிகளில் உமிழ்ந்து கைகளை அவர்மேல் வைத்து, “ஏதாவது தெரிகிறதா?” என்று கேட்டார். பார்வையற்றவர் நிமிர்ந்து பார்த்து, “மனிதரைப் பார்க்கிறேன். அவர்கள் மரங்களைப் போலத் தோன்றுகிறார்கள். ஆனால் நடக்கிறார்கள்” என்று சொன்னார். இயேசு மீண்டும் தம் கைகளை அவருடைய கண்களின்மீது வைத்தார். அப்போது அவர் நலமடைந்து முழுப் பார்வை பெற்று அனைத்தையும் தெளிவாகக் கண்டார். எனக் குறிக்கின்றது. \n\n"}
{"id": "315404", "url": "https://ta.wikipedia.org/wiki?curid=315404", "title": "ஊட்ரோ வில்சன்", "text": "ஊட்ரோ வில்சன்\n\nஊட்ரோ வில்சன் (\"Woodrow Wilson\", டிசம்பர் 28, 1856- பிப்பிரவரி 3, 1924) அமெரிக்காவின் 28ஆவது ஜனாதிபதி ஆவார். இவர் வர்ஜினியா மாநிலத்தைச் சேர்ந்த ஸ்டான்டான் எனும் ஊரில் பிறந்தார். இவர் ஜான் ஹோப்கின் பல்கலைக்கழகத்தில் படித்தார். ஊட்ரோ வில்சன் நியு ஜெர்ஸி மாநிலத்தின் 34ஆவது ஆளுநராகவும் பணி புரிந்தார்.\n\nSection::::இளமைப் பருவம்.\nவில்சன் டிசம்பர் 28, 1856ல் வர்ஜினியா மாநிலத்தைச் சேர்ந்த ஸ்டான்டான் எனும் ஊரில் பிறந்தார். இவர் பெற்றோர் ஜோசப் ரகல்ஸ் வில்சன் மற்றும் ஜெஸ்ஸி ஜேனட் ஆவர். 1876ல் ஜனநாயக கட்சியின் வேட்பாளரான சாமுவேல்.ஜே.டில்டென்னுக்கு ஆதரவு தெரிவித்தார். இவர் 1883 முதல் ஜான் ஹோப்கின் பல்கலைக்கழகத்தில் படித்தார்.\n\nSection::::பதவிகள்.\nவில்சன் 1862ல் இல்லினாய்ஸ் பல்கலைக்கழகத்தின் முதல்வராகப் பணியாற்றினார்.\n1901ல் வர்ஜினியா பல்கலைக்கழகத்தின் முதல்வராகப் பணியாற்றினார்.\nநியு ஜெர்ஸியின் ஆளுநர் தேர்தலில் 650,000 வாக்குகள் வித்தியாசத்தில் தன்னை எதிர்த்து போட்டியிட்ட குடியரசு கட்சி வேட்பாளர் விவியன் லூயிசை தோற்கடித்து ஆளுநரானார்.\n1912 அமெரிக்க ஜனாதிபதி தேர்தலில் 40 மாநிலத்தில் இருந்து 435 வாக்குகள் பெற்று ஜனாதிபதியானார் வில்சன். மீண்டும் 1916லும் வெற்றி பெற்று இரண்டாம் முறையாக அமெரிக்காவின் ஜனாதிபதியானார். இவரது பதவிக்காலம் 1913-1921.\n\nSection::::மரணம்.\nஊட்ரோ வில்சன் பிப்ரவரி 3, 1924ல் இருதய நோயால் பாதிக்கப்பட்டு மரணமடைந்தார்.\n\n"}
{"id": "315408", "url": "https://ta.wikipedia.org/wiki?curid=315408", "title": "முசிறி சந்திரமௌலீசுவரர் கோயில்", "text": "முசிறி சந்திரமௌலீசுவரர் கோயில்\n\nமுசிறி சந்திரமௌலீசுவரர் கோயில் என்பது திருச்சிராப்பள்ளி மாவட்டம் முசிறியில் அமைந்துள்ள சிவாலயம் ஆகும். இச்சிவாலயத்தின் மூலவர் சந்திரமௌலீசுவரர் என்றும், அம்பாள் கற்பூரவள்ளியம்மன் என்று அழைக்கப்படுகிறார்.\n\nசிவபெருமானை சந்திரன் வந்து வழிபட்டமையால், மூலவரை சந்திரமௌலீசுவரர் என்று அழைக்கின்றனர்.\n\nSection::::சன்னதிகள்.\nவீரபத்திரர் சிலை மகாமண்டபத்தில் அமைந்துள்ளது. கருவறைக்கு முன்னுள்ள மகாமண்டபத்தில் ஒரு அழகிய பெண் சிலை இறைவனை வணங்குவதைப் போல அமைந்துள்ளது. நவக்கிரக சன்னதி, சனீசுவரன், பைரவர், நால்வர் சன்னதி, கன்னி விநாயகர், வள்ளி தெய்வானை உடனுறை ஆறுமுகப்பெருமான் மற்றும் காசிவிசுவநாதர் சன்னதிகள் உள்ளன.\n\nSection::::விழாக்கள்.\nபைரவர் சன்னதியில் அஷ்டமி தினத்தில் சிறப்பு பூசைகள் நடைபெறுகின்றன. பைரவருக்கு பால், தயிர், தேன், இளநீர் மற்றும் வாசனைத் திரவியங்கள் ஆகியவற்றால் அபிசேகங்கள் செய்யப்பட்டு மிளகுசாதம், தயிர் சாதம் படைக்கப்படுகின்றன. வெண்பூசணி மற்றும் தேங்காய் மூடிகளில் வேப்ப எண்ணெய் வைத்து விளக்குகள் போட்டு பக்தர்கள் வழிபடுகின்றனர்.\nSection::::துவாரபாலகர்கள்.\nஇச்சிவாலயத்தில் உய்யக்கொண்டார் மற்றும் ஆட்கொண்டார் ஆகியோர்கள் துவாரபாலகர்களாக உள்ளார்கள்.\n"}
{"id": "315410", "url": "https://ta.wikipedia.org/wiki?curid=315410", "title": "சீனிவாசநல்லூர் குரங்குநாதர் கோயில்", "text": "சீனிவாசநல்லூர் குரங்குநாதர் கோயில்\n\nசீனிவாசநல்லூர் குரங்குநாதர் கோயில் என்பது திருச்சிராப்பள்ளி மாவட்டத்திலுள்ள சிவாலயம் ஆகும். இச்சிவாலயம் தற்போது தொல்லியல் துறையின் கட்டுப்பாட்டில் உள்ளது. கோயில் மக்களின் வழிபாட்டில் இல்லாமல் உள்ளது. இச்சிவாலயத்தினை ஜினாலயம் என்று குறிப்பிடுகின்றனர்.\n\nதஞ்சையை தலைநகராகக் கொண்டு ஆட்சி செய்த ஆதித்த சோழன் காலத்தில் கட்டப்பட்ட கற்றளி கோயிலாகும். இக்கோயிலானது பிற்காலச் சோழர்களின் கட்டிடக் கலைத்திறனுக்கு சான்றாக அமைந்துள்ளது.\n"}
{"id": "315412", "url": "https://ta.wikipedia.org/wiki?curid=315412", "title": "சல்லேகனை", "text": "சல்லேகனை\n\nசல்லேகனை அல்லது ஸல்லேகனை (சாந்தாரா, சாமடி மரணம், சன்யாசன மரணம் போன்ற வேறு பெயர்களும் உள்ளன.) (Sallekhanā ( அல்லது Santhara, Samadhi-marana, Sanyasana-marana) என்பது சைன சமயத்தவர் வீடுபேறு அடைவதற்காக உண்ணா நோம்பிருந்து உயிர்விடுவதைக் குறிக்கும். சல்லேகனை என்ற சொல்லின் பொருள் மெலிந்துபோதல் என்பதாகும் இந்த உறுதி எடுத்தவர்கள் படிப்படியாக உணவு மற்றும் நீர் உட்கொள்ளுவதைக் குறைத்து உடல் மெலிந்து அதன் வழியாக அவர்கள் தங்களின் உயிரைத் துறப்பதால் இப்பெயர் ஏற்பட்டது. இதை பெரும்பாலும் சைனத் துறவிகள் அனுசரிப்பர். சல்லேகனை உறுதியை துறவி அல்லாத சாதாரண வாழ்க்கை வாழ்பவர்களையும் அனுசரிக்க மதம் அனுமதிக்கிறது, அதாவது முதுமை, தீரா நோய் அல்லது வாழ விருப்பம் அற்றவர்கள் இதை மேற்கொள்கின்றனர். இது சைன சமூகத்தின் உறுப்பினர்கள் மத்தியில் மிகவும் மரியாதைக்குரிய செயலாக உள்ளது. இந்தியாவில் ஆண்டுதோறும் 250 முதல் 500 பேர்வரை இப்படி உயிர் துறக்கின்றனர். ஒருவர் சந்தாரா சடங்கில் இறங்கினால் அது பற்றிப் பத்திரிகைகளில் விளம்பரம் கொடுத்து அனைவரையும் வந்து இறப்பைத் தரிசிக்க அழைக்கிறார்கள். சுற்றிலும் நூற்றுக்கணக்கானோர் மந்திரங்கள் ஓதியபடி பார்த்திருக்க இந்த மரணங்கள் நிகழ்கின்றன.\n\nசைன நூல்களின்படி, சல்லேகனை அகிம்சை நடவடிக்கைஎனவும், இவ்வாறு இறந்துபோவதை தற்கொலையல்ல என்று சைனர்கள் நம்பினார்கள். இதனை வாமனமுனிவர் நீலகேசி எனும் நூலில் பதிவு செய்துள்ளார். இந்த செயலை ஒரு நபர் கவனித்து வருவார். இந்த செயலானது வடக்கிருத்தலுக்கு ஒப்பானது என்றாலும் சைன சமயத்தவர் மட்டுமே கடைபிடிக்க பல்வேறு நெறிமுறைகள் வகுக்கப்பட்டிருக்கின்றன. தமிழகத்தில் பரவலாக இருந்த வடக்கிருத்தல் சைன சமயத்தின் இந்த சல்லேகனையிலிருந்தே தோன்றியது என்று நம்பிக்கையுள்ளது.\n\nசைன சமயத்தின் பெரியவர்கள் வடக்கே வாழ்ந்து மறைந்தவர்கள் என்பதால், அச்சமயத்தினை சார்ந்தவர்கள் வடக்கு திசையை புண்ணியத் திசை என்று கருதினார்கள். அதனால் இந்த சல்லேகனையில் வடக்கு நோக்கி அமர்ந்து உண்ணா நோம்பிருப்பதால், இந்த செயலை கடைபிடிக்கும் பிற சமயத்தவர்கள் வடக்கிருத்தல் என்று அழைத்துள்ளனர்.\n\n\nSection::::எதிர்ப்பு.\nசல்லேகனை தற்கொலைக்கு ஒப்பானது என பௌத்தம் சாடுகிறது. இதனை பௌத்த காவியமான குண்டலகேசி பதிவு செய்துள்ளது.\n2015, ஆண்டு இராசத்தான் உயர்நீதி மன்றம் இச்செயலை ஒரு தற்கொலை செயல் என்று தடை செய்தது. இதற்கு சைனர்கள் மத்தியில் எதிர்ப்பு எழுந்தது. 2015 ஆகத்து 31 அன்று, இந்திய உச்ச நீதிமன்றம் இந்த ஆணையை நிறுத்திவைத்து தடையை நீக்கியது.\n"}
{"id": "315422", "url": "https://ta.wikipedia.org/wiki?curid=315422", "title": "கயா (விண்கலம்)", "text": "கயா (விண்கலம்)\n\nகயா (ஆங்கிலத்தில் Gaia) ஐரோப்பிய விண்வெளி நிறுவனத்தால் (ESA ) வடிவமைக்கப்பட்ட வானியலுக்கான விண்வெளி ஆய்வுக்கலம். இத்திட்டத்தின் நோக்கம் ஒரு பில்லியன் வானியல் பொருட்களை உள்ளடக்கி மிக பிரமாண்ட முப்பரிமாண அட்டவணையோன்றை உருவாக்குவது. வானியல் பொருட்களில் முக்கியமாக நட்சத்திரங்கள், கிரகங்கள், அத்துடன் வால்மீன்கள், சிறுகோள்கள், துடிப்பண்டம் மற்றும் இன்னபல வானியல் பொருட்கள். கயா விண்கலம் ஒவ்வொரு நட்சத்திரனையும் 70 தடவைகள் 5 ஆண்டு காலப்பகுதியில் அவதானித்து அவற்றின் பால் வழி சார்பான இயக்கத்தை துல்லியமாக அளவிடும். அத்துடன் கயா சூரிய குடும்பத்திற்கு வெளியேயுள்ள வியாழன் போன்ற பல ஆயிரம் கிரகங்களையும், 500 000 துடிப்பண்டங்களையும், சூரிய குடும்பத்திலுள்ள பல ஆயிரம் சிறுகோள்கள் வால்மீன்கள் கண்டறியும்.\n\nகயா 2013 டிசம்பர் 19 சோயுஸ் ராக்கெட் மூலம் விண்ணுக்கு ஏவப்பட்டது. இது தற்போது சூரியன்-பூமி L2 லெக்ராஞ்சியப் புள்ளியை சுற்றி செயட்படுகிறது.\n\nகயா என்ற பெயர் ஆங்கிலத்தில் \"வானியற்பியலுக்கான அகில வானளவையியல் குறுக்கீட்டுமானம்” என்பதின் குறுக்கமாகும், இது இத்திட்டத்தில் பயன்படுத்தப்படவிருந்த ஒளியியல் குறுக்கீட்டுமண தொழில்நுட்பத்தை பிரதிபலிப்பு. திட்டத்தை நடைமுறை படுத்தும்போது வேறு தொழில்நுட்ப முறைகள் அடையாளங்காணப்பட்டது, எனினும் திட்டத்தின் தொடர்ச்சிக்காக கயா என்ற பெயர் தொடர்ந்தது.\n"}
{"id": "315426", "url": "https://ta.wikipedia.org/wiki?curid=315426", "title": "கே. எஸ். அங்கமுத்து", "text": "கே. எஸ். அங்கமுத்து\n\nகே. எஸ். அங்கமுத்து (1914 - 1994) தமிழ்த் திரைப்பட நகைச்சுவை நடிகையாவார். தமிழ்த் திரைப்படங்களின் முதல் நகைச்சுவை நடிகையாக இவர் கருதப்படுகிறார். ஏறத்தாழ 50 ஆண்டுகளுக்கு மேலாக தமிழ்த் திரைப்படங்களில் நடித்தார்.\n\nSection::::பிறப்பும், ஆரம்பகால வாழ்க்கையும்.\nஅங்கமுத்து 1914ஆம் ஆண்டு நாகப்பட்டினத்தில் பிறந்தவர். பெற்றோர்: எத்திராஜுலு நாயுடு - ஜீவரத்தினம். அங்கமுத்துவிற்கு 5 வயது இருக்கும்போது அவருடைய குடும்பம் சென்னைக்குக் குடிபெயர்ந்தது. \n\nSection::::நாடகத்துறைப் பங்களிப்புகள்.\nஅங்கமுத்துவின் ஏழு வயதில் தந்தையும், சில ஆண்டுகள் கழித்து தாயும் காலமானதால் ஏழாம் வகுப்புடன் படிப்பு தடைப்பட்டது. சண்முகம் செட்டியார் என்பவர் இவரை வேலூர் நாயர் கம்பெனியில் சேர உதவி செய்தார். சில மாதங்களுக்குப் பிறகு தஞ்சை கோவிந்தன் கம்பெனியில் சேர்ந்த அங்கமுத்து, திருடன் வேடமேற்று நாடகங்களில் நடித்தார். பின்னர் ரங்கசுவாமி நாயுடு கம்பெனியின் சார்பாக மலேசியா சென்றார்.\n\nசில ஆண்டுகள் கழித்து பி. எஸ். ரத்னபாய் - பி. எஸ். சரஸ்வதிபாய் சகோதரிகள் நடத்திவந்த நாடகக் கம்பெனியில் இணைந்தார். எஸ். ஜி. கிட்டப்பா, எம்.கே. தியாகராக பாகவதர், கே. பி. சுந்தராம்பாள் போன்றவர்களுடன் நடித்ததால் இரசிகர்களிடத்து அங்கமுத்து நன்கு அறியப்பட்டார்.\n\nSection::::திரைத்துறைப் பங்களிப்புகள்.\n1933 ஆம் ஆண்டு தயாரிக்கப்பட்ட நந்தனார் திரைப்படத்தில் நடிக்க அங்கமுத்துவிற்கு வாய்ப்பு கிடைத்தாலும், அவர் சென்னையில் ஒரு நாடகத்தில் நடித்துக் கொண்டிருந்ததால் இத்திரைப்படத்தில் நடிக்கவில்லை. 1934ஆம் ஆண்டு ரத்னபாய் - சரஸ்வதிபாய் சகோதரிகள் தயாரித்த பாமா விஜயம் படத்தில் அங்கமுத்து நடித்தார். \n\n1940, 1950 காலகட்டங்களில் பல திரைப்படங்களில் அங்கமுத்து நடித்தார். சிவாஜி கணேசன் அறிமுகமான பராசக்தி, ஏவிஎம்மின் முதல் படமான ரத்னாவளி ஆகியவற்றில் அங்கமுத்து நடித்திருந்தார். இவர் நடித்த கடைசித் திரைப்படம் குப்பத்து ராஜா ஆகும்.\n\nதிரைப்படப் படப்பிடிப்புக்கு வில்லு வண்டியில் வரும் வழக்கத்தை 1960கள் வரை அங்கமுத்து கொண்டிருந்தார்.\n\n\nSection::::பிற்கால வாழ்க்கை.\nஅங்கமுத்து திருமணம் செய்துகொள்ளவில்லை. தனது இறுதிக் காலத்தில் பொருளாதார நெருக்கடிக்கு உள்ளான இவர் 1994ஆம் ஆண்டு காலமானார். \n"}
{"id": "315433", "url": "https://ta.wikipedia.org/wiki?curid=315433", "title": "சிதறல் பார்வை", "text": "சிதறல் பார்வை\n\nஒரு சிதறல் பார்வை அல்லது உருப்பிறழ்ச்சி (\"Astigmatism (optical systems)\") கொண்ட ஒளியியல் அமைப்பில், வெவ்வேறான குவியங்களைக் கொண்ட கதிர்கள் இரு செங்குத்துத் தளங்களில் பரவுகிறது. சிலுவை வடிவை உருவாக்க, உருப்பிறழ்ச்சியுடைய ஒளியியல் அமைப்புப் பயன்படுத்தப்படும்போது, கிடைக்கின்ற சிலுவையின் செங்குத்துக்கோடுகளும் கிடைமட்டக்கோடுகளும் இரு வெவ்வேறான தூரத்தில், கூரிய குவியத்தில் இருக்கும்.\n\n“Astigmatism” என்ற சொல் கிரேக்கம் மொழியில் இருந்து வருகிறது. இந்த சொல்லின் பொருள் பின்வருமாறு உள்ளது:\n\"இல்லாமல்\" என்ற பொருள்படும் ”α” மற்றும் \"ஒரு அடையாளக்குறி, புள்ளி, துளை\" எனப் பொருள்படும் στίγμα (stigma) என்ற இரண்டிலிருந்தும் பெறப்பட்டதாகும். என்பதாகும்.\n\nSection::::சிதறல் பார்வையின் வடிவங்கள்.\nசிதறல்பார்வையில் இரண்டு வேறுபட்ட வடிவங்கள் (வகைகள்) உள்ளன. முதலாவது வகை மூன்றாம்-வரிசை ஒளிப்பிறழ்ச்சியாகும். இது ஒளியச்சிலிருந்து தொலைவிலுள்ள பொருள்களுக்கு ஏற்படுகிறது. ஒளியியல் அமைப்பானது முழுமையாக சமச்சீராக இருப்பினும்கூட இவ்வகைப் பிறழ்ச்சி ஏற்படுகிறது. ஒற்றை அலைநீளம் கொண்ட ஒளி கற்றைகளுக்கும் கூட ஏற்படும் என்பதால் இது பெரும்பாலும் \"ஒற்றைநிறப் பிறழ்ச்சி\" என குறிப்பிடப்படுகிறது.\n\nஒளியியல் அமைப்பு ஒளியின் அச்சுக்கு சமச்சீர் ஆக இல்லாதபோது போது சிதறல் பார்வையின் இரண்டாவது வடிவம் ஏற்படுகிறது. இவ்வகையான பிறழ்ச்சியானது லென்சின் வடிவமைப்பில் உள்ள குறைபாடுகளால் அல்லது உற்பத்தியின்போது பரப்புகளில் ஏற்படும் பிழைகளால் அல்லது ஆக்கக்கூறுகளின் ஒழுங்கின்மையால் நேர்கிறது. பெரும்பாலும் மனிதக் கண்ணானது கருவிழி அல்லது லென்சின் வடிவக் குறைபாடுகளைக் கொண்டிருக்கும் என்பதால் பார்வை அறிவியலிலும் கண் பாதுகாப்பிலும் இந்த பிறழ்ச்சியானது முக்கியமானதாக உள்ளது.\n\nSection::::மூன்றாம் வரிசை சிதறல்பார்வை.\nமூன்றாம்-வரிசை சிதறல்பார்வையின் பகுப்பாய்வில், ஒரு பொருளின் மீதுள்ள ஒரு புள்ளியிலிருந்து புறப்பட்டு இரு சிறப்புத் தளங்களில் பரவும் கதிர்கள் எடுத்துக்கொள்ளப்படுகின்றன. அதில் முதற்தளமானது தொடுதளமாக இருக்கும். இத்தளத்தில் தான் எடுத்துக்கொள்ளப்படும் கதிர்கள் தொடங்கும் புள்ளியும் சமச்சீர் அச்சும் அமையும். இந்தத் தளத்தில் பரவுகின்ற கதிர்கள் ”தொடு கதிர்கள்” (tangential rays) என்று அழைக்கப்படுகின்றன.\n\nஒளியியல் அச்சை உள்ளடக்கிய தளம் நெடுங்கோட்டுத் தளமாகும் (\"meridional\" plane). பரப்புகளாக உள்ளன. பொதுவாக ஆரை-சமச்சீர் ஒளியியல் அமைப்புகளில் நேரும் சிக்கல்களுக்கு, நெடுங்கோட்டுத் தளத்தின்மீது பொருள் புள்ளியைத் தேர்ந்தெடுப்பதன் மூலம், தீர்வு காணலாம்.\n\n"}
{"id": "315441", "url": "https://ta.wikipedia.org/wiki?curid=315441", "title": "ஐதரோபுளோரோவொலிபீன்கள்", "text": "ஐதரோபுளோரோவொலிபீன்கள்\n\nஐதரோபுளோரோவொலிபீன்கள் \"(Hydrofluoroolefins)\" என்பவை ஐதரசன், புளோரின் மற்றும் கார்பன் அணுக்கள் சேர்ந்து உருவாகும் வேதிச்சேர்மங்கள் ஆகும். ஆல்க்கேன் வழிச்சேர்மங்கள் ஐதரோபுளோரோகார்பன்கள் எனப்படுவதைப்போல ஆல்க்கீன் வழிச்சேர்மங்கள் ஐதரோபுளோரோவொலிபீன்கள் எனப்படுகின்றன.\n\nஐதரோபுளோரோகார்பன்களை விட ஆயிரம் மடங்கு குறைவாக ஐதரோபுளோரோவொலிபீன்கள் புவிவெப்பமாதலுக்கு காரணமாகின்றன என்பதால் இவற்றை நான்காம் தலைமுறை குளிர்பதனூட்டிகள் என்கிறார்கள். 2,3,3,3-டெட்ராபுளோரோபுரொப்பீனும், 1,3,3,3- டெட்ராபுளோரோபுரொப்பீனும் நடைமுறையில் குளிர்பதனிகளாகப் பயன்படுத்தப்பட்டு வருகின்றன . 1-குளோரோ-3,3,3-முப்புளோரோபுரொப்பீனை பயன்படுத்துவதற்கான திட்டங்கள் மேம்படுத்தப்பட்டு வருகின்றன \n"}
{"id": "315442", "url": "https://ta.wikipedia.org/wiki?curid=315442", "title": "வாரும் தூய ஆவியே", "text": "வாரும் தூய ஆவியே\n\nவாரும் தூய ஆவியே என்பது கத்தோலிக்க திருச்சபையில் தூய ஆவியாரை நோக்கி சொல்லப்படும் செபமாகும். கத்தோலிக்க திருச்சபையின் மறைக்கல்விநூல் எண். 2670–2672இல் இச்செபத்தைக்குறித்து விவரிக்கின்றது.\n\n"}
{"id": "315443", "url": "https://ta.wikipedia.org/wiki?curid=315443", "title": "தஞ்சாவூர் குருகுல சஞ்சீவி ஆஞ்சநேயர் கோயில்", "text": "தஞ்சாவூர் குருகுல சஞ்சீவி ஆஞ்சநேயர் கோயில்\n\nதஞ்சாவூர் குருகுல சஞ்சீவி ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் வடக்கு வீதியில் அமைந்துள்ளது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு 88 கோயில்களில் இக்கோயிலும் ஒன்றாகும். இக்கோயில் முன்னர் குருகுல சஞ்சீவி கோயில் என்று அழைக்கப்பட்டுள்ளது.\n\nSection::::அமைப்பு.\nஇக்கோயில் கோபுரம், மூலவர் கருவறை ஆகியவற்றைக் கொண்டு அமைந்துள்ளது. மூலவர் சன்னதிக்கு வலப்புறமாக விநாயகர் உள்ளார்.\n\nSection::::மூலவர்.\nஇக்கோயிலின் மூலவராக சஞ்சீவி ஆஞ்சநேயர் உள்ளார்.\n"}
{"id": "315461", "url": "https://ta.wikipedia.org/wiki?curid=315461", "title": "சாட் ஏரி", "text": "சாட் ஏரி\n\nசாட் ஏரி (பிரெஞ்சு: Lac Tchad) என்பது தோராயமாக 1,350 சதுர கிமீ உடைய ஏரியாகும். இவ்வேரி சகாரா பாலைவனத்தின் எல்லையில் அமைந்துள்ளது. ஆப்பிரிக்காவில் உள்ள இது ஆழம் குறைந்த நிலத்தால் சூழப்பட்ட நன்னீர் ஏரியாகும். இது வடிகால்கள் அற்ற மூடப்பட்ட ஏரியாகும். இந்த ஏரியை சுற்றி சாட், நைசீரியா, நைசர், கேமரூன் ஆகிய நாடுகள் உள்ளன. இதன் பரப்பளவு பல் வேறு காலகட்டங்களில் மாறி மாறி இருந்துள்ளது. 1960 முதல் 1998 வரையான காலங்களில் இவ்வேரி 95% சுருங்கியது. ஆனால் 2007இல் செயற்கோள் மூலம் எடுக்கப்பட்ட படங்கள் முந்தைய ஆண்டுகளை விட ஏரி குறிப்பிடத்தகுந்த அளவு முன்னேறியுள்ளதை காட்டுகிறது. இவ்வேரி இதனை சுற்றியுள்ள 68 மில்லியன் மக்களுக்கு நீர் ஆதாரமாகவும் பொருளாதாரத்தில் சிறப்பு பங்கு வகிப்பதாகவும் உள்ளது. சாட் வடிநிலத்துள்ள பெரிய ஏரி இதுவேயாகும்.\n\nSection::::புவியியல்.\nசாட் ஏரியின் பெரும்பகுதி சாட் நாட்டின் மேற்குப்பகுதியில் உள்ளது. சாரி ஆற்றின் மூலம் இவ்வேரி 90% விழுக்காடு நீரைப் பெறுகிறது சிறு அளவு நீர் நைசர், நைசீரியா எல்லை வழியாக பாயும் யோபே ஆற்றின் மூலம் கிடைக்கிறது. இதன் நீர் அதிக அளவு நீராவியாக வெளியேறினாலும் இது நன்னீர் ஏரியாக உள்ளது. இவ்வேரியின் பாதி சிறு சிறு தீவுகளாக உள்ளது. இதன் எல்லை ஈர புல்வெளி நிலமாகவுள்ளது. \n\nஏரி ஆழம் குறைந்தது. அதிகபட்ட ஆழம் 10.5 மீட்டராகும். ஒவ்வொரு காலங்களிலும் ஏரியின் பரப்பளவு வேறுபடும். கால்வாய், ஆறு என்று இதிலுள்ள நீர் வெளியேற வாய்ப்பற்ற இது மூடப்பட்ட ஏரியாகும். நீர் ஆவியாவதின் வழியாகவும் போடேலே என்ற தூசு புயல் மூலமாகவும் இதன் நீர் வெளியேறுகிறது இடமாறுகிறது.. இதன் காலநிலை ஆண்டின் பெரும்பாலான சமயங்களில் வறண்டதாகும். யூலை முதல் செப்டம்பர் மாதத்தில் சிறிது அளவு மழை இருக்கும்.\n\nSection::::வரலாறு.\nஇந்த ஏரியின் பெயராலயே சாட் நாடு அழைக்கப்படுகிறது. சாட் என்பது உள்ளூர் சொல்லாகும் இதற்கு அகண்ட நீர் அதாவது ஏரி என்று பொருள். இது பழக்கால நிலத்தால் சூழப்பட்ட கடலின் எச்சம். கிமு 5,000 வாக்கில் இருந்த நான்கு பழங்கால ஏரிகளில் இதுவே பெரியதாகும். 1 மில்லியன் சதுர கிமீ பரப்பளவு உடையதாக இருந்ததாக நம்பப்படுகிறது. இது தற்போது உள்ள காசுப்பியன் கடலை விட பெரிதாகும்.மாயோ கெப்பி ஆறு இந்த ஏரியில் தோன்றியதாக கருதப்படுகிறது. பழங்காலத்தில் மாயோ கப்பி ஆறு நைசர் ஆற்றுடனும் இணைந்து அத்திலாந்திக்குப் பெருங்கடலுடன் இவ்வேரியை இணைத்தது . ஆப்பிரிக்க மாண்டீசுகள் சாட் ஏரிப்பகுதிக்கு நீர் வரும் பாதையில் உள்ளதே இதற்கு ஆதாரமாகும்.\n\n1823இல் சாட் ஏரி முதன் முறையாக ஐரோப்பியர்களால் கரையிலிருந்து அளவிடப்பட்டது. அப்போது இதுவே உலகின் மிகப்பெரிய ஏரியாக கருதப்பட்டது. 1851இல் செருமானிய தேடலாய்வாளர் லிபியாவின் திரிப்போலியிலிருந்து சகாரா பாலைவனம் வழியாக படகை ஒட்டகம் மூலம் கொணர்ந்து படகு மூலம் இவ்வேரியை அளவிட்ட முதலாமர் ஆவார். சகாரா பாலைவனத்தை அளவிட்ட பிரித்தானிய அதிகாரி சேம்சு ரிச்சர்ட்சன் இவ்வேரியை அடையும் சில நாட்களுக்கு முன் உயிரை விட்டார்.\n\n1899இல் வின்சன்ட் சர்ச்சில் வெளியிட்ட ஒரு புத்தகத்தில் (\"The River War: An Account of the Reconquest of the Sudan\") சாட் ஏரி சுருங்குவதை குறித்துள்ளார். \n\n"}
{"id": "315467", "url": "https://ta.wikipedia.org/wiki?curid=315467", "title": "நாட்டுப்புற உயிரியல்", "text": "நாட்டுப்புற உயிரியல்\n\nநாட்டுப்புற உயிரியல் அல்லது நாட்டுப்புறவுயிரியல் \"(Folk biology or folkbiology)\" என்பது கரிம உலகத்தை மக்கள் எவ்வாறு வகைப்படுத்துகிறார்கள் மற்றும் அவற்றிற்கான காரணங்களைப் பற்றி உணர்ந்தறியும் கல்வியாகும்.எல்லா இடங்களிலும் மனிதர்கள் தாவரங்கள் மற்றும் விலங்குகளை இனங்கள் போன்ற குழுக்களாக வகைப்படுத்துகின்றனர். பொது இனங்களின் இயல்பு மாறா நிலை பற்றியும் அவற்றில் கரிமச் செயல்முறைகளின் ஆதிக்கம் பற்றியுமான பரிணாம வளர்ச்சிக் கோட்பாடுகளை புரிந்து கொள்வதற்கு நாட்டுப்புற வகைபாடும் அறிவியல் வகைபாடும் உதவுகின்றன. பரிணாம உளவியலின் பயனாக அத்தகைய இயற்கை அமைப்புகள் யாவும் விவாதத்திற்குட்பட்ட, வழமையாக இருக்கின்ற \"மனதின் பழக்கம்,\" என்று கருதப்பட்டாலும், இயற்கையான உலகத்தை அர்த்தமுள்ளதாக்க பயன்படுத்தும் கற்றலை ஊக்குவிக்கும் வகைப்படுத்தலே ஆகும். \n\nSection::::புற இணைப்புகள்.\nScott Atran (1999) Folkbiology (பி.டி.எவ்), in Robert Wilson and Frank Keil, Ed. \"The MIT Encyclopedia of the Cognitive Sciences\", pages 316-317. MIT Press.\n"}
{"id": "315469", "url": "https://ta.wikipedia.org/wiki?curid=315469", "title": "1459", "text": "1459\n\n1459 (MCDLIX) பழைய யூலியன் நாட்காட்டியில் திங்கட்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "315472", "url": "https://ta.wikipedia.org/wiki?curid=315472", "title": "1460", "text": "1460\n\n1460 (MCDLX) பழைய யூலியன் நாட்காட்டியில் செவ்வாய்க்கிழமை ஆரம்பமான ஒரு நெட்டாண்டாகும்.\n\n"}
{"id": "315474", "url": "https://ta.wikipedia.org/wiki?curid=315474", "title": "ஆவடை இரகுநாத தொண்டைமான்", "text": "ஆவடை இரகுநாத தொண்டைமான்\n\nராய ரகுநாத ராய வஜ்ரிடு ராய மண்ணித ராய ஆவடை ரகுநாத தொண்டைமான் (இறப்பு 1661) என்பவர் கறம்பக்குடியைச் சேர்ந்த ஒரு கள்ளர் குறுநிலத் தலைவராவார். இவர் விஜய நகரப் பேரரசின் கூட்டமைப்புக்கு உட்பட்டு இருந்தவராவார்.\n\nSection::::பிறப்பு மற்றும் துவக்கக்கால வாழ்க்கை.\nஆவடை ரகுநாத தொண்டைமான் கறம்பக்குடியில் 17 ஆம் நூற்றாண்டின் துவக்கத்தில் பிறந்தார். இவர் திருமலை தொண்டைமான் என்பவரின் மரபு வழியில் வந்தவர். திருமலை தொண்டாமான் அக்காலத்தில் தொண்டை நாடு அல்லது தொண்டை மண்டலத்தில் இருந்த திருப்பதியில் இருந்து அன்புக்கோயிலில் குடியேறியவர். \n\nSection::::வாழ்க்கை.\nவிசய நகர மன்னர் மூன்றாம் ஸ்ரீரங்க ராஜாவுக்காக 1639 இல் ஆவடி ரகுநாத தொண்டாமான் தற்போதைய புதுக்கோட்டைப் பகுதியை பரவ ராய மரபினரிடமிருந்து கைப்பற்றினார். இதனால் மூன்றாம் ஸ்ரீரங்க ராஜா இவருக்கு ராய ரகுத ராய வஜ்ஜிரடு ராய மன்னிடுராய என்னும் பட்டத்தை அளித்தார். ஆவடி ரகுநாத தொண்டாமான் 1661 இல் இறந்தார். இவருக்குப் பின் இவரது மகன் ரகுநாத ராய தொண்டைமான் பொறுப்புக்கு வந்தார். இந்த மரபினரே புதுக்கோட்டை அரசர்களாவர். \n"}
{"id": "315476", "url": "https://ta.wikipedia.org/wiki?curid=315476", "title": "தீபன் சக்ரவர்த்தி", "text": "தீபன் சக்ரவர்த்தி\n\nதீபன் சக்ரவர்த்தி இந்திய திரைப்படப் பின்னணி பாடகர் ஆவார். இவர் தமிழ் திரையுலகின் முதல் பின்னணிப் பாடகரான இசைத் தென்றல் திருச்சி லோகநாதனின் மகனாவார்.\n\nSection::::இசைப்பயணம்.\nதீபன் சக்ரவர்த்தி தன் இசைப்பயணத்தை 1974 ஆம் ஆண்டு தொடங்கினார். பல்வேறு மேடை நிகழ்ச்சிகளில் பாடி புகழ்பெற்றார். 1975 ஆம் ஆண்டு முதன் முதலாக அகில இந்திய வானொலி நிலையத்தில் பாடுவதற்காக இசையமைப்பாளர் டி. ஆர். பாப்பாவினால் அறிமுகம் செய்யப்பட்டார். அதே வருடம் பொதிகை தொலைக்காட்சியிலும் தஞ்சை வாணன் அறிமுகம் செய்தார். 1978 ஆம் ஆண்டிலிருந்து நிறைய மேடை நிகழ்ச்சிகளில் பல்வேறு நாடுகள் சென்று பாடி வந்தார்.\n\nSection::::நடிப்பு.\nஇவர், 2007 ஆம் ஆண்டில் வெளிவந்த வீரமும் ஈரமும் என்னும் தமிழ் படத்தில் காவல்துறை அதிகாரியாக நடித்துள்ளார்.\n"}
{"id": "315479", "url": "https://ta.wikipedia.org/wiki?curid=315479", "title": "ஆர்க்டிக் பெருஞ்சூறாவளி", "text": "ஆர்க்டிக் பெருஞ்சூறாவளி\n\nஆர்க்டிக் பெருஞ்சூறாவளி \"(Great Arctic Cyclone)\" 2012 ஆம் ஆண்டு ஆகத்து மாதத்தின் முற்பகுதியில் ஆர்க்டிக் பெருங்கடலில் மையங்கொண்ட ஒரு வெப்பமண்டல சேய்மைப்புயல் ஆகும். ஆர்க்டிக் சமுத்திரத்தில் பெரும்பாலும் குளிர் காலத்தில் மட்டும் தோன்றும் இத்தகைய புயல்கள் கோடை காலத்தில் தோன்றுவது மிகவும் அரிதாகும். 1979 ஆம் ஆண்டு தொடங்கிய செயற்கைக் கோள் கண்காணிப்புத் தரவுப் பதிவுகளில் 13 ஆவது வலிமையான புயலாகவும், மிகவும் வலிமையான கோடைக்காலப் புயலாகவும் 2012 ஆம் ஆண்டின் ஆர்க்டிக் பெருஞ்சூறாவளி கருதப்படுகிறது.\n\n2012 ஆம் ஆண்டில் தோன்றிய இந்த ஆர்க்டிக் பெருஞ்சூறாவளியால் கடல் பனிக்கட்டிகள் எதுவும் உருகவில்லை என்றாலும் இப்புயல் விளைவாக ஏற்பட்ட கடல் கொந்தளிப்பு காரணமாக , ஆழ்கடலில் இருந்து மேலே வந்த சூடான உப்புநீர், கடல் பனிக்கட்டிகளின் உருகுதலுக்கு காரணமாக இருக்கலாம் என நம்பப்படுகிறது.\n"}
{"id": "315491", "url": "https://ta.wikipedia.org/wiki?curid=315491", "title": "எஸ். என். சுரேந்தர்", "text": "எஸ். என். சுரேந்தர்\n\n௭ஸ். ௭ன் சுரேந்தர் தமிழ் திரைப்படப் பின்னணிப் பாடகர் மற்றும் பின்னணி பேசும் கலைஞர் ஆவார்.\n"}
{"id": "315495", "url": "https://ta.wikipedia.org/wiki?curid=315495", "title": "சான் மரீனோ அளவுகோல்", "text": "சான் மரீனோ அளவுகோல்\n\nசான் மரீனோ அளவுகோல் \"(San Marino Scale)\" சாத்தியம் உள்ள வேற்றுக் கிரக புத்திசாலித்தனமான உயிர்களை இலக்காகக் கொண்டு, பூமியில் இருந்து மேற்கொள்ளப்படும் பரிமாற்றங்கள் தொடர்புடைய ஆபத்துக்களை மதிப்பிடுவதற்குப் பரிந்துரைக்கப்படும் ஒர் அளவுகோலாகும். 2005 ஆம் ஆண்டு சான் மரீனோவில் நடைபெற்ற மாநாட்டில் இவான் அல்மார் இந்த அளவுகோலைப் பரிந்துரைத்தார். வியாழன், சனி மற்றும் நெப்டியூன் கோள்களில் இருந்து வெளியிடப்படும் வானொலிகள் இம்மாதிரியில் கருதப்படவில்லை. பின்னர், இந்தியாவில் 2007 ஆம் ஆண்டு ஐதராபாத்தில் நடைபெற்ற, அனைத்துலக விண்வெளிப் பயணவியல் கழகத்தின் கூட்டத்தில், இவ்வமைப்பைச் சேர்ந்த வேற்றுலக உயிரி தேடல் திட்டத்தின் நிரந்தர ஆய்வுக்குழு சான் மரினோ அளவுகோலை ஏற்றுக்கொண்டது. \n"}
{"id": "315496", "url": "https://ta.wikipedia.org/wiki?curid=315496", "title": "வீட்டோ", "text": "வீட்டோ\n\nவீட்டோ எனும் இலத்தீன் சொல்லிற்கு \"நான் தடை செய்கிறேன்\" எனப்பொருளாகும். ஒரு அமைப்பு அல்லது சட்டமியற்றும் அமைப்பு நிறைவேற்றும் தீர்மானங்களை தடை செய்வதே வீட்டோ ஆகும். \nSection::::வரலாறு.\nபண்டைய ரோம் நாட்டில் ரோமை செனட் சபையில் இயற்றும் கொடும் சட்டங்களை தடை செய்து மக்களைக் காக்க, ரோமை நாட்டு நீதிபதிகளுக்கு வீட்டோ எனும் தடை அதிகாரம் இருந்தது.\n\nSection::::ஐக்கிய நாடுகள் பாதுகாப்பு அவை.\nஐக்கிய நாடுகளின் பாதுகாப்பு அவையில் கொண்டு வரப்படும் தீர்மானத்தை வீட்டோ அதிகாரம் பெற்ற நாடுகளான சீனா, பிரான்ஸ், சோவியத் ஒன்றியம் தற்பொழுது ரஷ்யா, ஐக்கிய இராச்சியம் (இங்கிலாந்து) மற்றும் ஐக்கிய அமெரிக்கா ஆகிய ஐந்து நாடுகளுக்கு உள்ளது.\n\nSection::::ஐக்கிய அமெரிக்கா நாடுகள்.\nஐக்கிய அமெரிக்க நாடுகளின் கீழவை மற்றும் செனட் அவையில் இயற்றிய சட்டங்களை, அந்நாட்டின் அதிபருக்கு தடை செய்யும் அதிகாரம் உள்ளது.\nஅமெரிக்க நாட்டு அதிபர் வீட்டோ அதிகாரத்தின் மூலம் தடை செய்த ஒரு சட்டத்தை, மீண்டும் அந்நாட்டின் கீழவையிலும்; மேலவையிலும் மூன்றில் இரண்டு பங்கு உறுப்பினர்களின் வாக்குகளால் நிறைவேற்றப்ப்படலாம்.\nஎ. கா. செப்டம்பர் 11, 2001 தாக்குதல்கள் தொடர்பாக சவுதி அரேபியா மீது வழக்கு தொடுக்க வழி செய்யும் சட்ட மசோதாவிற்கு, அந்நாட்டின் அதிபர் பராக் ஒபாமாவின் வீட்டோ அதிகாரத்தை மீறி, அந்நாட்டு நாடாளுமன்றம் ஒப்புதல் வழங்கியுள்ளது.\n\n"}
{"id": "315497", "url": "https://ta.wikipedia.org/wiki?curid=315497", "title": "அமிர்சர் ஏரி", "text": "அமிர்சர் ஏரி\n\nஅமிர்சர் ஏரி அல்லது ஹமிர்சர் ஏரி (\"Hamirsar Lake\"); இது, இந்தியாவின், குஜராத் மாநில கட்ச் மாவட்டத்திலுள்ள, புஜ் நகரத்தின் இதயப் பகுதியில் மனிதர்களால் உருவாக்கப்பட்ட மிகப்பெரிய ஏரியாகும். 450 ஆண்டுகள் பழைமையான இந்த அமிர்சர் ஏரி, ஜடேஜாவின் (\"Jadeja\") ஆட்சியாளரும், மற்றும் புஜ் நகரை நிறுவியவருமான \"ராவ் அமீர்\" (\"Rao Hamir (1472-1524\") என்பவரால் நிர்மாணிக்கப்பட்டதாகும். பல பத்தாண்டுகளாக (\"பல தசாப்தங்களாக\") உப்பு மற்றும் வறண்ட பூமியாக காணப்பட்ட கட்ச் மாவட்டம், இந்த ஏரியை உருவாக்கிய பின்னர் அப்பகுதி பாலைவனச்சோலையாக மாற்றம் பெற்றது. மூன்று ஆறுகளின் முதன்மை வரத்தாக அமையப்பெற்ற ஹமிர்சர் ஏரி, புஜ் நகரின் தண்ணீர்த் தேவைகளை நிறைவுசெய்கிறது.\n"}
{"id": "315510", "url": "https://ta.wikipedia.org/wiki?curid=315510", "title": "உலகக் கட்டிடக்கலை நாள்", "text": "உலகக் கட்டிடக்கலை நாள்\n\nஉலகக் கட்டிடக்கலை நாள் (\"World Architecture Day\") ஆண்டுதோறும் அக்டோபர் மாதத்தின் முதலாவது திங்கட்கிழமை அன்று கொண்டாடப்படுகிறது. சர்வதேச கட்டிடக் கலையினர் ஒன்றியம் 2005 ஆம் ஆண்டில் உலக கட்டிடக்கலை தினத்தை அறிவித்து கொண்டாடி வருகிறது. நமது வருங்கால நகரங்களையும் குடியிருப்புகளையும் வடிவமைப்பதில் உள்ள கூட்டுப் பொறுப்பை உலகிற்கு எடுத்துணர்த்தும் பொருட்டு இந்நாள் கொண்டாடப்படுகிறது.\nகட்டிடக்கலை என்பது கட்டிடங்கள் வடிவமைப்புச் செய்வதற்கான கலையும், அறிவியலும் ஆகும். கட்டிடக் கலையானது கணிதம், அறிவியல், கலை, தொழில்நுட்பம், சமூக அறிவியல், அரசியல், வரலாறு, தத்துவம் போன்றவற்றுடன் தொடர்புடைய ஒரு பல்துறைக்களமாகும்.\n"}
{"id": "315524", "url": "https://ta.wikipedia.org/wiki?curid=315524", "title": "கணிதத்தில் சமச்சீர்மை", "text": "கணிதத்தில் சமச்சீர்மை\n\nகணிதத்தில் சமச்சீர்மை அல்லது சமச்சீர் (\"Symmetry\") ஆனது, வடிவவியலில் மட்டுமல்லாது ஏனைய பிரிவுகளிலும் காணப்படுகிறது. ஒரு பொருளானது குறிப்பிட்ட சில உருமாற்றங்களின்கீழ் அதன் சில அளவீடுகள் மாற்றமுறாமல் அமையும் பண்பே சமச்சீர்மையாகும். ஒரு கட்டமைப்புள்ள பொருள் \"X\" ஐ அதன் கட்டமைப்பு மாறாமல் \"X\" ஆகவே மாற்றும் கோப்பாக சமச்சீர் அமைகிறது. எடுத்துக்காட்டாக,\n\n\nSection::::வடிவவியலில் சமச்சீர்.\nஒரு வடிவவியல் வடிவை இரண்டு அல்லது இரண்டுக்கும் மேற்பட்ட முற்றொத்த துண்டுகளாகப் பிரிக்க முடியுமானால் அவ்வடிவம் சமச்சீரானதாகக் கொள்ளப்படுகிறது. அதாவது, முழுவடிவில் மாற்றமின்றி வடிவின் தனித்தனிப் பகுதிகளை நகர்த்தும், ஒரு உருமாற்றம் இருக்குமானால் அவ்வடிவம் சமச்சீர்மை உடையது. இவ்வகையான சமச்சீர்மையானது அவ்வடிவின் தனித்தனித் துண்டுகள் அடுக்கப்பட்ட அமைவு அல்லது உருமாற்றத்தின் வகையைப் பொறுத்தது:\n\n\nSection::::நுண்கணிதத்தில் சமச்சீர்மை.\nSection::::இரட்டைச் சார்புகள்.\n\"f\"(\"x\") , மெய்யெண் மாறியில் வரையறுக்கப்பட்ட ஒரு மெய்மதிப்புச் சார்பு, இரட்டைச் சார்பு எனில் பின்வருமாறு வரையறுக்கப்படுகிறது:\n\n\"f\" இன் ஆட்களத்திலுள்ள அனைத்து \"x\" களுக்கும்,\n\nஇரட்டைச் சார்பின் வரைபடம் \"y\"-அச்சைப் பொறுத்து சமச்சீரானது.\n\nஎடுத்துக்காட்டுகள்:\n\n\nSection::::ஒற்றைச் சார்புகள்.\nமெய்யெண் மாறியில் வரையறுக்கப்பட்ட ஒரு மெய்மதிப்புச் சார்பு \"f\"(\"x\"), ஒற்றைச் சார்பு எனில் பின்வருமாறு வரையறுக்கப்படுகிறது:\n\n\"f\" இன் ஆட்களத்திலுள்ள அனைத்து \"x\" களுக்கும்,\nஒற்றைச் சார்புகளின் வரைபடம் ஆதிப்புள்ளியைப் பொறுத்து சமச்சீர் சுழற்சி கொண்டிருக்கும். அதாவது ஆதிப்புள்ளியைப் பொறுத்து 180 பாகைகள் சுழற்றப்படும்போது ஒற்றைச் சார்புகளின் வரைபடத்தில் எந்தவித மாற்றமும் இருக்காது.\n\nஎடுத்துக்காட்டுகள்:\n\nSection::::தொகையிடல்.\nஒரு ஒற்றைச் சார்பின் −\"A\" முதல் +\"A\" வரையிலான வரையறுத்த தொகையின் மதிப்பு பூச்சியமாகும். (\"A\" முடிவுறு மதிப்பு மற்றும் −\"A\" , \"A\" இவற்றுக்கிடையே இச்சார்புக்கு குத்து அணுகுகோடுகளே இல்லாமல் இருக்கவேண்டும்).\n\nஒரு இரட்டைச் சார்பின் −\"A\" முதல் +\"A\" வரையிலான வரையறுத்த தொகையின் மதிப்பு அச்சார்பின் 0 முதல் +\"A\" வரையிலான வரையறுத்த தொகையின் மதிப்பைப் போல இருமடங்காகும். (\"A\" முடிவுறு மதிப்பு மற்றும் −\"A\" , \"A\" இவற்றுக்கிடையே இச்சார்புக்கு குத்து அணுகுகோடுகளே இல்லாது இருக்க வேண்டும். தொகையீடு ஒருங்கும்போது மட்டும், \"A\" முடிவிலி மதிப்பு என்றாலும் இம்முடிவு உண்மையாக இருக்கும்).\n\n\nSection::::நேரியல் இயற்கணிதத்தில் சமச்சீர்மை.\nSection::::அணிகளில் சமச்சீர்மை.\nநேரியல் இயற்கணிதத்தில், ஒரு சதுர அணியானது அதன் இடமாற்று அணிக்குச் சமமாக இருந்தால் அது சமச்சீர் அணி எனப்படும்.\n\nசதுர அணி \"A\" ஒரு சமச்சீர் அணி எனில்:\n\nஇரு அணிகள் சமமாக இருக்கவேண்டுமானால் அவற்றின் வரிசைகள் (நிரைXநிரல்) சமமாக இருக்க வேண்டும் என்பதால் சதுர அணிகள் மட்டுமே சமச்சீர் அணிகளாக இருக்க முடியும்.\n\nஒரு சமச்சீர் அணியின் உறுப்புகள் அதன் முதன்மை மூலைவிட்டத்தைப் பொறுத்து சமச்சீராக இருக்கும். எனவே, \n\nகீழுள்ள 3×3 அணி சமச்சீரானது:\n\nஒரு மூலைவிட்ட அணியில் முதன்மை மூலைவிட்ட உறுப்புகள் தவிர்த்த பிற உறுப்புகள் பூச்சியமாக இருக்கும் என்பதால், ஒவ்வொரு மூலைவிட்ட அணியும் சமச்சீர் அணியாக இருக்கும். அதுபோலவே எதிர் சமச்சீர் அணியின் மூலைவிட்ட உறுப்புகள் தனக்குத்தாமே எதிரெண்ணாக இருக்க வேண்டுமென்பதால் அவை அனைத்தும் பூச்சியமாகும்.\n\nSection::::நுண் இயற்கணிதத்தில் சமச்சீர்மை.\nSection::::சமச்சீர் குலங்கள்.\n\"n\" குறிகள் கொண்ட முடிவுறு கணத்தின் சமச்சீர் குலம் \"S\" என்பது அக்குறிகளின் வரிசைமாற்றங்களின் தொகுப்புச் செயலியுடன், அக்குறிகளின் வரிசைமாற்றங்களாலான குலமாகும். இவ்வரிசைமாற்றங்கள், குறிகளின் கணத்திலிருந்து அதே கணத்திற்கு வரையறுக்கப்படும் இருவழிக்கோப்பாகக் கருதப்படும். \"n\" உறுப்புகளின் வரிசைமாற்றங்களின் எண்ணிக்கை \"n\"! (\"n\" தொடர் பெருக்கம்) என்பதால் இச்சமச்சீர் குலம் \"S\" இன் வரிசை (உறுப்புகளின் எண்ணிக்கை) \"n\"! ஆகும்.\n\nSection::::சமச்சீர் பல்லுறுப்புக்கோவைகள்.\n\"P\"(\"X\", \"X\", …, \"X\") என்பது \"n\" மாறிகளில் அமைந்த ஒரு பல்லுறுப்புக்கோவை. இப்பல்லுறுப்புக்கோவையின் மாறிகளில் ஒன்றை மற்றொன்றால் பதிலிட்டாலும் பல்லுறுப்புக்கோவையில் மாற்றமில்லையெனில் அது சமச்சீர் பல்லுறுப்புக்கோவை எனப்படும்.\n\n\"P\"(\"X\", \"X\", …, \"X\") ஒரு சமச்சீர் பல்லுறுப்புக்கோவை மற்றும் σ என்பது மாறிகளின் கீழொட்டுகளின் (1, 2, ..., \"n\") ஏதாவதொரு வரிசைமாற்றம் எனில்:\n\n\n\nSection::::இயற்கணிதப் பொருட்களின் தன்னமைவியங்கள்.\nநுண் இயற்கணிதத்தில், தன்னமைவியம் (automorphism) என்பது ஒரு கணிதப் பொருளிலிருந்து அதே பொருளுக்கு அமையும் ஒரு சமவமைவியமாகும். ஒருவகையில் இது அப்பொருளின் சமச்சீர்மையாக அல்லது அப்பொருளின் அனைத்து அமைப்புகளையும் பாதுகாக்கும் கோப்பாக அமையும். ஒரு கணிதப் பொருளின் தன்னமைவியங்கள் அனைத்தும் ஒரு குலமாகும். இக்குலம் ”தன்னமைவியக் குலம்” என அழைக்கப்படும்.\n\n\nSection::::குலக் கோட்பாட்டில் சமச்சீர்மை.\nSection::::சமச்சீர் உறவு.\nகணிதத்தில், ஒரு கணத்தில் வரையறுக்கப்பட்ட ஈருறுப்பு உறவு சமச்சீர் உறவு (\"symmetric\") எனில், அவ்வுறவின்கீழ் அக்கணத்தில் உள்ள ஒவ்வொரு சோடி உறுப்புகளுக்கும், சோடியின் முதல் உறுப்புக்கு இரண்டாவது உறுப்புடன் உறவு உண்டெனில், இரண்டாவது உறுப்புக்கும் முதல் உறுப்புடன் உறவு இருக்கும்.\n\n\"X\" கணத்தில் வரையறுக்கப்பட்ட ஈருறுப்பு உறவு R ஒரு சமச்சீர் உறவு எனில்:\n\nசமச்சீர் உறவானது எதிர்சமச்சீர் உறவுக்கு நேர் எதிரானதல்ல என்பதும் குறிப்பிடத்தக்கது.\n\nSection::::வகையீட்டுச் சமன்பாடுகளின் சமச்சீர்.\nஒரு வகையீட்டுச் சமன்பாட்டை எந்தவொரு மாற்றமுமின்றி விட்டுவைக்கும் உருமாற்றம் அச்சமன்பாட்டின் சமச்சீர் ஆகும். வகையீட்டுச் சமன்பாடுகளைத் தீர்ப்பதற்கு இச்சமச்சீர்கள் உதவியாய் இருக்கும்.\n\nஒரு வகையீட்டுச் சமன்பாட்டுத் தொகுதியின் எதிரொளிப்பு சமச்சீர்மை என்பது அத்தொகுதியின் தொடர் சமச்சீராகும். ஒரு சாதாரண வகையீட்டுச் சமன்பாட்டின் வரிசைக் குறைப்பின் மூலம் அச்சமன்பாட்டை எளிதானதாக்க கோட்டு சமச்சீர் உதவும்.\n\nSection::::நிகழ்தகவில் சமச்சீர்.\nமுடிவுறு எண்ணிக்கையில் நிகழக்கூடிய விளைவுகளைக் கொண்ட நிகழ்ச்சியில் வரிசைமாற்றங்களைப் பொறுத்த சமச்சீரால் ஒரு சீரான தனித்த பரவல் அமையும்.\n\nமெய்யெண் இடைவெளியில் அமையும் விளைவுகளைக் கொண்ட நிகழ்ச்சியில் சமநீள உள் இடைவெளிகளை ஒன்றுக்கொன்று பரிமாற்றுவது பொறுத்த சமச்சீரல் ஒரு சீரான தொடர் பரவல் அமையும்.\n\n\"சமவாய்ப்பு முறையில் ஒரு முழுஎண்ணைத் தேர்ந்தெடுத்தல்\" அல்லது \"சமவாய்ப்பு முறையில் ஒரு மெய்யெண்ணைத் தேர்ந்தெடுத்தல்\" போன்ற பிற நிகழ்ச்சிகளில், வரிசைமாற்றங்கள் அல்லது சமநீள உள்ளிடைவெளி பரிமாற்றம் பொறுத்த சமச்சீருடைய நிகழ்தகவுப் பரவல்களே கிடையாது. வேறெந்த நியாயமான சமச்சீர்களும் ஒரு குறிப்பிட்ட நிகழ்தகவுப் பரவலைத் தருவதில்லை. அதாவது, அதிகபட்ச சமச்சீரைத் தரும் தனித்ததொரு நிகழ்தவுப் பரவல் எதுவும் இல்லை.\n\nஒரு புள்ளியில் எதிரொளிப்பு -இந்த ஒரு பரிமாண சமவமைவியமானது, நிகழ்தகவுப் பரவலை மாற்றாமல் வைத்திருக்கும்.\n\nவிளைவுகளும் அவற்றின் தலைகீழிகளும் ஒரே பரவலைக் கொண்டிருக்குமானல், நேர்ம விளைவுகளைக் கொண்ட சமவாய்ப்புச் சோதனைகளுக்கு சமச்சீர் இருக்கக்கூடிய வாய்ப்புண்டு. எனினும் இச்சமச்சீர் ஒரு தனித்ததொரு பரவலைக் குறிப்பதில்லை.\n\nஒரு ஆதிப்புள்ளியைத் தேர்ந்தெடுப்பதன் மூலம் தளம் அல்லது வெளியிலமைந்த ஒரு \"சமவாய்ப்புப் புள்ளி\"க்கு முறையே வட்ட அல்லது கோளச் சமச்சீர் கொண்ட ஒரு நிகழ்தகவுப் பரவலைக் காண முடியும்.\n\n"}
{"id": "315533", "url": "https://ta.wikipedia.org/wiki?curid=315533", "title": "கூகுள் அலோ", "text": "கூகுள் அலோ\n\nகூகுள் அலோ என்பது கூகுள் தயாரித்துள்ள ஒரு உடனடித் தகவற்பரிமாற்றம் செய்ய உதவும் கைபேசி பயன்பாடு (mobile app) ஆகும். இந்த அலோவில் உள்ள புத்திசாலித்தனமான பதில் அனுப்பும் தொழில்நுட்பம் மூலம் ஒருவர் தட்டச்சு உதவி இல்லாமலே பதில் செய்தி அனுப்ப இயலும். அலோ மே 18, 2016 அன்று கூகிளின் மேம்பாட்டாளர் மாநாட்டில் (கூகிள் I / O) அறிவிக்கப்பட்டு செப்டம்பர் 21, 2016 அன்று தொடங்கப்பட்டது. இந்த அலோ பயன்பாடு ஆண்ட்ராய்டு மற்றும் ஐஓஎஸ் இயங்குதளங்களில் கிடைக்கும்.\n\nSection::::வரலாறு.\nஅலோ, கூகுள் மேம்பாட்டாளர் மாநாட்டில் (Google I/O) மே 18, 2016 அன்று அறிவிக்கப்பட்டது. அந்த நேரத்தில் கூகிள் 2016 கோடைகாலத்தில் அலோ வெளியிடப்படும் என்று கூறப்பட்டது. அறிவித்தது போலவே, கூகிள் செப்டம்பர் 21, 2016 அன்று அலோவை வெளியிட்டது.\n\nSection::::அம்சங்கள்.\nஅலோ தொலைபேசி எண்களைச் சார்ந்தது.\nSection::::இயல்புநிலையில்.\nஅலோவின் \"ஸ்மார்ட் பதில்\" செயல்பாடு, கூகிள் இயந்திர கற்றல் தொழில்நுட்பத்தைப் பயன்படுத்தி ஒருவர் என்ன பதில் செய்திகள் அனுப்பலாம் என்று பரிந்துரைக்கும். பயன்பாட்டாளர் தமக்குத் தேவையான பதிலைத் தேர்தெடுத்து அனுப்பலாம். பதில்களைப் பரிந்துரைக்கும் பொருட்டு, அப்பயனருக்கு வரும் படிமங்களையும் அலோ ஆராய்கிறது. கூகிள் அகப்பெட்டி (Inbox) பயன்பாட்டில் காணப்படும் ஸ்மார்ட் பதில் அம்சம் போன்று, காலப்போக்கில் பயனர் நடத்தையில் இருந்து அலோவும் அதன் பரிந்துரைகளை மேம்படுத்திக் கொள்கிறது. உரையாடலுக்கான மெய்நிகர் உதவியாகவுள்ள ”கூகுள் அசிஸ்டெண்ட்”க்கு உதவும் பயன்பாடுகளுள் அலோவும் ஒன்றாகும்.\n\nSection::::மறைவு நிலை.\nகாலாவதியாகும் அரட்டைகள், தனிப்பட்ட அறிவிப்புகள் இறுதிவரை மறையாக்கம் (end-to-end encryption) ஆகியவற்றை உள்ளடக்கிய மறைவு நிலையானது (Incognito mode) அலோவில் ஒரு விருப்பத் தேர்வாக உள்ளது.\n\nSection::::ஏற்றுக் கொள்ளுதல்.\nSection::::மெய்நிகர் உதவி.\nபிசி வேர்ல்டின் மார்க் ஹேச்மேன் அலோவிற்கு சாதகமான திறனாய்வைக் கொடுத்துள்ளார்.\n\nSection::::விருப்ப மறையாக்கம்.\nகூகிள் அலோ அறிமுகப்படுத்தப்பட்டதைத் தொடர்ந்து அதில் இறுதி வரை மறையாக்கம் இயல்பாக அணைக்கப்பட்டு நிறுத்தப்பட்டுள்ளதால் அரசின் கண்காணிப்புக்கு வழிவகுத்துக் கொடுப்பதாக, பாதுகாப்பு வல்லுநர்களும் அந்தரங்க உரிமைக்காக குரல்கொடுப்போரும் விமர்சிக்கின்றனர்.\n\nSection::::செய்தி தக்கவைப்பு.\nஅலோ முதல் அறிமுகப்படுத்தப்பட்ட போது, அதன் டெவலப்பர்கள் மட்டும் தற்காலிகமாகக் மறைநிலை அல்லாத செய்திகளை சேமிப்பது பற்றி பேசினார்கள்.\n\n"}
{"id": "315535", "url": "https://ta.wikipedia.org/wiki?curid=315535", "title": "காரோ மொழி", "text": "காரோ மொழி\n\nகாரோ மொழி (\"Garo\") இந்திய மொழிகளில் ஒன்றாகும். இம்மொழி மேகாலயா மாநிலத்தின் காரோ மலைத்தொடர்களில் பரவலாக பேசப்படுகிறது. அஸ்ஸாம், திரிபுரா ஆகிய இந்திய மாநிலங்களிலும் வங்காளதேசத்திலும் பேசப்படுகிறது.\n\nSection::::மொழியின் விவரங்கள்.\nகாரோ மொழி சீன-திபெத்திய மொழிக்குடும்பத்தின் கிளை மொழிக்குடும்பமான போடோ-காரோவைச் சேர்ந்தது.2001 மக்கட்தொகை கணக்கெடுப்பின் படி இந்தியாவில் 889,000 மக்கள் காரோ மொழியைப் பேசுகிறார்கள்.வங்காளதேசத்தில் 130,000 மக்கள் காரோ மொழியை பேசுகிறார்கள்.இம்மொழி மேகாலயா மாநிலத்தின் அலுவல் மொழியாகவும் பயன்படுத்தப்படுகிறது.\n\n"}
{"id": "315536", "url": "https://ta.wikipedia.org/wiki?curid=315536", "title": "உண்மையான கட்டுப்பாட்டுக் கோடு", "text": "உண்மையான கட்டுப்பாட்டுக் கோடு\n\nஉண்மையான கட்டுப்பாட்டுக் கோடு (\"Line of Actual Control -LAC\"), இந்தியா மற்றும் சீனாவுக்கும் இடையே அமைந்த செயலூக்கும் கொண்ட எல்லைக்கோடாகும். 4057 கிலோ மீட்டர் நீளம் கொண்ட இக்கட்டுப்பாட்டுக் கோடு இந்தியாவின் ஐந்து மாநிலங்களைக் கடக்கிறது. அவை: மேற்கில் லடாக், (ஜம்மு காஷ்மீர்), நடுவில் உத்தரகாண்ட் மற்றும் இமாசலப் பிரதேசம், கிழக்கில் சிக்கிம் மற்றும் அருணாசலப் பிரதேசம் இந்திய சீனப் போருக்குப் பின்னர், இருநாடுகளின் எல்லையாக உண்மையான கட்டுப்பாட்டுக் கோடு விளங்குகிறது.\n\nஅக்டோபர் 2013இல் இந்திய-சீன நாடுகள், எல்லையில் பதற்றம் ஏற்படாமல் இருக்க, எல்லைக் கட்டுப்பாட்டு கோட்டருகில் இரு நாட்டு இராணுவப்படைகளும் ரோந்து சுற்றி வர உடன்படிக்கை செய்து கொண்டன.\n\n\n \n"}
{"id": "315540", "url": "https://ta.wikipedia.org/wiki?curid=315540", "title": "கிருஷ்ணசந்தர்", "text": "கிருஷ்ணசந்தர்\n\nகிருஷ்ணசந்தரன் (\"Krishnachandran\") இந்தியத் திரைப்பட பின்னணிப் பாடகர், நடிகர் மற்றும் பின்னணிக் குரல் நடிகர் ஆவார்.\n\n"}
{"id": "315541", "url": "https://ta.wikipedia.org/wiki?curid=315541", "title": "திரு. வி. க. நகர்", "text": "திரு. வி. க. நகர்\n\nதிரு. வி. க. நகர் (\"Thiru. Vi. Ka Nagar\") என்பது திரு. வி. கல்யாணசுந்தரத்தின் பெயரால் வழங்கப்படும் சென்னையின் முக்கியமான பகுதிகளில் ஒன்றாகும். இவ்விடம் வடக்கு சென்னையில் உள்ளது. முற்றிலும் நகரமயமாக்கப்பட்டுள்ளதால் சென்னையின் முக்கியமான பகுதிகளுள் ஒன்றாக திகழ்கிறது.\n\nSection::::தொகுதி.\nஇந்த திரு .வி. க .நகரின் பெயரில் ஒரு தொகுதி உள்ளது. ஆனால் இந்தப் பகுதி புதிதாக உருவக்கப்பட்ட தொகுதியான கொளத்தூர் தொகுதியின் ஓர் அங்கமாக திகழ்கிறது. இப்பகுதியின் பெயரில் உள்ள திரு.வி.க.நகர் தொகுதியைச் சேர்ந்த பகுதிகள் பெரம்பூர், ஓட்டேரி, அயனாவரம், புளியந்தொப்பு மற்றும் பட்டாளம் ஆகும்.\n\nSection::::பிரபலமான பகுதிகள்.\nதிரு. வி. க. நகரில் பல திரையரங்குகள் மற்றும் பூங்காக்கள் உள்ளன. இப்பகுதியைச் சார்ந்த பெரம்பூரில் உள்ள பேரங்காடியே வடக்கு சென்னையின் முதல் பேரங்காடி ஆகும். இவ்வூரே சென்னையின் முதல் டிஸ்கோ தண்ணீர் பூங்காவை கொண்டுள்ளது. இதன் பெயர் முரசொலி மாறன் மேம்பாலப் பூங்கா என்பதாகும்.\n"}
{"id": "315545", "url": "https://ta.wikipedia.org/wiki?curid=315545", "title": "2-புளோரோயெத்தனால்", "text": "2-புளோரோயெத்தனால்\n\n2-புளோரோயெத்தனால் (2-Fluoroethanol) CH2FCH2OH என்ற வேதிவாய்ப்பாடு கொண்ட ஒரு வேதிச்சேர்மம் ஆகும். புளோரினேற்றம் அடைந்த இவ்வெளிய ஆல்ககால் ஒரு நிறமற்ற நீர்மமாகக் காணப்படுகிறது. எலிமருந்து, பூச்சிக்கொல்லி மற்ரும் மென்னுண்ணிக்கொல்லி முதலிய பயன்பாட்டுக் காரணங்களுக்காக 2-புளோரோயெத்தனால் தயாரிக்கப்படுகிறது. புளோரோ அசிட்டிக் அமிலமாக இச்சேர்மம் எளிதில் ஆக்சிசனேற்றம் அடைகிறது. புளோரோ எத்தனாலின் உயிர்கொல்லும் அளவு அதிகம் (10மி.கி/கி.கி) என்பதால் அதுவொரு உயர் நச்சாகக் கருதப்படுகிறது. இருபுளோரோ மற்றும் முப்புளோரோயெத்தனால்கள் இந்த அளவுக்கு நச்சுத்தன்மையற்றவைகளாகும்.\n\n"}
{"id": "315552", "url": "https://ta.wikipedia.org/wiki?curid=315552", "title": "கிருஷ்ணராஜ்", "text": "கிருஷ்ணராஜ்\n\nகிருஷ்ணராஜ் தமிழ் திரைப்பட பின்னணிப் பாடகர் ஆவார்.இவர் \"வெள்ளரிக்கா பிஞ்சு வெள்ளரிக்கா\" பாடல் பாடினார். மேலும் பல பிரபலமான தமிழ்த் திரைப்பட பாடல்கள் பாடியுள்ளார். 1997 இல் பொற்காலம் தமிழ்த் திரைபடத்தின் \"தஞ்சாவூரு மண்ணு ௭டுத்து தாமிரபரணி தண்ணிய விட்டு\" பாடலுக்கு, சிறந்த பின்னணி திரைபடப் பாடகருக்கான தமிழ்நாடு அரசு விருது பெற்றார்.\n\n"}
{"id": "315555", "url": "https://ta.wikipedia.org/wiki?curid=315555", "title": "ஜேம்ஸ் எம். புக்கானன்", "text": "ஜேம்ஸ் எம். புக்கானன்\n\nஜேம்ஸ் எம். புக்கானன் (\"James M. Buchanan\", /bjuːˈkænᵻn/; 1919, அக்டோபர் 3 – 2013, சனவரி 9, ) அமெரிக்காவின் பிரபல பொருளாதார நிபுணரும், \"பொது தேர்ந்தெடுத்தல் கோட்பாட்டை\" (\"Public Choice Theory\") உருவாக்கியவரும், அதற்கான நோபல் பரிசை 1986 இல் ஈட்டியவருமாவார்.\n\nபொது தேர்ந்தெடுத்தல் கோட்பாடு பொருளாதாரத்தையும், அரசியல் முடிவெடுத்தலையும், அலசி ஆராயும் தனித்துவம் மிக்க கோட்பாடாக கருதப்பட்டதால், உலக பொருளாதார வல்லுநர்கள் மத்தியில் பெரும் வரவேற்பைப் பெற்று, உலகப் புகழ்பெற்றது.\n\nSection::::வாழ்க்கைப் பின்னணி.\n1919, அக்டோபர் 3இல் அமெரிக்காவின் டென்னசி மாநிலம் மெம்ஃபிஸ் நகரில் ஒரு ஏழ்மையான குடும்பத்தில் பிறந்த புக்கானன், படிப்பில் சிறந்து விளங்கினார். இளம் வயது முதலே பொருளாதாரத்தில் அதிக நாட்டம் கொண்டிருந்த அவர், ஜெர்மன் பொருளாதார நிபுணரான 'நட் விக்செல்' (\"Knut Wicksell\") எழுதிய கட்டுரையால் ஈர்க்கப்பட்டு, அதை ஆங்கிலத்தில் மொழிபெயர்த்தவர்.\n\nஜேம்ஸ், லைலா என்ற தம்பதியருக்கு மூத்த மகனாகப் பிறந்த புக்கானன், 1890இல், டென்னிசியின் கவர்னராக பணியாற்றிய 'ஜான் பி புக்கானன்', என்பவரின் (\"John Price Buchanan, (1847 – 1930\") பேரன் என்பது குறிப்பிடத்தக்கது.\n\nதற்போதுள்ள, 'மத்திய டென்னிசி மாநில பல்கலைக்கழகம்' (\"Middle Tennessee State University\") என அழைக்கப்படும் 'மத்திய டென்னிசி அரசு ஆசிரியர் கல்லூரியில்' 1940இல் பட்டம் பெற்ற அவர், 1941இல், டென்னசி பல்கலைக்கழகத்தில் எம். எஸ். (\"M.S.\") நிறைவு செய்தார்.\n"}
{"id": "315556", "url": "https://ta.wikipedia.org/wiki?curid=315556", "title": "தா. ச. துரைராசா", "text": "தா. ச. துரைராசா\n\nதா. ச. துரைராசா யாழ்ப்பாணத்தைச் சேர்ந்த அரசியலாளர். தமிழ்க் காங்கிரஸ் கட்சியைச் சேர்ந்த இவர் நீண்ட காலம் யாழ்ப்பாண மாநகர சபை உறுப்பினராகவும், 7 சனவரி1961 முதல் 12 பெப்ரவரி 1962 வரை ஒரு தடவையும், 15 மே 1963 முதல் 6 மே 1964 வரை இன்னொரு தடவையுமான இரண்டு தடவைகள் யாழ்ப்பாண மாநகர முதல்வராகவும் பணியாற்றியவர். \n\nSection::::குடும்பம்.\nஇவர், நாகேஸ்வரி என்பவரைத் திருமணம் செய்தார். வவுனியா மாவட்ட ஐக்கிய தேசியக் கட்சிப் பாராளுமன்ற உறுப்பினரும், கல்விக்கான இராசாங்க அமைச்சராகப் பணியாற்றியவருமான இராஜமனோகரி புலேந்திரன் இவர்களது மகளாவார். இவரது மருமகன் கே. டி. புலேந்திரனும் வவுனியா மாவட்ட ஐக்கிய தேசியக் கட்சி அமைப்பாளராகவும், வவுனியா நகர மன்ற உறுப்பினராகவும் இருந்தார்.\n\n"}
{"id": "315562", "url": "https://ta.wikipedia.org/wiki?curid=315562", "title": "மகேசு பட்", "text": "மகேசு பட்\n\nமகேஷ் பட் (\"Mahesh Bhatt பிறப்பு 1948, செப்டம்பர் 20\"); இந்திய பிரபல இந்தித், திரைப்பட இயக்குநரும், தயாரிப்பாளரும், திரைக்கதை ஆசிரியருமாவார். இவர் தேசிய திரைப்பட விருது, ‘சிறப்பு நடுவர் குழு’ விருது (\"Special jury\"), நர்கிசு தத் விருது (\"Nargis Dutt Award\"), மற்றும் பிலிம்பேர் விருதுகள் உள்ளிட்ட ஏராளமான விருதுகளைப் பெற்றுள்ளார். மகேசு பட், அமெரிக்காவின் ‘டீச் எய்ட்ஸ்’ (\"TeachAIDS\") என்ற தன்னார்வ அமைப்பின் ஆலோசனைக் குழுவில் உறுப்பினராகவும் செயல்பட்டு வருகிறார்.\n\nSection::::வாழ்க்கை குறிப்பு.\nSection::::பிறப்பு.\n1948, செப்டம்பர் 20இல் மும்பையில் பிறந்த மகேஷ், சிறுவயதிலேயே அவரது பெற்றோர்கள் பிரிந்ததின் காரணமாக தனது அம்மாவான 'ஷிரின் முகமது அலி' (\"Shirin Mohammad Ali\") அரவணைப்பில் வளர்க்கப் பட்டார் (\"அவரது தந்தை 'நானாபாய் பட்' (Nanabhai Bhatt, 1915 யூன் 12 - 1999 ஏப்ரல் 23), ஒரு இயக்குநர் மற்றும் தயாரிப்பாளர் ஆவார்\"). மகேஷ் பட்டின் தந்தை ஒரு இந்து சமயத்தைச் சார்ந்த குசராத்தி பிராமணராகவும், மற்றும் அவரது தாயார் 'தாவூதி போரா' பின்னணியில் உருவான குசராத்தி இசுலாமிய சமூகத்தைச் சார்ந்தவராக இருந்தது குறிப்பிடத்தக்கது.\n\nSection::::இயக்குனர்.\nமகேஷ் பட் அவரது குடும்ப நண்பர் ஒருவரின் உதவி யால் ராஜ் கோஸ்லா (\"Raj Khosla\") என்பவரிடம் துணை இயக்குநராக சேர்ந்தவர், தனது 21ஆவது வயதிலேயே இயக்குநராக அறிமுகமானார். 1984இல் இவர் தயாரித்த ‘ஸாரான்ஷ்’ திரைப்படம் 14ஆவது மாஸ்கோ சர்வதேசத் திரைப்பட விழாவில் திரையிடப்பட்டது. மேலும், 1986இல் வெளிவந்த ‘நாம்’ திரைப்படம் இவரது முதல் வர்த்தகத் திரைப்படமாக கருதப்பட்டது.\n"}
{"id": "315566", "url": "https://ta.wikipedia.org/wiki?curid=315566", "title": "இயோசினோரி ஓசூமி", "text": "இயோசினோரி ஓசூமி\n\nSection::::வாழ்க்கைக் குறிப்பு.\nஓசூமி பிப்பிரவரி 9, 1945 இல் சப்பானில் புக்குவோக்கா (Fukuoka) என்னுமிடத்தில் பிறந்தார். 1967 ஆம் ஆண்டு அறிவியலில் இளநிலைப் பட்டம் பெற்றார். பின்னர் 1974 இல் 'D.Sci' என்னும் முனைவர்ப்பட்டம் பெற்றார். இவ்விரண்டையுமே தோக்கியோ பல்கலைக்கழகத்தில் பெற்றார். 1974-77 காலப்பகுதியில் அமெரிக்காவில் நியூயார்க்கு நகரத்தில் உள்ள இராக்கபெல்லர் பல்கலைக்கழகத்தில் முதுமுனைவராக ஆய்வு செய்தார்.\n\nஇவர் பின்னர் தோக்கியோ பல்கலைக்கழகத்துக்கு 1977 இல் இணை ஆய்வாளராகச் சேர்ந்தார். பின்னர் 1986 இல் விரிவுரையாளராக உயர்ந்தார். அதன் பின்னர் 1988 இல் இணைப்பேராசிரியராக உயர்ந்தார். 1996 இல் ஓக்காசாக்கி நகரத்தில் உள்ள அடிப்படை உயிரியலுக்கான நாடளாவிய கழகத்தில் (National Institute for Basic Biology) பேராசிரியராகச் சேர்ந்தார். அதன் பின்னர் 2004 முதல் 2009 வரை சப்பானில் உள்ள அயாமா (Hayama) என்னுமிடத்தில் உள்ள முன்னேறிய பட்ட ஆய்வுகளுக்கான பல்கலைக்கழகத்திலும் (Graduate University for Advanced Studies) பேராசிரியராக இருந்தார் 2009 இல் மூன்றுபதவிகளையும் கொண்டிருக்கும் நிலைக்கு நகர்ந்தார். அடிப்படை உயிரியலுக்கான நாடளாவிய கழகத்திலும், முன்னேறிய பட்ட ஆய்வுகளுக்கான பல்கலைக்கழகத்திலும் ஓய்வுநிலைப் பேராசிரியராகவும், தோக்கியோ தொழினுட்பக் கழகத்தில் பேராசிரியராகவும் இருந்தார். 2014 இல் ஓய்வு பெற்றபிறகு தோக்கியோ தொழினுட்பக் கழகத்தின் புத்தாக்க ஆய்வுகளுக்கான கழகத்தில் (Institute of Innovative Research) பேராசிரியராக இருந்தார். தற்பொழுது அதே கழகத்தின் தலைவராக இருக்கின்றார்.\n\n2016 இல் உடலியக்கவியல் மருத்துவத்துறைக்கான நோபல் பரிசை வென்றார். இது உயிரணுக்கள் தன்னை அழிக்கும் (\"autophagy\") முறைகளை விளக்கியமைக்காக வழங்கப்பட்டது.\n\n"}
{"id": "315577", "url": "https://ta.wikipedia.org/wiki?curid=315577", "title": "பி. எஸ். சிவபாக்கியம்", "text": "பி. எஸ். சிவபாக்கியம்\n\nபி. எஸ். சிவபாக்கியம் தமிழ்த் திரைப்பட நடிகையும் பாடகியுமாவார். இவர் பாடிய பாடல்கள் கிராமப்போன் இசைத்தட்டுகளில் பதிவு செய்யப்பட்டவை இவரின் சிறப்பாகும். இவர் பாடிய \"வண்ணான் வந்தானே...\" எனும் பாடல் அக்காலத்தில் புகழ்பெற்ற ஒன்றாகும். பிற்காலத்தில் தாய் கதைப்பாத்திரங்களில் நடித்தார். \n\n\nSection::::மறைவு.\nசிவபாக்கியம், மகிழுந்து விபத்து ஒன்றில் உயிரிழந்தார்.\n\n"}
{"id": "315581", "url": "https://ta.wikipedia.org/wiki?curid=315581", "title": "அசிட்டிக் ஆக்சாலிக் நீரிலி", "text": "அசிட்டிக் ஆக்சாலிக் நீரிலி\n\nஅசிட்டிக் ஆக்சாலிக் நீரிலி \"(Acetic oxalic anhydride)\" CHO என்ற வேதியியல் வாய்ப்பாடும் (H3C-(C=O)-O-(C=O)-)2 என்ற கட்டமைப்பு வாய்ப்பாடும் கொண்ட ஒரு வேதிச்சேர்மம் ஆகும். இச்சேர்மம் ஒரு கலப்பு நீரிலி வகையாகப் பார்க்கப்படுகிறது. முன்னர் 2:1 என்ற மூலக்கூற்று விகிதத்தில் அசிட்டிக் அமிலமும் (H3C-(C=O)OH), ஆக்சாலிக் அமிலமும் ((-(C=O)OH)2) சேர்ந்து இரண்டு நீர் மூலக்கூறுகளை இழப்பிற்குப் பின் அசிட்டிக் ஆக்சாலிக் நீரிலி உருவாகிறது.\n\nSection::::தயாரிப்பு.\nஅசிட்டிக் ஆக்சாலிக் நீரிலியை மற்ற சில நீரிலிகளைப் போல நேரடியாக அமிலங்களிலில் இருந்து தயாரிக்க முடியாது. 1953 ஆம் ஆண்டு டபிள்யூ. எட்வார்டும் டபிள்யூ.எம். என்லெயும் தொகுப்பு முறையில் இச்சேர்மத்தைத் தயாரித்தனர். இதற்காக −5 ° செல்சியசு வெப்பநிலையில், டை எத்தில் ஈதர் உடன் அசிட்டைல் குளோரைடு சேர்த்து இதனுடன் வெள்ளி ஆக்சலேட்டை வினைபுரியச்செய்தார்கள். பின்னர், குறைவான அழுத்தத்தில் கரைப்பானை காய்ச்சி வடித்து அசிட்டிக் ஆக்சாலிக் நீரிலியை தயாரித்தனர். நீரற்ற ஆக்சாலிக் அமிலத்தை கீட்டினுடன் (H2C=C=O) சேர்த்தும் இதைத் தயாரிக்க முடியும்.\n\nSection::::பண்புகள்.\nஅசிட்டிக் ஆக்சாலிக் நீரிலி நிறமற்ற, நிலைப்புத்தன்மையற்ற ஒரு படிகத் திண்மம் ஆகும். டை எத்தில் ஈதரில் கரையும். −3 ° செல்சியசு வெப்பநிலையில் அசிட்டிக் நீரிலி (H3C-(C=O)-)2O , கார்பனீராக்சைடு (CO\n2), கார்பனோராக்சைடு (CO) சேர்மங்களாகச் சிதைவடையும். நீருடன் சேர்ந்து அசிட்டிக் அமிலமாகவும், ஆக்சாலிக் அமிலமாகவும் நீராற்பகுப்பு அடைகிறது . \nநீரற்ற ஆக்சாலிக் அமிலத்தை அசிட்டிக் நீரிலியால் சிதைக்கும் போது ஓர் இடைநிலைச் சேர்மமாக அசிட்டிக் ஆக்சாலிக் நீரிலி இருக்கக்கூடுமென்றும் ஊகிக்கப்படுகிறது .\n\n"}
{"id": "315589", "url": "https://ta.wikipedia.org/wiki?curid=315589", "title": "கொலம்பியாவின் ஆயுதமேந்திய புரட்சிப் படை", "text": "கொலம்பியாவின் ஆயுதமேந்திய புரட்சிப் படை\n\nகொலம்பியாவின் ஆயுதமேந்திய புரட்சிப் படை (\"Revolutionary Armed Forces of Colombia—People's Army\") அல்லது எப்பார்க் (\"FARC\") என்பது தென் அமெரிக்கா] கண்டத்தின் வடமேற்குப் பகுதியில் அமைந்துள்ள நாடான கொலொம்பியாவில் அரசுக்கு எதிராக 52 ஆண்டுகளாகப் போராடிக்கொண்டிருக்கும் மக்களின் போராட்ட அமைப்பு ஆகும். 1964 ஆம் ஆண்டு இந்த அமைப்பு துவங்கப்பட்டு இன்றுவரை போராட்டம் நடத்திக்கொண்டு உள்ளது. இவ்வமைப்பு அதிகமாக ஆய்தப்படையின் போர் உத்திகளை வகுத்து போராடிக்கொண்டு உள்ளது.\n\n"}
{"id": "315591", "url": "https://ta.wikipedia.org/wiki?curid=315591", "title": "கேம்போ டெல் செலியோ", "text": "கேம்போ டெல் செலியோ\n\nகேம்போ டெல் செலியோ (\"Campo del Cielo\") தென் அமெரிக்கா கண்டத்தில் அர்சென்டினா நாட்டில் அமைந்துள்ள ஒரு பகுதியாகும். இப்பகுதியை விண்கற்களின் சொர்க்கம் என்று அழைக்கிறார்கள். இங்கு 1576 ஆம் ஆண்டு 15 டன் எடைகொண்ட ஒரு கல் முதல் முதலில் கண்டுபிடிக்கப்பட்டது. இதேபோல் இதுவரை இங்கு 16 விண்கற்கள் கண்டுபிடிக்கப்பட்டுள்ளது. 2016 ஆம் ஆண்டு செப்டம்பர் மாதம் பூமிக்கு அடியில் புதைந்திருந்த 30 டன் எடைகொண்ட விண்கல் ஒன்றி தோண்டியெடுக்கப்பட்டுள்ளது. இதற்கு \"கண்சடோ\" (Gancedo) என்று பெயரிடப்பட்டுள்ளது. இக்கல் இதுவரைக்கிடைத்த விண்கற்களிலில் மூன்றாவது பெரிய கல் ஆகும். அதேபோல் 1980 ஆம் ஆண்டு இதே இடத்தில் கண்டுபிடிக்கப்பட்ட \"எல் சாகோ\" (El Chaco) என்ற விண்கல் 37 டன் எடைகொண்டதாகும். இது உலகில் கண்டுபிடிக்கப்பட்ட விண்கற்களில் இரண்டாவது பெரிய அளவு கொண்டதாகும்.\n\n"}
{"id": "315593", "url": "https://ta.wikipedia.org/wiki?curid=315593", "title": "கோபா", "text": "கோபா\n\nகோபா (\"Hoba meteorite\") என்பது உலகிலேயே இதுவரை கண்டெடுக்கப்பட்ட விண்கற்களிலேயே பெரியதாகக் கருதப்படுகிறது. இவ்விண்கல் தென்னாப்பிரிக்கா கண்டத்தில் அமைந்துள்ள நமீபியா நாட்டில் பூமிக்கடியிலிருந்து எடுக்கப்பட்டது. இக்கல்லானது 1920 ஆம் ஆண்டு கண்டுபிடிக்கப்பட்டதாகும். இக்கல்லானது 3 அடி உயரமும், 9 அடி அகலமும், 9 அடி நீளமும் கொண்ட இதன் எடை கட்டும் 60 டன் உள்ளது.\n\n"}
{"id": "315596", "url": "https://ta.wikipedia.org/wiki?curid=315596", "title": "ஓட்டொ லிலியென்தால்", "text": "ஓட்டொ லிலியென்தால்\n\nஓட்டொ லிலியென்தால் (\"Otto Lilienthal, 1848, மே 23 - 1896, ஆகஸ்ட் 10\"); செருமனி நாட்டைச் சார்ந்த இவர் வானூர்தி போக்குவரத்து அமைவதற்கு ஒரு பொறி ஏற்படுத்திய முன்னோடியாக இருந்தவர். இவர் \"கிளைடர் கிங்\" (\"Glider King\") எனவும் அழைக்கப்படுகிறார். மேலும், மிதவை வானூர்திகளை மிக வெற்றிகரமாக வடிவமைத்த முதல் நபராகவும், மிக மெல்லிய, நெகிழும் காற்றிதழ்கள் அதிக ஏற்றத்தையும், குறைவான இழுவையையும் ஏற்படுத்தும் என்பதை முதலில் கண்டறிந்தவராகவும், மேலும், நன்கு ஆவணப்படுத்தப்பட்ட, திரும்பத்திரும்ப, வெற்றிகரமான மிதந்து ஊர்தல் செய்த முதல் நபராகவும் அறியப்படுகிறார்.\n"}
{"id": "315598", "url": "https://ta.wikipedia.org/wiki?curid=315598", "title": "எஸ். இராமச்சந்திரன் (ஆய்வாளர்)", "text": "எஸ். இராமச்சந்திரன் (ஆய்வாளர்)\n\nஎஸ். இராமச்சந்திரன் என்பவர் தமிழ் கல்வெட்டு ஆய்வாளர் ஆவார். இவர் தென்னிந்தியச் சமூக வரலாற்று ஆய்வு நிறுவனம் என்பதில் பணியாற்றியுள்ளார். இவரை கல்வெட்டு எஸ்.இராமச்சந்திரன் என்று அழைக்கின்றனர். \n\n"}
{"id": "315611", "url": "https://ta.wikipedia.org/wiki?curid=315611", "title": "சான் கோசுட்டர்லிட்சு", "text": "சான் கோசுட்டர்லிட்சு\n\nசான் மைக்கேல் கோசுட்டர்லிட்சு (\"John Michael Kosterlitz\") 2016 ஆம் ஆண்டுக்கான இயற்பியல் நோபல் பரிசை தாவீது தூலீசு (David Thouless), தன்கன் ஃகால்டேன் ஆகியோருடன் சேர்ந்து வென்றார். இவர் பிரௌன் பல்கலைக்கழகத்தில் இயற்பியல் துறையில் பேராசிரியராக இருக்கின்றார். பிரித்தானியராகிய இவர் இடாய்ச்சுலாந்திலிருந்து வெளியே குடியேறிய இடாய்ச்சுலாந்திய இயூதப் பெற்றோர்களுக்குப் பிறந்தார். இவருடைய தந்தையார் ஃகான்சு வால்டர் கோசுட்டர்லிட்சு முன்னோடியான உயிர்வேதியியலாளர். தாயார் ஃகான்னா கிரேசோர்னர் (Hannah Gresshorner)\n\nசான் மைக்கேல் கோசுட்டர்லிட்சு கேம்பிரிட்சு பல்கலைக்கழகத்தில் கான்வில் மற்றும் கெயசுக் கல்லூரியில் (Gonville and Caius College) இளநிலைப் பட்டமும் (B.A), முதுநிலைப் பட்டமும் (M.A) பெற்றார். 1969 ஆண்டு ஆக்சுபோர்டு பல்கலைக்கழகத்தில் பிரேசனோசுக் கல்லூரியில் (Brasenose College) டி.ஃபில் (D.Phil.) என்னும் முனைவர்ப்பட்டம் பெற்றார். அதன் பின்னர் சில முதுமுனைவர் பதவிகளில் இருந்தபின்னர் பர்மிங்காம் பல்கலைக்கழகத்தில் 1974 இல் விரிவுரையாளராகச் சேர்ந்து பின்னர் இரீடராகவும் (Reader) இருந்தார். பர்மிங்காம் பல்கலைக்கழகத்தில் தாவீது தூலீசு அவர்களுடனும் பின்னர் கார்னெல் பல்கலைக்கழகத்திலும் முதுமுனைவராக இருந்துள்ளார். 1982 முதல் அமெரிக்காவில் பிரௌன் பல்கலைக்கழகத்தில் இயற்பியல் துறையில் பேராசிரியராக இருக்கின்றார். பின்லாந்தில் உள்ள ஆல்டோ பல்கலைக்கழகத்தில் (Aalto University) வருகைதரு ஆய்வுப் பேராளாராக இருக்கின்றார்.\n\nஇவருடைய ஆய்வு இயற்பியலில் திண்மநிலைக் கொள்கைகளைப் பற்றியது. இருதிரட்சி (இரு பரிமாண)ப் பொருட்கள், ஒருதிரட்சிப் பொருள்கள் முதலானவற்றைப் பற்றியது இவருடைய ஆய்வு. குறிப்பாக நிலைமுக மாற்றம் (phase transitions), சீருறா அமையம் (random systems), ஒரே தற்சுழற்சியுடைய எதிர்மின்னி அணுக்கநிலை (electron localization), சீருறா நுண்காந்த உறைநிலை (spin glass), நிலைபெயர் நிகழ்ச்சிகளாகிய உருகுதல், உறைதல் ஆகியவை இவருடைய ஆய்வுத்துறையில் சேரும்.\n\nகோசுட்டர்லிட்சு 1981 ஆம் ஆண்டு பிரித்தானிய இயற்பியல் கழகத்தின் மாக்சுவல் பதக்கமும் பரிசும் பெற்றார். 2000 இல் அமெரிக்க இயற்பியல் குமுகத்தின் இலார்சு ஆன்சாகர் பரிசை வென்றார்- குறிப்பாக இது கோசுட்டர்லிட்சு-தூலீசு நிலைமாற்றம் (Kosterlitz–Thouless transition) என்னும் கண்டுபிடிப்புக்காக. 1993 முதல் அமெரிக்க இயற்பியல் குமுகத்தின் பேராளராக (Fellow) இருக்கின்றார்.\n\n"}
{"id": "315615", "url": "https://ta.wikipedia.org/wiki?curid=315615", "title": "தாவீது தூலீசு", "text": "தாவீது தூலீசு\n\nதாவீது இயேம்சு தூலீசு (\"David James Thouless\", செப்டம்பர் 21, 1934 – 6 ஏப்ரல் 2019) பிரித்தானிய திண்மநிலை இயற்பியலாளர். இவர் 2016 ஆம் ஆண்டுக்கான இயற்பியல் நோபல் பரிசை தன்கன் ஃகால்டேன், சான் கோசுட்டர்லிட்சு ஆகியோருடன் சேர்ந்து வென்றுள்ளார். திண்மநிலையில் இடவியல் நிலைமாற்றம் (topological phase) பற்றிய கொள்கைய கண்டுபிடிப்புகளுக்காக இவர் நோபல் பரிசைப் பெற்றார்.. இவர் 1990 இல் உவுல்ஃபு பரிசை (Wolf Prize) இவர் செய்த சீருறா இருதிரட்சி திண்ம நிலைப் பொருள்கள் பற்றிய ஆய்வுகளுக்காக வென்றார்.\n\nதூலீசு கேம்பிரிட்சில் உள்ள விஞ்செசுட்டர் கல்லூரி, திரினிட்டி சாலையில் இளநிலை (BA) பட்டம் பெற்றார், பின்னர் கார்னெல் பல்கலைக்கழகத்தில் புகழ்பெற்ற நோபல் பரிசாளர் அன்சு பேத்தின் கீழ் முனைவர்ப்பட்டம் பெற்றார். பின்னர் கலிபோர்னியா பல்கலைக்கழகம், பெர்க்கிலியில் முதுமுனைவர் பதவியிலும் அதன் பின்னர் இங்கிலாந்தில் பர்மிங்காம் பல்கலைக்கழகத்தில் கணித இயற்பியல் துறையில் பேராசிரியராகவும் இருந்தார். அதன் பின் 1980 இல் அமெரிக்காவில் சியாட்டிலில் இருக்கும் வாசிங்கடன் பல்கலைக்கழகத்தில் இயற்பியல் பேராசிரியராகச் சேர்ந்தார்.\n\nதூலீசு இங்கிலாந்தின் வேந்தியக் குமுகத்தின் பேராளராகவும், அமெரிக்க இயற்பியற் குமுகத்தின் பேராளராகவும், அமெரிக்க கலை அறிவியல் அக்காதெமியின் பேராளராகவும் அமெரிக்க தேசிய அறிவியல் அக்காதெமியின் உறுப்பினரகவும் தேர்ந்தெடுக்கப்பட்டுள்ளார். இவர் 1990 இல் பெற்ற உவுல்ஃபு பரிசும், 1993 இல் பெற்ற திராக்கு பரிசும் (Dirac Prize), 2000 இல் பெற்ற இலார்சு ஆன்சாகர் பரிசும், 2016 இல் பெற்ற இயற்பியல் நோபல் பரிசும் குறிப்பிடத்தகுந்தவை.\n\n\n"}
{"id": "315622", "url": "https://ta.wikipedia.org/wiki?curid=315622", "title": "தன்கன் ஆல்டேன்", "text": "தன்கன் ஆல்டேன்\n\nபிரெடரிக்கு தன்கன் மைக்கேல் ஆல்டேன் (\"Frederick Duncan Michael Haldane\", வேந்தியக் குமுகப் பேராளர் FRS, பிறப்பு: செப்டம்பர் 14, 1951) ஒரு பிரித்தானிய இயற்பியலாளர். இவர் ஐக்கிய அமெரிக்காவில் பிரின்சிட்டன் பல்கலைக்கழகத்தில் இயூச்சீன் ஃகிகின்சு இயற்பியல் பேராசிரியராக (Eugene Higgins Professor of Physics) இருக்கின்றார். கனடாவில் வாட்டர்லூவில் உள்ள பெரிமீட்டர் இயற்பியல் கழகத்தில் வருகைதரு சிறப்புறு ஆய்வுத்தலைவராகவும் இருக்கின்றார். 2016 ஆம் ஆண்டுக்கான இயற்பியல் நோபல் பரிசை சான் கோசுட்டர்லிட்சு, தாவீது தூலீசு ஆகியோருடன் சேர்ந்து வென்றுள்ளார்.\n\nஇவர் இலண்டலில் புனித பவுல் பள்ளையில் படித்தார், பின்னர் கேம்பிரிட்சில் கிறித்துவின் கல்லூரியில் படித்தார்.\n"}
{"id": "315636", "url": "https://ta.wikipedia.org/wiki?curid=315636", "title": "நல் சரோவர் பறவைகள் சரணாலயம்", "text": "நல் சரோவர் பறவைகள் சரணாலயம்\n\nநல் சரோவர் பறவைகள் சரணாலயம் அல்லது நல் சரோவர் (\"Nal Sarovar Bird Sanctuary, Nal Sarovar\") இந்தியாவின், குசராத்து மாநில அகமதாபாத் நகரத்திலிருந்து தென்மேற்கே சுமார் 64 கிலோமீட்டர் தொலைவிலுள்ள \"சனந்த் கிராமம்\" அருகில் அமைந்துள்ள மிகப்பெரிய சதுப்புநில ஏரியாகும். 120.82 சதுர கிலோமீட்டர் (46.65 சதுர மைல்) சுற்றுப்புற சதுப்பு கொண்ட முதன்மை ஏரியான இவ்வேரி, 1969 ஆம் ஆண்டு, ஏப்ரலில் ஒரு பறவைகள் சரணாலயமாக அறிவிக்கப்பட்டது. இந்தியாவின் பேரேரிகளில் ஒன்றாகவும், குசராத்தின் பெரிய சதுப்புநில பறவை சரணாலயமாகவும் காணப்படும் இங்கு, பிரதானமாக குளிர் காலத்திலும், வசந்த காலத்திலும் இடம்பெயரும் பறவைகள் பெருமளவில் வசித்து வருகின்றன.\n\n"}
{"id": "315638", "url": "https://ta.wikipedia.org/wiki?curid=315638", "title": "4-புளோரோபென்சாயிக் அமிலம்", "text": "4-புளோரோபென்சாயிக் அமிலம்\n\n4-புளோரோபென்சாயிக் அமிலம் \"(4-Fluorobenzoic acid)\" CHFO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பாரா-புளோரோபென்சாயிக் அமிலம் என்ற பெயராலும் அழைக்கப்படும் இச்சேர்மம் நிறமற்ற திண்மமாகக் காணப்படுகிறது. பென்சாயிக் அமிலம் மற்றும் கார்பாக்சிலிக் அமிலம் அகியனவற்றின் வழிப்பொருளாகவும், செயற்கைமுறையிலான ஒரு இடைநிலைச் சேர்மமாகவும் 4-புளோரோபென்சாயிக் அமிலம் கருதப்படுகிறது.\n\nSection::::தயாரிப்பு.\nசிகீமான் வினையின் வழியாக 4-புளோரோபென்சாயிக் அமிலம் தயாரிக்கப்படுகிறது. எத்தில் எசுத்தராக பாதுகாக்கப்பட்டுள்ள 4-அமினோபென்சாயிக் அமிலம் முதலில் ஈரசோனியம் உப்பாக்கப்படுகிறது. பின்னர் டெட்ராபுளோரோபோரேட்டு சேர்ப்பதன் மூலம் விளைபொருளுடன் புளோரைடு அறிமுகப்படுத்தப்படுகிறது. எசுத்தரை நீராற்பகுப்பு செய்தால் அது தனி அமிலமாக மீள்விக்கப்படுகிறது\n\n4-புளோரோசின்னமிக் அமிலம் வளிம உயிரின மாற்றம் மூலமாக 4-புளோரோபென்சாயிக் அமிலம் உருவாதலும் அறியப்பட்டுள்ளது.\n"}
{"id": "315641", "url": "https://ta.wikipedia.org/wiki?curid=315641", "title": "தமிழர் இடையே பௌத்தம்", "text": "தமிழர் இடையே பௌத்தம்\n\nதமிழர் இடையே பௌத்தம், வரலாற்றுக் காலத்திலிருந்து தமிழகம் மற்றும் யாழ்ப்பாணக் குடாவில் நிலவி வந்தது.\n\nSection::::இந்தியா.\nSection::::தமிழ்நாடு.\nபழங்கால தமிழ் பௌத்த நூலான மணிமேகலையைக் காவிரி பூம்பட்டினத்தைத் தளமாகக் கொண்டு சீத்தலைச் சாத்தனார் இயற்றினார்.\n\nஇன்றைய பல்லவனேசுவரத்தில் கண்டெடுக்கப்பட்ட அக்கால நகர இடிபாடுகளில் நான்காம், ஐந்தாம் நூற்றாண்டைச் சேர்ந்த புத்த மடாலயம், புத்தர் சிலை, புத்தபீடம் (புத்தர் பாதம்) ஆகியவற்றின் எச்சங்கள் கிடைத்தன.\nநாகப்பட்டினம் நகரில் மூன்றாம் நூற்றாண்டைச் சேர்ந்த பர்மிய வரலாற்று எழுத்துக்கள் கண்டுபிடிக்கப்பட்டன. இங்கு அசோகரால் கட்டப்பட்ட புத்த விகாரை இருந்ததற்கான ஆதாரமாக இது விளங்குகிறது.\n\nநாகப்பட்டினம் நான்காம், ஐந்தாம் நூற்றாண்டு காலத்தில் பௌத்த மையமாக இருந்தது. அக்கால கட்டத்தில் அங்கு தாது கோபுரம் இருந்தது. ஆனால் பின் வந்த காலத்தில் இங்கிருந்து அது மறைந்துவிட்டது. ஆனால் மீண்டும் ஒன்பதாம் நூற்றாண்டில் தழைத்தது. (எச்.பி.ராய், தி வின்டஸ் ஆப் சேஞ்ச், தில்லி 1994, பக்கம். 142) 11 ஆம் நூற்றாண்டில், முதலாம் ராஜராஜ சோழனின் உதவியுடன் சூடாமணி விகாரையை சாவக மன்னனான ஸ்ரீவிஜய சூளாமணிவர்மன் புதுப்பித்துக் கட்டினார். குலோத்துங்க சோழனின் \"அணிமங்கலம் செப்பேட்டில்\" புத்தத் துறவியான “காசிப தேரர்” நாகநாட்டு புத்தத் துறவிகளின் உதவியுடன் ஆறாம் நூற்றாண்டைச் சேர்ந்த பௌத்தக் கோயிலை புதுப்பித்ததாகக் கூறப்பட்டுள்ளது. இந்த \"நாகர் அன்னம் விகாரை\" பிற்காலத்தில் நாகனவிகாரை என அழைக்கப்பட்டது. இங்கு பௌத்தம் 15 ஆம் நூற்றாண்டுவரை தழைத்தோங்கி இருந்தது, விகாரையின் கட்டடங்கள் 18 ஆம் நூற்றாண்டுவரை இருந்தன.\n\nகாஞ்சிபுரம் தென் இந்தியாவின் பழைய நகரங்களில் ஒன்று ஆகும். இந்நகரத்தில் தமிழ், சமஸ்கிருதம், பாளி ஆகிய மொழிகள் கற்பிக்கப்பட்டன. இந்நகரத்திற்கு யுவான் சுவாங் வந்ததாக கருப்படுகிறது. இவர் இந்த நகரத்திற்கு ஏழாம் நூற்றாண்டில் வந்தார். மேலும் இந்த நகரம் ஆறு மைல் சுற்றளவு கொண்டதாக இருந்தது என்றும், இந்த மக்கள் வீரத்துக்கும் பக்திக்கும் பெயர் பெற்றவர்களாக இருந்தனர் என்றும், மேலும் நீதியை விரும்புபவர்களாகவும், பிறருக்கு மரியாதை தருபவர்களாகவும், கற்றல் மிக்கவர்களாகவும் இருந்தனர் என குறிப்பிட்டுள்ளார். கௌதம புத்தர் இந்த இடத்துக்கு வந்துள்ளார் எனவும் கூறியுள்ளார். இந்நகரம் பல்லவர்களின் ஆட்சிக் காலமான நான்காம் நூற்றாண்டு முதல் ஒன்பதாம் நூற்றாண்டுவரை தலைநகராக புகழ்வாய்ந்ததாக இருந்தது. மேலும் பிரபலமான பல கோயில்கள் இவர்களின் ஆட்சிக்காலத்தில் கட்டப்பட்டன. தமிழ் மரபில் பிறந்தவரும் சென் புத்தமதத்தின் நிறுவனருமான போதி தருமன் இங்கு பிறந்தவர்,<nowiki>[5]</nowiki><nowiki>[6]</nowiki><nowiki>[note 1]</nowiki> புகழ்வாய்ந்த சமஸ்கிருத எழுத்தாளரும் \"தாசகுமார சரித்திரம்\" என்ற நூலை எழுதியவருமான தண்டின் இவ்வூரைச் சேர்ந்தவர். இன்னொரு சமஸ்கிருத புலவரான பாரவி ஆகிய இருவரும் காஞ்சிபுரத்தைச் சேர்ந்தவர். இவர் பல்லவ மன்னன் சிம்மவிஷ்ணுவின் கீழ் \"கிராட்டார்ஜுன்யா\" நூலை எழுதினார். மேலும் புகழ்வாய்ந்த பௌத்த அறிஞர்களான திக்நாகர், புத்தகோசர், தம்மபாலர் ஆகியோர் இங்கு வாழ்ந்தவர்களாவர்.\n\nபல்லவ மன்னன் முதலாம் மகேந்திரவர்ம பல்லவன் ஒரு பெரிய கல்வியாளராகவும், இசைக்கலைஞராகவும் இருந்தார். இவர் ஒரு அறிஞராகவும் மற்றும் சமஸ்கிருத நகைச்சுவை நாடக ஆசிரியராகவும் இருந்தார்.\n\nSection::::இலங்கை.\nSection::::யாழ்ப்பாண தீபகற்பம்.\nசில வரலாற்று ஆவணங்களில் யாழ்ப்பாண தீபகற்பம் நாக தீவு/ நாக நாடு என குறிப்பிடப்படுகிறது. இங்கு வாழ்ந்த மக்களுக்கும் புத்தருக்கும் இடையேயிருந்த தொடர்புகள் குறித்த பல மரபுக்கதைகள் உள்ளன. இந்த தமிழ் பௌத்தக் கோயில், சக்தி பீடமான நாயினாதீவு நாகபூசனி அம்மன் கோயிலுக்கு மிக அண்மையில் உள்ளது. நாகா என்ற சொல் சில துவக்கக்கால குறிப்புகளில் நாயா என நாகனிகாவில் குறிப்பிடுவதுபோல குறிப்பிடப்பட்டுள்ளது. இது கி.மு. 150 ஆம் நூற்றாண்டு கல்வெட்டில் காணப்படுகிறது.\n\nகுண்டூர் மாவட்டம் அமராவதிக்குரிய திராவிட சிற்ப மரபுகளுடன் அமைந்த வல்லிபுரம் புத்தர் சிலையானது வல்லிபுரத்தில் ஒரு இந்துக் கோயிலின் கீழே அகழ்வில் கண்டுபிடிக்கப்பட்டது. அதில் காணப்படும் எழுத்துக்கள் தமிழ்- பிராகிருத மொழியில், சாதவாகன மரபின் ஆட்சிகாலத்திய ஆந்திரக் கல்வெட்டுக்களில் காணப்படும் எழுத்துக்களோடு ஒத்தவையாக அமைந்துள்ளன.சாதவாகன மரபின் 17 வது மன்னனான ஹல்லா (ஆட்சியில் 20-24 ) இத்தீவின் இளவரசியை மணந்தான். பீட்டர் ஸ்லாக் எழுத்தின்படி, \"வல்லிபுரம் ஒரு தொல்லியல் சிறப்புவாய்ந்த இடமாகும். இது முதல் நூற்றாண்டில் ஒரு சிறந்த வணிகத்தலமாக இருந்துள்ளது. […] வல்லிபுரம் சிலையின் கல்லை ஆராயும்போது இதன் காலம் கி.பி 3-4 நூற்றாண்டைச் சேர்ந்ததாக இருக்கலாம். அக்காலத்திலத்தில் அமராவதியில் கிடைத்த புத்தர் சிலையின் மாதிரியைக் கொண்டு உருவாக்கப்பட்டது.\" இங்கே கிடைத்த புத்தர் சிலையை 1906 இல் அப்போதைய பிரித்தானிய ஆளுநர் ஹென்றி பிளேக் தாய்லாந்து மன்னருக்கு வழங்கினா்.\n\nநாகப்பட்டினம் போன்று வல்லிபுரமும் அக்காலத்தில் கடற் பயணிகளும் வணிகர்களும் தங்கி செல்லக்கூடிய இடமாக இருந்தது. புத்த மற்றும் இந்து மதத்தினருக்கு புனித தலமாகவும் இருந்தது. நாகப்பட்டினம், வல்லிபுரம் ஆகிய இரண்டு இடங்களும் சீனா, சாயாம், கம்போடியா, சம்பா (வியட்நாம்) மற்றும் ஜாவா ஆகிய நாடுகளுடன் தொடர்பு கொண்டிருந்தன.\n\nகந்தரோடை தலத்தில் அருகருகே அமைந்திருந்த பல தாதுகோபங்கள் தமிழ் பிக்குகள் வாழும் மடங்களாயிருந்தன என்பது, யாழ்ப்பாண தமிழர்கள் மற்றும் பழந்தமிழக மக்களிடையே முதல் சில நூற்றாண்டுகளில் இந்து மதம் எழுச்சிபெறும் காலத்திற்கு முன்புவரை மகாயான பௌத்தம் புகழ்வாய்ந்ததாக செல்வாக்கு செலுத்தி வந்ததற்கு சான்றாக அமைகிறது.\n\nSection::::திரிகோணமலை.\nதிரியாய் பகுதியைத் தாலமியின் இரண்டாம் நூற்றாண்டு வரைபடம் தலகாரி (Thalakari) என குறிப்பிடுகிறது. கிருத்துவத்துக்கு முந்தையகால -பெளத்த தமிழ்ப் பிராமி எழுத்துக்கள் இப்பகுதியில் கண்டறியப்பட்டுள்ளன. இவை கி.மு இரண்டாம் நூற்றாண்டைச் சேர்ந்தவையாக கருதப்படுகிறது. திரியாய் கிராமம் இடைக்காலத்தில் யாழ்ப்பாணம் மாவட்டத்தில் உருவான ஒரு முதன்மை கிராமமாகும். இத் தளத்தில் தமிழ் பௌத்தம் செழித்திருந்த காலத்தில் வழிபாடு செய்யப்பட்ட மகாயான புத்த வழிபாட்டுத் தலங்களின் இடிபாடுகள் உள்ளன. முதலாம் பரமேஸ்வரவர்மன் ஆட்சி செய்த, 7-8 ஆம் நூற்றாண்டில் தமிழகத்தில் புகழ்பெற்றிருந்த பல்லவ கிரந்த கல்வெட்டுகள் திரியாய் கிராமத்தில் பதிவு செய்யப்பட்டன. இந்தக் கல்வெட்டுகளில் தமிழ்நாட்டு வணிகர்கள் மற்றும் மாலுமிகள் திருகோணமலைக்கு வந்தது குறிப்பிடப்பட்டுள்ளது. மேலும் இங்குள்ள பெளத்த தெய்வமான அவலோகிடிஸ்வரா மற்றும் அவரது துணைவியார் தாரா ஆகியோருக்கான கோயில் தமிழ்நாட்டிலிருந்து வந்த வணிகர்களால் அளிக்கப்பட்டது என்பதும் இதில் குறிக்கப்பட்டுள்ளது இங்கு கிடைத்த துவாரபாலகர் சிற்பங்கள் பல்லவ கலைப் பள்ளியில் பயின்றவர்களின் படைப்புகளாக உள்ளன.\n\nசோழர்கள் தமிழர்கள் மத்தியில் சைவம், வைணவம், பௌத்தம் ஆகிய பல மதங்களை ஆதரித்தனர். அவர்கள் \"பெரும்பள்ளி\" எனப்படும் புத்தக் கோயில்களைக் கட்டினர். பெரியகுளத்தில் புகழ்வாய்ந்த \"இராஜராஜபெரும்பள்ளியை\" முதலாம் இராஜராஜ சோழன் கட்டினார். சோழர்கள் சைவத்திற்கு முதன்மையளித்து திருகோணமலையின் திருக்கோணேச்சரம் சிவன் கோவில் உட்பட்ட பல கோயில்களைப் பாதுகாக்க தங்களது பங்களிப்பாக திருகோணமலை மாவட்டத்திற்கு வளர்ச்சி பணம் அனுப்பினர் என்பது கல்வெட்டுகளிலிருந்து அறியப்படுகிறது.\n\n"}
{"id": "315646", "url": "https://ta.wikipedia.org/wiki?curid=315646", "title": "கருட கர்வபங்கம்", "text": "கருட கர்வபங்கம்\n\nகருட கர்வபங்கம் (\"Garuda Garvabhangam\") ஒரு இந்திய தமிழ் புராணத் திரைப்படமாகும். 1936 ஆம் ஆண்டு வெளியிடப்பெற்ற இத் திரைப்படத்தில் எம். டி. பார்த்தசாரதி, செருகளத்தூர் சாமா இன்னும் பலர் நடித்திருந்தனர்.\n\nSection::::நடிகர்கள்.\nஎம். டி. பார்த்தசாரதி<br>\nசெருகளத்தூர் சாமா<br>\nஎம். எஸ். மோகனாம்பாள்<br>\n\"வித்வான்\" ஸ்ரீநிவாசன்<br>\nஜி. எஸ். மணி<br>\nவிமலா<br>\nஎம். டி. சுப்ரமணிய முதலியார்\n\nSection::::தயாரிப்புக் குழு.\nதயாரிப்பு: ஓரியண்டல் ஃபிலிம்ஸ்<br>\nஇயக்கம்: ஆர். பத்மநாபன், பிரேம் சேத்னா<br>\nஒளிப்பதிவு: பிரிக்கி<br>\nஇசை: சிதம்பரம் வைத்யநாத சர்மா\n\nSection::::தயாரிப்பு விபரம்.\nபுராணத்தில் வரும் ஸ்ரீ கிருஷ்ணரின் கதைகளில் ஒன்றான கருட கர்வபங்கம் முதலில் 1929 ஆம் ஆண்டு ஏ. நாராயணன் என்பவரால் மௌனப்படமாகத் தயாரிக்கப்பட்டது. 1936 ஆம் ஆண்டு தயாரிக்கப்பட்ட இந்தப் படம் கொல்கத்தாவிலுள்ள பயனியர் ஸ்டூடியோவில் படமாக்கப்பட்டது. இதே படம் பின்னர் 1943 ஆம் ஆண்டு கண்டசாலா பலராமையா என்பவரால் தெலுங்கில் தயாரிக்கப்பட்டது.\n"}
{"id": "315657", "url": "https://ta.wikipedia.org/wiki?curid=315657", "title": "வெளிநாட்டுப் பரிமாற்றச் சந்தை", "text": "வெளிநாட்டுப் பரிமாற்றச் சந்தை\n\nவெளிநாட்டுப் பரிமாற்றச் சந்தை (\"foreign exchange market\"; சுருக்கமாக போரெக்ஸ் அல்லது பொரெக்ஸ் (\"forex\") அல்லது எப்எக்ஸ் (\"FX\"); நாணயச் சந்தை \"currency market\") எனப்படுவது நாணயங்களின் வணிகத்திற்கான ஒர் உலகலாவிய பரவலாக்கச் சந்தை ஆகும். இது நடைமுறை அல்லது வரையறுக்கப்பட்ட விலையில் வாங்குதல், விற்றல், நாணயப் பரிமாற்றம் ஆகிய அணைத்துப் பண்புகளையும் உள்ளடக்குகின்றது. வணிகத்தின் அளவு அடிப்படையில் இது உலகில் பாரிய சந்தையாக விளங்குகின்றது. இச்சந்தையின் பிரதான பங்களிப்பாளர்களாக பாரிய பன்னாட்டு வங்கிகள் காணப்படுகின்றன. உலகெங்குமுள்ள வர்த்தக நிறுவனங்கள் வார இறுதி தவிர்த்த நாட்கள் முழுவதும் பலதரப்பட்ட வாங்குபவர்களுக்கும் விற்பவர்களுக்கும் இடையில் ஆதாரமாகச் செயற்படுகின்றன. வெளிநாட்டுப் பரிமாற்றச் சந்தை வேறுபட்ட நாணயப் பெறுமதியை தொடர்பில் முடிவு செய்வதில்லை. ஆனால், ஒரு நாணயத்திற்கு எதிரான கேள்வியை மற்றொரு நாணயப் பெறுமதியின் நடைமுறைச் சந்தை விலையை அமைக்கிறது.\n\nவெளிநாட்டுப் பரிமாற்றச் சந்தை வர்த்தக நிறுவனங்கள் ஊடாகச் செயற்படுவதோடு, பல மட்டங்களில் இயங்குகிறது. வங்கிகள் \"முகவர்கள்\" எனப்படும் சிறு அளவிலான பொருளாதார வணிக நிறுவனங்களைத் திருப்பிவிடுகின்றன. இந்தப் பொருளாதார வணிக நிறுவனங்கள் பாரிய அளவு வெளிநாட்டுப் பரிமாற்ற வணிகத்தின் தொடர்புபட்டவையாக இருக்கின்றன. வெளிநாட்டுப் பரிமாற்ற முகவர்களாக பல வங்கிகள் இருப்பதால், இதனை \"உள்ளக வங்கிச் சந்தை\" என்று அழைக்கின்றனர். இவற்றுடன் சில காப்புறுதி நிறுவனங்களும் பிற வாணிப நிறுவனங்களும் தொடர்புபடுவதுண்டு. வெளிநாட்டுப் பரிமாற்ற முகவர்களுக்கிடையிலான வாணிபம் மிகவும் பெரிதாக இருந்து, நூற்றுக்கணக்காக மில்லியன் டொலர்கள் அதில் உள்வாங்கப்படுகின்றன. வெளிநாட்டுப் பரிமாற்றச் சந்தை பன்னாட்டு வணிபத்திற்கும் முதலீட்டிற்கும் நாணய மாற்றம் செய்வதால் உதவுகின்றது. எ.கா: அமெரிக்க ஐக்கிய நாடுகளில் அமெரிக்க டாலர்களில் வருவாய் இருக்கும்போது, அமெரிக்க ஐக்கிய நாட்டுக்கு ஐரோப்பிய ஒன்றியத்தின் அங்கத்துவ நாடுகளில் இருந்து, குறிப்பாக ஐரோ வலய அங்கத்துவ நாடுகளில் இருந்து பொருட்களை இறக்குமதி செய்யவும், ஐரோக்களில் பணத்தை அளிக்கவும் இது வியாபாரத்தை அனுமதிக்கிறது. அத்துடன் இது நாணயங்களின் பெறுமதிக்கேற்ப நேரடி ஊகத்திற்கும் மதிப்பீட்டிற்கும் உதவுவதுடன், நிகழும் வணிபம், இரு நாணயங்களுக்கிடையிலான வட்டி விகித வேறுபாட்டு அடிப்படை ஆகியவற்றின் ஊகத்திற்கும் உதவுகின்றது.\n\n\n"}
{"id": "315665", "url": "https://ta.wikipedia.org/wiki?curid=315665", "title": "மன்னர் திருமலை நாயக்கர் கல்லூரி", "text": "மன்னர் திருமலை நாயக்கர் கல்லூரி\n\nமன்னர் திருமலை நாயக்கர் கல்லூரி (\"Mannar Thirumalai Naicker College\") தமிழ்நாடு நாயுடு மகாஜன சங்கத்தால் 1974 ஆம் ஆண்டு மதுரை பசுமலையில் தொடங்கப்பட்டது. இங்கு கலை மற்றும் அறிவியல் சம்பந்தமான பல துறைகள் உள்ளன. மதுரையை ஆண்ட மன்னர், திருமலை நாயக்கர் பெயரால் இந்தக் கல்லூரி தொடங்கப்பட்டது. கல்லூரியின் குறிக்கோள் \"எண்ணும் எழுத்தும் கண்ணெனத் தகும்\".\n\nSection::::வரலாறு.\nதமிழ்நாட்டின் அப்போதைய முதல்வராக இருந்த திரு. கலைஞர் கருணாநிதி அவர்களால் 1974 ஆம் ஆண்டு தொடங்கப்பட்டது. கல்லூரியின் கட்டிடம் காவலர் திரு. G.K. தேவராஜு நாயுடுகாரு அவர்களால் அடிக்கல் நாட்டப்பட்டது. கல்லூரி அப்போது சென்னாய் நகரில் உள்ள திரு. இராம விலாஸ் மண்டபத்தில் செயல்பட்டது பின்னர் தற்போது உள்ள நிரந்தர கட்டிடத்திற்கு 1979 ஆம் ஆண்டு முதல் செயல்படத்தொடங்கியது.\n\n1982-1983 ஆம் ஆண்டு வாக்கில் இரு பாலர் பயிலும் கல்லூரியாக மாற்றப்பட்டது. அப்போதைய தமிழகச் சட்டபேரவையின் உறுப்பினரும் மற்றும் முன்னாள் அமைச்சருமான திரு. க. இராஜாராம் அவர்களின் முயற்சியால் மத்திய அரசு கல்லூரி விரிவாக்கம் செய்ய 24 ஏக்கர் நிலமும், மாநில அரசு 8 ஏக்கர் நிலமும் கொடுத்துவியது.\n\nகல்லூரி வளாகத்தில் தற்போதுள்ள மன்னர் திருமலை நாயக்கர் அவர்களின் திருஉருவச்சிலை பெரியகுளம் திரு. V. நாகராஜ் நாயுடு அவர்களால் வழங்கப்பட்டது. மேலும் காலம்சென்ற லயன் சுந்தரராஜன் அவர்களால் மிக குறுகிய காலத்தில் சுமார் 1 இலட்சம் சதுர பரப்பளவு கொண்ட கட்டிடம் உருவாக்கப்பட்டது.\n\nதற்போதைய செயலர் திரு. எம். விஜயராகவன் அவர்களின் முயற்சியால் 13,000 சதுர பரப்பளவு கொண்ட நூலகக் கட்டிடம் உருவாக்கப்பட்டது.\n\n"}
{"id": "315672", "url": "https://ta.wikipedia.org/wiki?curid=315672", "title": "இழான் பியர் சோவாழ்சு", "text": "இழான் பியர் சோவாழ்சு\n\nஇழான் பியர் சோவாழ்சு (Jean-Pierre Sauvage) (பிறப்பு அக்டோபர் 21, 1944) ஓர் பிரான்சிய வேதியியல் ஆய்வாளர். இவர் பிரான்சில் இசுற்றாசுபூர்கு பல்கலைக்கழகத்தில் பணியாற்றுகின்றார். தனி அணுக்கள் மூலக்கூறுகளைத் தாண்டி மூலக்கூறுகளுக்கிடையே நிலவக்கூடிய மெலிவான விசைகளைக் கொண்டு மூலக்கூறுகளால் அமைக்கக்கூடிய ஒருங்கியம் குறித்து நுண்ணிய மூலக்கூறு இயந்திர அமைப்புகள் பற்றிய துறையில் ஆய்வு செய்கின்றார். இவருடைய ஆய்வுகளுக்காக 2016 ஆம் ஆண்டின் வேதியியல் நோபல் பரிசு இவருக்கும் அமெரிக்கராகிய பிரேசர் இசுட்டோடார்ட்டு (Fraser Stoddart) என்பாருக்கும் இடச்சு ஆய்வாளர் பென் பெரிங்கா (Bernard L. Feringa) என்பாருக்கும் வழங்கப்பெற்றது.\n\nசோவாழ்சு பாரீசு நகரில் அக்டோபர் 21, 1944 இல் பிறந்தார். இலூயி பாசுச்சர் பல்கலைக்கழகத்தில் இழான் மாரீ இலேன் (Jean-Marie Lehn) வழிகாட்டலில் முனைவர்ப் பட்டம் பெற்றார். முனைவர்ப்பட்ட ஆய்வில் முதன்முறையாக கிறிப்டாண்டு எனக் குறிக்கப்பெறும் பல்லீந்தணைவிகளை உருவாக்கிக் காட்டினார். இழான் மாரீ இலேன் இத்துறையில் வல்லுனர். இவர் 1987 இல் வேதியியலுக்கான நோபல் பரிசை வென்றவர்.\n\nசோவாழ்சு நிறைய ஆய்வுக்கட்டுரைகள் எழுதிப் புகழ்பெற்றவர். மின்வேதிய முறையில் கரிம ஈராக்சைடு (கார்பன்-டை-ஆக்சைடு, CO) சிதைவு, ஒளிச்சேர்க்கை வினைய நடுவம் (photosynthetic reaction center) ஆகிய துறைகளில் ஆய்வு செய்திருக்கின்றார். மூலக்கூறுகள் ஒன்றோடொன்று இயந்திரவகையாக பிணையும் விதமாக அமைப்பது பற்றியும் நிறைய ஆய்வு செய்திருக்கின்றார். கயிற்றில் முடிச்சுகள் போடுவதுபோல மூலக்கூறுகளில் முடிச்சுகள் போல அமைக்கும் விதங்களையும் ஆய்வு செய்திருக்கின்றார். மூலக்கூற்று முடிச்சுகளை நாட்டேன் (knotane) என்றும் குறிக்கப்பெறுகின்றது.\n\nபிரான்சிய அறிவியல் அக்காதெமியில் மார்ச்சு 26, 1990 அன்று தொடர்புகொள் உறுப்பினராகத் தேர்ந்தெடுக்கப்பெற்றார், பின்னர் நவம்பர் 24, 1987 இல் உறுப்பினராக உயர்ந்தார். இவர் தற்பொழுது இசுற்றாசுபூர்கு பல்கலைக்கழகத்தில் ஓய்வுபெற்றப் பேராசிரியராக இருக்கின்றார்.\n\n"}
{"id": "315682", "url": "https://ta.wikipedia.org/wiki?curid=315682", "title": "மூலக்கூற்றுப் போரோமிய வளையங்கள்", "text": "மூலக்கூற்றுப் போரோமிய வளையங்கள்\n\nமூலக்கூற்றுப் போரோமிய வளையங்கள் ( Molecular Borromean rings) என்பன மூலக்கூறுகளால் ஆன ஒன்றோடொன்று பிணைந்திருக்கும் மூன்று வளையங்கள் ஆகும். இதில் மூன்று பருவளைய பருமூலக்கூறுகளால் ஒன்றோடொன்று பிணைக்கப்பட்டிருக்கும். எந்தவொரு வளையமும் அறுந்தால், அனைத்தும் கழன்றுவிடுமாறு அமைந்த அமைப்பாகும். சேம்சு பிரேசர் இசுட்டோடார்ட்டு (James Fraser Stoddart) முதன்முதலாக 2004 இல் ஆகச்சிறிய போரோமிய வளையங்களைச் செய்துகாட்டினார். இவை போரோமியேட்டு (Borromeate) என்றழைக்கப்படுகின்றது. இவை துத்தநாக அணுக்களோடு பிணைக்கப்பட்ட 2,6-டைஃபார்மைலி-பிரிடீன் (2,6-diformylpyridine) மற்றும் டையமீன் (diamine) ஆகியவற்றால் உருவாக்கப்பட்டவை. \n\nஇம்மூலக்கூறு கரிமவேதியியல் முறைப்படி இரு கூறுகளைக்கொண்டு சமைக்கப்பெற்றது: முதலாவது இரு ஆல்டிஃகைடு (aldehyde) வினைக்குழுக்களைக் கொண்ட பிரிடீனாகிய (pyridine) 2,6-டைஃபார்மைலி-பிரிடீன் (2,6-diformylpyridine) மற்றது 2,2'--பைப்பிரிடீன் (2,2'-bipyridine) கொண்ட டையமீன் (diamine) வினைக்குழு. துத்தநாக அசிட்டேட்டு (Zinc acetate) ஓர் அச்சுக்கட்டமாகக் (template) கொண்டு வேதிவினைப்படுவதற்கு சேர்க்கப்படுகின்றது. இதனால் ஒவ்வொரு துத்தநாக அணுவும் மொத்தம் ஆறு ஐங்கிளை பிணைப்பிடங்களில் (6 pentacoordinate complexation sites) அமர்கின்றன. இமீன் (imine) பிணைப்பு உண்டாக வேதிவினை தூண்டப்படுவதற்கு மூபுளோரோ அசிட்டிக்குக் காடி (Trifluoroacetic acid, TFA) சேர்க்கப்படுகின்றது. மூன்று வளையங்கள் அமைந்த போரோமியேட்டை அமைக்க 18 முன்னிலை மூலக்கூறுகள் தேவைப்படுகின்றன. மூலக்கூறுகள் தாமாகவே 12 அரோமாட்டிக்கு பை-பை இயைபுவழி (pi-pi interaction) 30 துத்தநாக அணுக்கள் நைதரசனோடு ஈர் எதிர்மின்னிக் கூட்டியங்கும் பிணைப்புகள் உருவாகுவதாலேயே இயலுகின்றது. இந்தப் போரோமியேட்டுகள் வெப்பவியக்கவியல் கோட்பாடுகளின் அடிப்படையில் மற்ற விளைபொருட்களைக் காட்டிலும் நிலையானவை. எனவே இதில் விளையும் போரோமியேட்டுகள் நிலைப்புத்தன்மை கொண்டவை. \nகரிமவேதியியல் ஆக்சினிறக்க வினைவழி எத்தனாலில் சோடியம் போரோ-ஐதரைடு (sodium borohydride) வினைப்பட்டு போரோமியாண்டு (Borromeand) கிடைத்தல். போரோமிய வளைய அமைப்பின் உண்மையான தன்மைப்படி ஓர் இமீன் (imine) பிணைப்பைத் துண்டித்தாலும் மற்ற பருவளையங்கள் விடுவிக்கப்படுகின்றன. \n\nகரிமவேதியியலின்படி இந்த மூலக்கூறு மிகவும் சிக்கலானதெனினும் இதன் உருவாக்கம் உண்மையில் எளிதானதே. இதனாலேயே இதனை சேம்சு ஃபிரேசர் இசுட்டோடார்ட்டு (James Fraser Stoddart) குழுவினர் வகுப்பறையில் செய்துகாட்டத்தக்கதாகப் பரிந்துரைத்தனர். \n"}
{"id": "315689", "url": "https://ta.wikipedia.org/wiki?curid=315689", "title": "சிறீபலி பூசை (சைவ சமயம்)", "text": "சிறீபலி பூசை (சைவ சமயம்)\n\nசிறீபலி பூசை என்பது சைவ சமயத்தில் சிவாலயங்களில் உள்ள பலிபீடத்திற்கு செய்யப்படுகின்ற பூசையாகும். இந்த பூசையை ஸ்ரீவேலி என கேரளத்தில் செய்கிறார்கள். வடமொழியில் ஸ்ரீபலி பூஜை என்று அழைக்கின்றனர்.\n\nSection::::பூசைக் காலம்.\nஇந்தப் பூசையானது மூன்று சந்திப் பொழுதுகளிலும், அர்த்தயாம பூஜையின்போதும் செய்யப்படுகிறது. \n\nSection::::பூசை முறை.\nசிவாலயத்தில் உள்ள பலிபீடத்தின் அருகே ஸ்ரீபலி கொள்ளும் தேவர் அல்லது அஸ்த்ரதேவர் என்ற செப்புத்திருமேனிகளை தலையில் சுமந்து கொண்டு ஒரு பூசகர் நிற்பார். விளக்கு ஏந்திய ஒருவரும், இசைக் கலைஞர்களும், நாட்டியப் பெண்ணும் இருப்பார்கள். பலிபீடத்திற்கு அர்ச்சகர் பூசை செய்யும் போது இசைக் கலைஞர்கள் இசைக்கருவிகளை இசைப்பர், நாட்டியப் பெண் நடனம் ஆடுவார். அர்ச்சகர் அன்னம், நீர், மலர் ஆகியவற்றை பலிபீடத்தில் வைத்து பூசை செய்வார். நாட்டியப் பெண் ஹஸ்தம் எனும் முத்திரையைக் காட்டியவாறு நடனம் ஆடுவாள், அர்ச்சகரும் ஹஸ்த முத்திரையை காட்டி பூசை செய்வார். மத்தளம், கரடிகை, வெண்கலத்தாளம், பாடகம், எக்காளம் ஆகிய இசைக்கருவிகள் இந்த பூசையின் போது வாசிக்கப்பட்டதாக அறிஞர்கள் தெரிவிக்கின்றனர். \n\nSection::::நோக்கம்.\nஇறைவனுக்கு மலர், நீர், அன்னம் ஆகியவற்றோடு, இசையும், நடனமும் என அனைத்தையும் அர்ப்பணிக்கும் நிகழ்வாக இந்தப் பூசை அமைந்துள்ளது. \n"}
{"id": "315692", "url": "https://ta.wikipedia.org/wiki?curid=315692", "title": "சித்திரத்துணி", "text": "சித்திரத்துணி\n\nசித்திரத்துணி அல்லது சித்திரப்பட்டு (\"Brocade or Damask (அரபு:دمسق\") என்பது, கலைநயம் மிக்க சித்திரங்கள் ஒருபக்கம் புதைத்துக்கொண்டு இருக்கும்படி நெய்த துணியாகும். அத்துணியின் மறு பக்கம் சித்திரங்களின் புறத் தோற்றத்தைக் காணும்படியாக, பட்டு, லினன், உரோமம், கம்பளி, செயற்கை இழை, ராயன் அல்லது பருத்தி நூலினால் இதை நெய்வர், பெரும்பாலும் தடித்த இழைகளைக் கொண்டே இச்சித்திரங்களை வரைவது வழமையாகும். துணிகள் எத்தகையப் பயன்பாட்டிற்குத் தேவையென்பதை அறிந்து அதற்கேற்ப இருபுறங்களிலோ, அல்லது ஒருபக்கம் மட்டுமோ சித்திரங்களைக் காணுமாறு உருவாக்கப்படுகிறது.\n\nSection::::பயன்பாடு.\nஇந்த ஓவிய வேலைப்பாடுகள் நிறைந்த துணிவகைகளை, படுக்கை விரிப்புகள் (\"bed- sheets\"), திரைச்சீலைகள் (\"curtains\"), மெத்தை வைத்த நாற்காலிகளின் உறைகள் (\"covers\") முதலியவற்றைத் தயாரிக்க இவ்வகைத் துணிகள் கையாளப்படுகிறது. ஆடைகள் தயாரிக்க சற்று மெல்லிய நூலினால் நெய்யப்பட்ட சித்திரத்துணிகளைப் பயன்படுத்தப்படுகிறது.\nSection::::பின்புலம்.\nஇதுபோன்ற சித்திரத்துணிகளை, கீழ் நாடுகளிலேயே முதன்முதலில் நெய்யத் தொடங்கினர். சீனாவில் சித்திரத்துணி நெசவு பண்டைக்கால முதலே இத்தொழில் நடைபெற்று வருவதாக அறியப்படுகிறது. 238 இல், வேய் வம்சத்தைச் (\"Wei Dynasty\") சார்ந்த \"மிங் டி\" (\"Ming Ti\") என்ற சீனச் சக்கரவர்த்தி, சப்பான் சக்கரவர்த்தினிக்கு கொடையாக (\"அன்பளிப்பு\") கொடுத்த சித்திரத்துணியைப் பற்றியத் தகவலை, டாக்டர் புஷேல் (\"Bushell\") என்பவர் சீனக்கலையைப் பற்றி எழுதியுள்ள நூலில் குறிப்பிட்டுள்ளார்.\n\nSection::::இந்திய ஏற்றுமதி.\nஇந்தியாவில், பல நிறமுள்ள சித்திரப் பட்டுத்துணிகளைப் பண்டையக்காலத்திலேயே நெய்து வந்துள்ளனர். பலநிறப் பட்டுக்களில், வெள்ளி, தங்க இழைகளைக் கொண்டு பூவேலைப்பாடுகள் நிறைந்த சித்திரத்துணிகளை நெய்துள்ளனர். யசுர் வேதத்தில் சித்திரத்துணிகளைப் பற்றிய குறிப்புக்கள் உள்ளது, மேலும் புத்தருக்கு முற்பட்ட காலத்திலேயே சித்திரத்துணிகள் மேற்கு, மற்றும் கிழக்கு நாடுகளுக்கு ஏற்றுமதி செய்யப்பட்டதாகத் தெரிகிறது.\n\nSection::::இந்திய நெசவுத்தொழில்.\n\"கின்காப்\" (\"Kinkhab\") என்னும் பெயருடன் காசி, அகமதாபாத், மற்றும் சூரத்து முதலிய இந்திய நகரங்களில் இன்றும் சித்திரத்துணியின் நெசவுத்தொழில் நடைபெற்று வருகிறது.\n\nSection::::அயல்நாட்டுப் பயன்பாடு.\n12ஆம் நூற்றாண்டில் ஐரோப்பிய மன்னர்களும், பிரபுக்களும் சித்திரப் பட்டாடையாலான உடைகளை விரும்பிப் பயன்படுத்தினர். மேலும், 13ஆம் நூற்றாண்டில் இத்தாலி, ஸ்பெயின் போன்ற நாடிகளில் இவ்வகைத் துணிகளைத் தயாரித்துள்ளனர். மேலும், இங்கிலாந்துவிலுள்ள \"தென் கென்சிங்டன்' (\"South Kensington\") பொருட்காட்சிசாலையிலும், இலண்டனிலுள்ள விக்டோரியா மற்றும் ஆல்பர்ட் பொருட்காட்சியிலும் (\"Victoria and Albert Museum\") பண்டைய நவீனத்துவம் வாய்ந்த சித்திரத் துணிகளைச் சேமித்து வைத்துள்ளனர்.\n"}
{"id": "315696", "url": "https://ta.wikipedia.org/wiki?curid=315696", "title": "பிரேசர் இசுட்டோடார்ட்டு", "text": "பிரேசர் இசுட்டோடார்ட்டு\n\nசர் சேம்சு பிரேசர் இசுட்டோடார்ட்டு (Sir James Fraser Stoddart, பிறப்பு: மே 24, 1942) ஓர் இசுக்காட்டுலாந்திய வேதியியல் அறிஞர். இவர் தற்பொழுது () அமெரிக்காவின் வடகிழக்குப் பல்கலைக்கழக்கழகத்தில் வேதியியல் துறையில் பேராசிரியராக இருக்கின்றார் இவர் பெருமூலக்கூற்று வேதியியல் (supramolecular chemistry) துறையிலும் நானோதொழினுட்பத் துறையிலும் ஆய்வு செய்கின்றார். இசுட்டோடார்ட்டு அவர்கள் புறவயமாக மாட்டுண்ட மூலக்கூற்றுக் கட்டமைப்புகள் அமைப்பதிலும், அதுவும் பயன்திறன்மை முறையில் அமைப்பதிலும் புகழீட்டியுள்ளார். இவற்றுள் மூலக்கூற்றுப் போரோமிய வளையங்கள், காட்டனேன்கள் (catenanes), உரோட்டாசேன் (rotaxane) குறிப்பிடத்தக்கன. மூலக்கூறுகளைத் தானாகவுணர்ந்து தாமாக கட்டமைத்துக்கொள்ளும் தன்மைகளைப் பயன்படுத்தி இவை அமைகக்ப்பெறுகின்றன. இந்த இடவியல் அமைப்புகளைப் பயன்படுத்தி மூலக்கூறு தொடுப்பிகள் (molecular switches), மூலக்கூற்று நகர்வியக்கிகள் (motor-molecules) செய்யமுடியும் எனக் காட்டியுள்ளார். இவருடைய ஆய்வுக்குழு இவற்றைப் பயன்படுத்தி நானோ நுண்மின்கருவிகளையும், நானோ மின்னகர்விய ஒருங்கியங்களையும் (nanoelectromechanical systems, NEMS) செய்துகாட்டியுள்ளது. இவருடைய ஆய்வுச்செயற்பாடுகள் பல பரிசுகளையும் பெருமைகளையும் ஈட்டுத்தந்துள்ளது. 2007 இல் இவருக்கு அறிவியலுக்கான அரசர் பைசல் அனைத்துலகப் பரிசு [King Faisal International Prize) வழங்கப்பெற்றது. 2016 ஆம் ஆண்டுக்கான வேதியியலுக்கான நோபல் பரிசு இவருக்கும் பெர்னார்டு பெரிங்கா, இழான் பியர் சோவாழ்சு ஆகியோருக்குமாகச் சேர்த்து வழங்கப்பெற்றது.\n"}
{"id": "315699", "url": "https://ta.wikipedia.org/wiki?curid=315699", "title": "பென் பெரிங்கா", "text": "பென் பெரிங்கா\n\nபென் பெரிங்கா அல்லது பெர்னார்டு இலூக்காசு பெரிங்கா (\"Bernard Lucas \"Ben\" Feringa\", , பிறப்பு: மே 18, 1951) ஓர் கரிம வேதியியலாளர். இவர் மூலக்கூற்று நானோ நுட்பியலிலும் ஒரே நிலைமுகம் கொண்ட தூண்டலியலிலும் (homogenous catalysis) சிறப்பான ஆய்வுக்குவியம் கொண்டவர். இவர் நெதர்லாந்தில் குரோனிங்கன் பல்கலைக்கழகத்தில் இசுற்றாடிங்குக் கழகத்தில் வேதியியல் துறையில் மூலக்கூற்று அறிவியல் பிரிவில் யாக்கோபசு வான்.ட்டு கோஃபு (Jacobus Van't Hoff) சிறப்பெய்திய பேராசிரியராக இருக்கின்றார். இது தவிர நெதர்லாந்திய வேந்திய அறிவியல் அக்காதெமியில் பேராசிரியராகவும் அறிவியல் ஆயத்தின் தலைவராகவும் இருக்கின்றார். இவர் 2016 ஆண்டுக்கான வேதியியலுக்கான நோபல் பரிசை மூலக்கூற்று இயந்திரங்களுக்காக இழான் பியர் சோவாழ்சு, பிரேசர் இசுட்டோடார்ட்டு ஆகியோருடன் சேர்ந்து வென்றுள்ளார்.\nஇவருடைய மூலக்கூறு அளவினதாகிய தொடுப்பி (switch), புறவயமாக நகரும் அமைப்புடைய மூலக்கூறு போன்ற ஆய்வின் பயனாய் மின்னாற்றலால் நிறம் மாறக்கூடிய கருவி, மருந்தை செலுத்தக்கூடிய, ஒளியின் இயக்கத்தால் நிலைமாறக்கூடிய, புரத ஓடை (protein channel) போன்ற பற்பல ஒளியியக்கத்தால் மூலக்கூறளவில் மாற்றம் செய்யக்கூடிய முற்றிலும் புதிய இயக்கங்களை அமைக்க இயலுகின்றது.\n"}
{"id": "315704", "url": "https://ta.wikipedia.org/wiki?curid=315704", "title": "வாண்டெர்வால்சு ஆரம்", "text": "வாண்டெர்வால்சு ஆரம்\n\nஓர் அணுவின் வாண்டெர்வால்சு ஆரம், \"r\", என்பது ஓர் அணுவைச் சுற்றி அவ்வணு கெட்டியான உருண்டை போல் இருந்தால் அதன் ஆரம் என்னவாக இருக்கும் என்பதைக் குறிக்கும் நீளம். இன்னொரு அணு ஓர் அணுவை அணுகும்பொழுது எவ்வளவு தொலைவில் அதன் இருப்பை உணரும் என்பதையும் பொறுத்து கற்பனையாக அந்த அணுவின் ஆரம் கருதப்பெறுகின்றது. வாண்டெர்வால்சு என்பது 1910 ஆம் ஆண்டு இயற்பியல் நோபல் பரிசை வென்ற யோகான்னசு வாண்-டெர்-வால்சு என்பவர் பெயரால் குறிக்கப்பெறுகின்றது. அவர்தான் அணுக்களை வெறும் புள்ளிகளாகக் கருதமுடியாது என்றும் அவற்றின் பருவளவு விளைவுகள் தரவல்லது என தன் வாண்டெர்வால்சு நிலையிருப்புச் சமன்பாட்டின்வழி (van der Waals equation of state) காட்டினார்.\n"}
{"id": "315708", "url": "https://ta.wikipedia.org/wiki?curid=315708", "title": "எம். எஸ். எஸ். பாக்கியம்", "text": "எம். எஸ். எஸ். பாக்கியம்\n\nஎம். எஸ். எஸ். பாக்கியம் (\"M. S. S. Bhagyam\", பிறப்பு: மே 12, 1926) ஒரு தென்னிந்திய தமிழ் திரைப்பட, மேடை நாடக நடிகையாவார். 1945 - 1970 காலப்பகுதியில் நூற்றுக்கு மேற்பட்ட திரைப்படங்களில் குணசித்திர, நகைச்சுவை, வில்லி வேடங்களில் நடித்துள்ளார்.\n\nSection::::வாழ்க்கைக் குறிப்பு.\nபாக்கியத்தின் இயற்பெயர் மருங்காபுரி செல்லம்மாள் சிவபாக்கியம் என்பதாகும். இவர் மே 1926 இல் திருச்சி மருங்காபுரி என்னும் ஊரில் அவ்வூர் சமீன்தாரின் மேலாண்மையாளராகப் பணியாற்றிய நல்லசிவம் பிள்ளை, செல்லம்மாள் ஆகியோரின் இரண்டாவது மகளாகப் பிறந்தார். இவருக்கு ஒன்றரை வயதான போதே தாயார் செல்லம்மாள் இறந்து விட்டார். அதன் பின்னர் செல்லம்மாளின் தாயார் இரு பேத்திகளையும் வளர்த்து வந்தார். மருங்காபுரியில் ஆறாம் வகுப்பு வரை கல்வி கற்றார். அப்போது பாக்கியத்தின் பாட்டனார் இறக்கவே, பாட்டியால் அவரை மேலும் படிக்க வைக்க முடியவில்லை. அந்த நேரத்தில் வளையாபட்டியில் சடையப்ப கொத்தனார் என்பவர் நாடகக் கம்பனி ஒன்றை நடத்தி வந்தார். அக்கம்பனியில் பாக்கியம் சேர்ந்து ஒன்றரை ஆண்டுகள் பயிற்சி பெற்றார். அக்கம்பனி மூடப்படவே, இவர் கோட்டயம் பி. கைலாசம் ஐயர் என்பவரிடம் முறைப்படி கருநாடக இசை பயின்றார். அப்போது டி. பி. பொன்னுசாமி பிள்ளையின் நாடகக் கம்பனி பொன்னமராவதிக்கு வந்தது. உடனேயே அக்கம்பனியில் சேர்ந்து கொண்டார் பாக்கியம். அக்கம்பனியின் \"இழந்த காதல்\" நாடகத்தில் சரோஜா என்ற பாத்திரத்தில் நடித்தார். \"கண்டிராஜா\", \"இராமாயணம்\" ஆகிய நாடகங்களிலும் நடித்தார். சில காலத்தில் இக்கம்பனி என்னெஸ்கே நாடகக் கம்பனியுடன் இணைக்கப்பட்டதை அடுத்து பாக்கியம் அங்கிருந்து விலகினார்.\n\nவைரம் அருணாசலம் செட்டியார் \"சிறீ ராம பாலகான சபா\" என்ற புதிய நாடகக் கம்பனியை ஆரம்பித்து பத்திரிகைகளிலும் விளம்பரம் செய்தார். பாக்கியமும் பாட்டியிடம் அனுமதி பெற்று கம்பனியிலே சேர்ந்தார். காரைக்குடி சண்முக விலாசு அரங்கில் நடந்த \"பக்த சாருகதாசர்\" நாடகத்தில் நகைச்சுவை வேடமேற்று நடித்தார். \"தாகசாந்தி\" நாடகத்தில் கதாநாயகியாகவும், \"திருமழிகை ஆழ்வார்\", \"குடும்ப வாழ்க்கை\", \"விஜயநகர சாம்ராச்சியம்\", \"செயிண்ட் பிலோமினா\", \"எதிர்பார்த்தது\" ஆகிய நாடகங்களில் முக்கிய வேடங்களிலும் நடித்தார். காரைக்குடி, திருச்சி, திருவாரூர் போன்ற இடங்களில் நாடகங்களை அரங்கேற்றிய வைரம் கம்பனி 1945 இல் சென்னைக்கு வந்து ஓராண்டு தங்கியிருந்து நாடகங்களை நடத்திய போது பாக்கியமும் அவர்களது நாடகங்களில் பங்கேற்று சென்னை ரசிகர்களிடம் பெரும் வரவேற்பைப் பெற்றார்.\n\nSection::::திரைப்படங்களில் நடிப்பு.\nதிருச்சி ஓ. ஆர். பாலு என்பவரின் சிபாரிசில் ஜுப்பிட்டரின் ஒப்பந்த நடிகையானார் பாக்கியம். வித்யாபதி (1946) இவர் நடித்த முதல் திரைப்படம் ஆகும். அதில் நாராயண பாகவதரின் (எம். என். நம்பியார்) மனைவியாகத் தோன்றி நடித்தார். ராஜகுமாரியில் பகுணியாக நடித்தார். தொடர்ந்து கஞ்சன், அபிமன்யு, மோகினி (காளியம்மாவாக), வேலைக்காரி, கன்னியின் காதலி (மேகலையின் தோழி சிங்காரமாக), விஜயகுமாரி (விசித்ரமாக), கிருஷ்ண விஜயம் உட்பட நான்கு ஆண்டுகளுள் ஜுபிட்டரின் 11 படங்களில் நடித்துப் புகழடைந்தார். ஜுபிட்டரின் \"ஏக்த ராஜா\" (இந்தி மர்மயோகி) இந்தித் திரைப்படத்திலும் நடித்தார்.\n\nSection::::சொந்த வாழ்க்கை.\nஎம். எஸ். எஸ். பாக்கியம் 1949 ஆம் ஆண்டில் புதுக்கோட்டை, குளிப்பிரையைச் சேர்ந்தவரும், கொழும்பு வணிகருமான இராமநாதன் செட்டியாரின் வளர்ப்பு மகனான எஸ். ஆர். எம். எஸ். லட்சுமணன் செட்டியார் என்பவரைக் காதலித்துத் திருமணம் புரிந்து கொண்டார். பாக்கியம் திருச்சி வானொலி நிலையத்தினரின் வானொலி நாடகங்களிலும் நடித்திருந்தார்.\n\n\n"}
{"id": "315710", "url": "https://ta.wikipedia.org/wiki?curid=315710", "title": "ஹெலன் (நடிகை)", "text": "ஹெலன் (நடிகை)\n\nஹெலன் (\"Helen Ann Richardson\") (பிறப்பு 21 நவம்பர் 1938) ஒரு ஆங்கிலோ-பர்மிய இந்திய திரைப்பட நடிகை ஆவார். இந்தியிலும் தமிழிலும் பல திரைப்படங்களில் நடனமாடி நடித்துள்ளார்.\n\nSection::::வாழ்க்கைப் பின்னணி.\nஜார்ஜ் டெஸ்மியர் (George Desmier) என்ற ஆங்கிலோ இந்திய தந்தைக்கும் பர்மாவைச் (இப்போது மியான்மார்) சேர்ந்த ஒரு பெண்ணுக்கும் மகளாக பர்மா ரங்கூனில் பிறந்தார். சகோதரர் பெயர் ரொஜர், சகோதரி பெயர் ஜெனிஃபர் ஆகும். இரண்டாவது உலகப் போர் சமயத்தில் இவர்களது தந்தை இறந்தார். 1943-ஆம் ஆண்டு தாயும் குழந்தைகளும் பம்பாய்க்கு (இப்போது மும்பை) வந்து குடியேறினார்கள்.\n\n1964-ஆம் ஆண்டு ஃபிலிம்ஃபேர் பத்திரிகைக்கு அளித்த செவ்வி ஒன்றில் ஹெலன் பின்வருமாறு கூறியுள்ளார். \"நாங்கள் பர்மாவிலிருந்து காடுகளையும் நூற்றுக்கணக்கான கிராமங்களையும் கால்நடையாக கடந்து வந்தோம். எங்களிடம் பணம் இல்லை. கருணையுள்ளம் படைத்தவர்கள் எங்களுக்கு உதவினார்கள். சில இடங்களில் பிரிட்டிஷ் இராணுவத்தினர் எங்களை வண்டிகளில் ஏற்றிச் சென்றதுடன் உணவும் தந்து தேய்ந்த கால்களுக்கும் களைப்புற்ற உடலுக்கும் மருத்துவ உதவியும் செய்து எங்களை அகதி முகாம்களில் விட்டுச் சென்றார்கள். அஸ்சாமிலுள்ள திப்புறுகா என்ற இடத்தை வந்தடைந்த போது எங்கள் குழுவில் பாதிப்பேர் தான் மிஞ்சியிருந்தனர். சிலர் இயலாமையால் இடையில் தங்கிவிட்டனர். இன்னும் சிலர் பசியினாலும் உடல் நலமின்மையாலும் இறந்து விட்டனர். என் தாய்க்கு வழியில் குறைப் பிரசவம் ஆனது. எஞ்சியிருந்தவர்கள் திப்புறுகாவிலிருந்த மருத்துவ மனையில் அனுமதிக்கப் பட்டனர். அம்மாவும் நானும் எலும்புக்கூடுகள் ஆகிவிட்டோம். என் சகோதரன் நிலைமை கவலைக்கிடமாக இருந்தது. இரண்டு மாதங்கள் மருத்துவ மனையில் இருந்தபின் வெளியேறி கல்கத்தா வந்தடைந்தோம்.\" என்று கூறியிருக்கிறார்.\n\nபின்னர் பம்பாய் வந்தார்கள். குடும்ப நிலை காரணமாக ஹெலன் பள்ளிப்படிப்பை நிறுத்திவிட்டு நடனக்குழுக்களில் சேர்ந்து நடனமாடி வந்தார். கக்கோ என்ற ஒரு நடிகை இவருக்கு உதவினார். 1957-ஆம் ஆண்டு ஹௌரா பிரிட்ஜ் என்ற படத்தின் மூலம் பிரபலமடைந்தார் ஹெலன். சுமார் 700 திரைப்படங்களுக்கு மேல் நடித்தும் நடனமாடியும் உள்ளார்.\n\nSection::::நடித்த அல்லது நடனமாடிய தமிழ் திரைப்படங்கள்.\nசங்கே முழங்கு (1971)<br>பாக்தாத் திருடன் (1960)<br>மர்ம வீரன் (1956)<br>பக்த ராவணா (தெலுங்கு பூகைலாஸ் தமிழாக்கம்) (1958)<br>மாய மனிதன் (1958)<br>உத்தம புத்திரன் (1958)<br>நான் சொல்லும் ரகசியம் (1959)<br>ஸ்ரீ வள்ளி (1961)\n"}
{"id": "315711", "url": "https://ta.wikipedia.org/wiki?curid=315711", "title": "சயனூரிக் புளோரைடு", "text": "சயனூரிக் புளோரைடு\n\nசயனூரிக் புளோரைடு \"(Cyanuric fluoride or 2,4,6-trifluoro-1,3,5-triazine)\" CFN என்ற வேதியியல் வாய்ப்பாடும் (CNF) என்ற கட்டமைப்பு வாய்ப்பாடும் கொண்ட ஒரு வேதிச்சேர்மம் ஆகும். 2,4,6-டிரைபுளோரோ-1,3,5-டிரையசீன் அல்லது 2,4,6-முப்புளோரோ-1,3,5-மூவசீன் என்ற பெயர்களாலும் இச்சேர்மம் அழைக்கப்படுகிறது. நிறமற்று, காரச்சுவை கொண்ட ஒரு நீர்மமாக சயனூரிக் புளோரைடு காணப்படுகிறது. இழை-வினை சாயங்கள் தயாரிப்பதற்கான ஒரு முன்னோடிச் சேர்மமாக இச்சேர்மத்தைப் பயன்படுத்துகிறார்கள். குறிப்பாக நொதிகளின் எச்சமாகக் காணப்படும் டைரோசின் தயாரிப்பில் தனித்துவமிக்க வினையாக்கியாகவும், புளோரினேற்றும் முகவராகவும் இது பயன்படுகிறது .\n\nஅமெரிக்காவின் அவசரநிலை திட்டமிடல் மற்றும் சமூக தகவலறியும் உரிமைச் சட்டம், பிரிவு 302 இன் படி இச்சேர்மத்தை மிகவும் அபாயகரமான பொருள் என வகைப்படுத்தப்படுத்தியுள்ளது. உற்பத்திக்கான தேவைகள், உற்பத்திக்கும், சேமித்து வைப்பதற்குமான பாதுகாப்பு வசதிகள், குறிப்பிடத்தக்க அளவில் இதை பயன்படுத்துவதற்கான அவசியங்கள் முதலான அறிக்கைகள் சமர்ப்பிக்கப்பட்ட பின்னரே உற்பத்தி செய்யவேண்டுமென்ற கட்டுப்பாடுகளையும் விதித்துள்ளது .\n\nSection::::தயாரிப்பும் வினைகளும்.\nசயனூரிக் குளோரைடு புளோரினேற்றம் செய்யப்பட்டு சயனூரிக் புளோரைடு தயாரிக்கப்படுகிறது. இவ்வினையில் புளோரினேற்றும் முகவராக SbFCl, KSOF, or NaF. பயன்படுத்தப்படுகிறது.\nகார்பாக்சிலிக் அமிலங்களை மிதமாகவும் நேரடியாகவும் அசைல் புளோரைடுகளாக மாற்றும் செயல்முறையில் சயனூரிக் புளோரைடு பயன்படுத்தப்படுகிறது :\n\nபிற புளோரினேற்றும் தயாரிப்பு முறைகள் நேரடியான தயாரிப்புக்கு சற்று விலகியும், சில செயல்பாட்டு குழுக்களுடன் இயைந்து போகாமலும் இருக்கின்றன .. \n\nசயனூரிக் புளோரைடு எளிதில் சயனூரிக் அமிலமாக நீராற்பகுப்பு அடைகிறது. சயனூரிக் குளோரைடைக் காட்டிலும் மின்னணு மிகுபொருட்களுடன் விரைவாக வினைபுரிகிறது .1300 பாகை செல்சியசு வெப்பநிலையில் சயனூரிக் புளோரைடு வெப்பச் சிதைவு அடைவதால் சயனோசன் புளோரைடு தயாரிப்பதற்கான வழியைத் தருகிறது \n"}
{"id": "315715", "url": "https://ta.wikipedia.org/wiki?curid=315715", "title": "தங்க ஒதுக்கீடு", "text": "தங்க ஒதுக்கீடு\n\nதங்க ஒதுக்கீடு அல்லது தங்க இருப்பு (\"gold reserve\") என்பது வைப்பாளர்கள், நாணயம் வைத்திருப்பவர்கள் (எ.கா. வங்கித்தாள்), வணிபப் பங்காளர்கள் போன்றோருக்கு செலுத்துவதற்காக உத்தரவாத சேகரிப்புப் பெறுமதியாக அல்லது நாணயத்திற்கான பாதுகாப்பாக ஒரு தேசிய நடுவண் வங்கி வைத்துள்ள தங்கம் ஆகும்.\n\n2011 இறுதி கணக்கெடுப்பின்படி, எல்லா தங்கச்சுரங்கங்களில் இருந்தும் எடுக்கப்பட்ட மொத்த தங்கங்களின் அளவு 171,300 டன்கள் ஆகும். 12 ஏப்ரல் 2013 இல் திரோயளவை அவுன்சு (1 திரோயளவை அவுன்சு 31.1035 கிராம்) ஐ.அ$ 1,500 என்ற விலையில் இருந்தது. அதன்படி டன் தங்கத்தின் விலை கிட்டத்தட்ட ஐ.அ$ 48.2 மில்லியனாகவிருந்தது. ஆகவே மொத்த தங்கத்தின் பெறுமதி ஐ.அ$ 8.2 ரில்லியனைத் தாண்டிக் காணப்பட்டது.\n\nஇருந்தாலும், தற்போதைய மொத்த தங்கத்தின் அளவு பல்வேறுபட்டுக் காணப்படுகின்றது. ஏனென்றால் தங்கம் ஆயிரம் வருடங்களாக எடுக்கப்பட்டு வருகின்றது. இன்னுமொரு காரணம் சில நாடுகள் மொத்த தங்கத்தின் அளவை வெளியிடுவதில்லை. அத்துடன், சட்ட விரோதமாக எடுக்கப்படும் தங்கத்தின் அளவினைக் கணக்கிடுவது கடினமானது.\n\n"}
{"id": "315729", "url": "https://ta.wikipedia.org/wiki?curid=315729", "title": "ஞானசௌந்தரி (ஜெமினி)", "text": "ஞானசௌந்தரி (ஜெமினி)\n\nஞானசௌந்தரி 1948 ஆம் ஆண்டில் ஜெமினி கலையகத்தினால் தயாரிக்கப்பட்டு வெளியான ஒரு வரலாற்றுத் தமிழ்த் திரைப்படம் ஆகும். இதே பெயரில் (ஞானசௌந்தரி) இதே திரைக்கதையுடன் இதே ஆண்டில் சிட்டாடல் நிறுவனம் ஒரு திரைப்படத்தை வேறு நடிகர்களுடன் வெளியிட்டிருந்தது. இரண்டையும் வேறுபடுத்துவதற்காக இத்திரைப்படம் ஜெமினியின் ஞானசௌந்தரி எனவும், மற்றையது சிட்டாடலின் ஞானசௌந்தரி எனவும் விளம்பரப்படுத்தப்பட்டன. ஜெமினியின் திரைப்படம் வெளியான போது சீட்டாடலின் ஞானசௌந்தரி மிக வெற்றிகரமாக ஓடிக் கொண்டிருந்தது. ஜெமினியின் ஞானசௌந்தரி பெரும் தோல்வியடைந்தது. படம் படுதோல்வியடைந்ததை அடுத்து, ஜெமினி ஸ்டூடியோசின் அதிபர் எஸ். எஸ். வாசன் படத்தின் பிரதிகள் அனைத்தையும் திரும்பப் பெற்றுக் கொண்டு, அவற்றை எரித்து விட்டார். இதனால், இத்திரைப்படத்தின் பிரதிகள் எதுவும் இப்போது கிடைக்கவில்லை.\n\nஜெமினியின் ஞானசௌந்தரி முருகதாசாவின் இயக்கத்தில் நாயினாவின் தயாரிப்பில் வெளிவந்தது. இதன் பாடல்களை பாபநாசம் சிவன், கொத்தமங்கலம் சுப்பு, கே. வி. வேணு ஆகியோர் எழுத, எம். டி. பார்த்தசாரதி இசையமைத்திருந்தார். ஜெயசங்கர், நடராஜ் ஆகியோர் நடனங்களை அமைத்திருந்தனர்.\n\n"}
{"id": "315730", "url": "https://ta.wikipedia.org/wiki?curid=315730", "title": "ஞானசௌந்தரி", "text": "ஞானசௌந்தரி\n\nஞானசௌந்தரி என்ற பெயரில் தமிழில் பின்வரும் மூன்று திரைப்படங்கள் வெளிவந்தன:\n\n"}
{"id": "315731", "url": "https://ta.wikipedia.org/wiki?curid=315731", "title": "கரிவலம்வந்தநல்லூர் பால்வண்ணநாதர் கோயில்", "text": "கரிவலம்வந்தநல்லூர் பால்வண்ணநாதர் கோயில்\n\nகரிவலம்வந்தநல்லூர் பால்வண்ணநாதர் கோயில் திருநெல்வேலி மாவட்டத்திலுள்ள ஒரு சிவன் கோயிலாகும்.\n\nSection::::அமைவிடம்.\nஇக்கோயில் திருநெல்வேலி மாவட்டம், சங்கரன்கோயில் வட்டம், சங்கரன்கோவில் ஊராட்சி ஒன்றியம், சங்கரன்கோயிலிலிருந்து 10 கிமீ தொலைவில், வைப்பாற்றின் தென்கரையில் கரிவலம்வந்தநல்லூர் என்னும் ஊரில் அமைந்துள்ளது.\n\nSection::::வரலாறு.\nகுலசேகர பாண்டியன் வேட்டையாடுவதற்காகச் சென்றிருந்தபோது ஒரு யானை எதிர்ப்பட்டதாகவும், அந்த யானையை துரத்த அவர் சென்றபோது, அது சிவன் கோயிலுக்குச் சென்று அங்கு இறைவன் இருந்த புதரை வலம் வந்து சிவகணமாகப் பெற்றதால் இப்பெயரைப் பெற்றதாகக் கூறுகின்றனர்.\n\nSection::::இறைவன், இறைவி.\nஇங்குள்ள மூலவர் பால்வண்ணநாதர் ஆவார். படிக லிங்கமாக இருப்பதால் பால்வண்ணநாதர் என்றும், களமரம் தலமரமாக இருப்பதால் திருக்களா ஈசர் என்றும், திருமுகம் விளங்கித்தோன்றுகின்ற லிங்க வடிவமாக இருப்பதால் முகலிங்கர் எனவும் மூலவர் அழைக்கப்படுகிறார். இங்குள்ள இறைவி ஒப்பனை அம்மன் ஆவார்.\n\nSection::::திருக்கருவைப் பதிற்றுப்பத்தந்தாதி.\nஇங்குள்ள இறைவனைப் பற்றி எழுந்த பாடல்களைக் கொண்ட நூல் திருக்கருவைப் பதிற்றுப்பத்தந்தாதி எனப்படும்.\n\n"}
{"id": "315732", "url": "https://ta.wikipedia.org/wiki?curid=315732", "title": "பிரேமம் (2016 திரைப்படம்)", "text": "பிரேமம் (2016 திரைப்படம்)\n\nபிரேமம் என்பது 2016ல் வெளிவந்த ஒரு தெலுங்கு காதல் நகைச்சுவைத் திரைப்படம் ஆகும். இத்திரைப்படத்தை சந்து மொண்டேடி இயக்கியுள்ளார். இது 2015இல் வெளியான அதே பெயரில் வெளிவந்த மலையாளத் திரைப்படத்தின் அதிகாரபூர்வ மறுதயாரிப்பு ஆகும். இத்திரைப்படத்தில் நித்தின் குமார் ரெட்டி, சுருதி ஹாசன், மடோனா செபாஸ்டியன், அனுபமா பரமேஸ்வரன், நாக சைதன்யா ஆகியோர் முக்கிய கதாப்பாத்திரங்களாக நடிக்கின்றனர். இதில் வெங்கடேஷ் (நடிகர்) மற்றும் அக்கினேனி நாகார்ஜுனா சிறப்புத் தோற்றத்திலும் நடிக்கின்றனர்.\n\nஇத்திரைப்படம் அக்டோபர் மாதத்தில் விஜயதசமியில் வெளியிடப்பட்டுள்ளது.\n"}
{"id": "315735", "url": "https://ta.wikipedia.org/wiki?curid=315735", "title": "ஜாய்தீப் கர்மாகர்", "text": "ஜாய்தீப் கர்மாகர்\n\nஜாய்தீப் கர்மாகர் (Joydeep Karmakar) (பிறப்பு 7 திசம்பர் 1979) என்பவர் ஓர் இந்தியவிளையாட்டு வீரர். மேற்கு வங்கம், கொல்கத்தாவைச் சேர்ந்த குறிவைத்து சுடுவோர் ஆவார்.\n\nஜாய்தீப் 2012 இல் அருச்சுனா விருது பெற்றார்.\n"}
{"id": "315740", "url": "https://ta.wikipedia.org/wiki?curid=315740", "title": "பத்மினி பிரியதர்சினி", "text": "பத்மினி பிரியதர்சினி\n\nபத்மினி பிரியதர்சினி (\"Padmini Priyadarshini\") என அழைக்கப்பட்ட பத்மினி இராமச்சந்திரன் (\"Padmmini Ramachandran\", செப்டம்பர் 8, 1944 - சனவரி 17, 2016) ஒரு தென்னிந்திய பரத நாட்டியக் கலைஞரும், திரைப்படத் துணை நடிகையும் ஆவார். 1950களின் பிற்பகுதியில் சில தமிழ், கன்னட, இந்தி மொழித் திரைப்படங்களில் நடித்துள்ளார்.\n\nSection::::வாழ்க்கைக் குறிப்பு.\nபத்மினி பிரியதர்சினி கேரள மாநிலத்தில் மாவேலிக்கரா என்ற ஊரில் பிறந்தவர். சென்னையில் வளர்ந்தவர். பின்னர் பெங்களூரில் நடனப் பள்ளி ஒன்றை ஆரம்பித்து, சிறந்த பல நடனக் கலைஞர்களை உருவாக்கினார். தனது நடனப் பள்ளி மாணவரக்ளுடன் ஐக்கிய இராச்சியம், அமெரிக்கா போன்ற பல நாடுகளுக்கு சென்று நடன நிகழ்ச்சிகளை நடத்தியுள்ளார். அகாதமி விருது பெற்ற லைஃப் ஒஃப் பை (2012) திரைப்படத்தில் நட்டுவனாராக நடித்தார்.\n\nSection::::குறிப்பிடத்தக்க தமிழ்ப் படங்கள்.\nநடனக் கலைஞராகத் தனது பணியை ஆரம்பித்த பத்மினி, பல தமிழ், தெலுங்கு, கன்னட, இந்தித் திரைப்படங்களில் நடித்துள்ளார். சகோதரி படத்தில் ஆனந்தக்கோனாரின் (ஜே. பி. சந்திரபாபு) முறைப்பெண்ணாகவும், பாலாஜியை மயக்குபவராகவும் பால்காரி வேடத்தில் நடித்தார்.\n\nபாத காணிக்கை படத்தில் சந்திரபாபுவின் ஜோடியாக நகைச்சுவை வேடத்தில் நடித்தார்.\n\n\n\n"}
{"id": "315744", "url": "https://ta.wikipedia.org/wiki?curid=315744", "title": "ஐத்தரேய பிராமணம்", "text": "ஐத்தரேய பிராமணம்\n\nஐத்தரேய பிராமணம் () என்பது, இந்தியாவின் மிகப் பழைய புனித நூல்களில் ஒன்றான இருக்கு வேதத்தைச் சேர்ந்ததும், சகல சிந்தனைப் பிரிவுக்கு உரியதுமான பிராமணம் ஆகும். இது மகிதாச ஐத்தரேயா என்பவரால் எழுதப்பட்டது என நம்பும் மரபு ஒன்று உண்டு. \n\nSection::::நூலாசிரியர்.\nவிசயநகரத்தைச் சேர்ந்தவரும் 14ம் நூற்றாண்டில் வாழ்ந்த உரையாசிரியருமான சாயனர் என்பவர் இந்நூல் முழுவதும் மகிதாச ஐத்திரேயா என்பவரால் எழுதப்பட்டது எனக் குறித்துள்ளார். சாயனர் தான் எழுதிய நூலின் அறிமுகத்தில் \"ஐத்திரேயா\" என்பது தாய்வழிப் பெயர் எனக் குறிப்பிடுகிறார். இவர் எழுதியபடி, மகிதாசரின் தாயார் பெயர் \"ஐத்தரா\". சமசுக்கிருத மொழியில் \"ஐத்தர\" என்னும் சொல்லுக்கு \"மற்ற\" அல்லது \"விலக்கப்பட்ட\" என்னும் பொருள் உண்டு. ஐத்தரா முனிவர் ஒருவரின் பல மனைவியர்களுள் ஒருத்தி. முனிவர் மகிதாசரைவிட மற்ற மனைவியர்கள் மூலம் பிறந்த பிள்ளைகளிடமே கூடிய விருப்பம் கொண்டிருந்தார். ஒரு முறை முனிவர் தன்னுடைய மற்ற எல்லா மகன்களையும் தனது மடியில் இருத்திக்கொண்டு மகிதாசரைப் புறக்கணித்துவிட்டார். இதையிட்டு மகிதாசரின் கண்ணில் கண்ணீர் வருவதைக் கண்ட இத்தாரா, தனது குலதெய்வமான பூமித் தாயை வணங்கி முறையிட்டாள். பூமித்தாய் அவர்கள் முன் தோன்றி ஐத்தரேய பிராமணத்தில் அடங்கியுள்ள அறிவை மகிதாசருக்கு வழங்கினாள்.\n\nஆர்தர் பெரிடேல் கீத்து, மாக்சு முல்லர் போன்ற பிற்கால அறிஞர்கள் இந்தக் கதையில் உண்மை இல்லை என்கின்றனர். சாந்தோக்கிய உபநிடதம் (3.16.7), ஐத்தரேய ஆரண்யகம் (2.1.7, 3.8) உள்ளிட்ட, சாயனருக்கு முந்திய பிற நூல்கள் சிலவற்றிலும் மகிதாசர் பற்றிய குறிப்புக்கள் உள்ளன. ஆனால், மேற்படி நூல்கள் எதிலும் சாயனர் கூறிய கதை இல்லை. ஐத்தரேய ஆரண்யகம், ஐயத்துக்கு இடமின்றி ஒரு தொகுப்பு நூலே. எனவே ஐத்தரேய பிராமணமும் பல ஆசிரியர்களால் எழுதப்பட்டதாக இருக்கக்கூடும். இப்பிராமணத்தின் இறுதித் தொகுப்பை மகிதாசர் செய்திருக்கக்கூடும் என்றும், ஆனாலும் அதையும் முடிவாகச் சொல்லமுடியாது என்றும் கீத்து கருதுகிறார்.\n\nSection::::நூலின் காலம்.\nஐத்தரேய பிராமணத்தின் காலத்தை பொகாமு 1000க்கும் பொகாமு 500க்கும் இடைப்பட்ட காலப்பகுதியில் பல்வேறாகக் கணித்துள்ளனர். அவற்றுட் சில வருமாறு:\n\nSection::::உள்ளடக்கம்.\nஐத்தரேய பிராமணம், பஞ்சிகங்கள் எனப்படும் எட்டுப் பகுதிகளாகப் பிரிக்கப்பட்டுள்ளது. ஒவ்வொரு பஞ்சிகமும் ஐந்து அத்தியாயங்களிக் கொண்டது. ஐத்தரேய பிராமணத்தின் உள்ளடக்க அமைப்பு வருமாறு:\n\n\n"}
{"id": "315746", "url": "https://ta.wikipedia.org/wiki?curid=315746", "title": "திருக்கருவைப் பதிற்றுப்பத்தந்தாதி", "text": "திருக்கருவைப் பதிற்றுப்பத்தந்தாதி\n\nதிருக்கருவைப் பதிற்றுப்பத்தந்தாதி அந்தாதி வகையைச் சேர்ந்த ஒரு நூலாகும்.\n\nSection::::அமைப்பு.\nஇந்நூல் அதிவீரராம பாண்டியரால் திருநெல்வேலி மாவட்டம், சங்கரன்கோயில் வட்டம், சங்கரன்கோவில் ஊராட்சி ஒன்றியத்தில் வைப்பாற்றின் தென்கரையில் கரிவலம்வந்தநல்லூர் என்றும் திருக்கருவை என்றும் அழைக்கப்படும் ஊரில் அமைந்துள்ள சிவபெருமானைப் போற்றிப் பாடப்பெற்றதாகும். இதனைக் குட்டித் திருவாசகம் என்பர். இவ்வந்தாதியையும் இதை ஒத்த இரண்டு அந்தாதிகளையும் இவருடைய தமையனார் வரதுங்கராம பாண்டியர் இயற்றியதாகக் கூறுவோரும் உளர். ஆனால் இவற்றை அதிவீரராம பாண்டியரே இயற்றினார் என்பது பெரும்பாலானோர் கருத்தாகும். \n\nSection::::பிற இரு அந்தாதிகள்.\nஇவரே கலித்துறை அந்தாதி, வெண்பா அந்தாதி என இரு வேறு அந்தாதிகள் பாடியுள்ளதால் வேறுபடுத்திக் காட்டுவதற்காகப் பதிற்றுப்பத்தந்தாதி என்று பெயரிட்டுள்ளார் என அறியலாம். இவை மூன்றும் கருவை அந்தாதிகள் என அழைக்கப்படுகின்றன.\n\nSection::::பிற நூல்கள்.\nஇவர் மேற்கண்ட பதிற்றுப்பந்தாதியுடன், திருக்கருவை கலித்துறை அந்தாதி, திருக்கருவை வெண்பா அந்தாதி, நறுந்தொகை என்ற சிறுநூல்களையும் இயற்றியுள்ளார். இவர் இயற்றிய பிற நூல்கள் நைடதம், கூர்மபுராணம், இலிங்கபுராணம், காசிக்காண்டம் ஆகியவையாகும். வடமொழியிலிருந்து மொழிபெயர்த்துத் தமிழில் நூல்கள் எழுதியுள்ள நிலையில் இவருக்கு வடமொழிப்புலமையும் உள்ளது என்பதை நன்கறிய முடியும்.\n\nSection::::ஆசிரியர்கள்.\nஇவருக்குக் கல்வி கற்பித்தவர் சுவாமிநாத தேவர், தீக்கை செய்தவர் அகோர சிவாச்சாரியார். \n"}
{"id": "315762", "url": "https://ta.wikipedia.org/wiki?curid=315762", "title": "சித்திர எழுத்து", "text": "சித்திர எழுத்து\n\nசித்திர எழுத்து (\"Hieroglyph\") என்பது, பண்டைய எகிப்தியர்கள் தங்களின் கோயில்களிலும், வெற்றித் தூண்களிலும், மற்றும் பிற நினைவுச் சின்னங்களிலும் வெட்டியதும், செதுக்கியதும, மற்றும் வரைந்ததுமான எழுத்துக்களாகும்.\n\nSection::::உருவ எழுத்துக்கள்.\nஎகிப்தியர்கள் முதலில் சூரியன், மலர், மற்றும் கண் போன்ற பொருட்களைக்\nகுறிப்பதற்கு அவற்றின் உருவங்களையே சித்திரங்களாக எழுதிவந்தனர். பின்னர், இந்த முறை மிகுந்த கடினமாகவும், நெடுங்காலம் பிடிப்பதாகவும், ஏராளமான உருவங்களையும் பயன்படுத்த வேண்டிதாகவுமிருந்ததால் 'உருவ எழுத்தைத்' (\"Pictograph\") தவிர்த்தனர்.\n\nSection::::கருத்தெழுத்துக்கள்.\n'கருத்தெழுத்தைப்' (\"Ideograph\") பயன்படுத்தத் தொடங்கினார்கள். அம்புகள் பாய்வதுபோல் வரைந்து போர் என்பதை குறித்தனர், மேலும் கண் எழுதி அதன் கீழ் செங்கோல் எழுதினால் அது ஒரு அரசன் என்பதை குறிக்கும். அதன் பின்னர் சொற்களையும், சொல்லின் பகுதிகளையும் குறிப்பதற்கான படிமங்களை பயன்படுத்தினார்கள். கல் என்று படிப்பதைக் குறிக்கும் சொல்லை எழுதுவதற்கு அதே ஒலியையுடைய கல் (பாறையின் ஒருபகுதி) என்ற பொருளின் உருவத்தை எழுதுவது போன்ற இந்த முறை, மற்றும் இந்த உருவங்கள் 'சொல் அடையாளங்கள்' (\"Word-Signs\") எனப்படும்.\n\nSection::::நெடுங்கணக்கு.\nஅதன்பிறகு வந்த காலங்களில், நெடுங்கணக்கு (\"Alphabet\") முறைபோன்ற ஒன்றை உருவாக்கினார்கள். பொதுவாக மற்ற மக்கள் அனைவரும் நெடுங்கணக்கு முறையை உருவாக்கியப் பின் உருவ எழுத்தையும், கருத்தெழுத்தையும், மற்றும் சொல்லெழுத்தையும் பயன்படுத்துவதில்லை, ஆனால் எகிப்தியர்கள் 24 ஒலிகளுடைய நெடுங்கணக்கை உருவாக்கியப் பின்பும், அதற்கு முந்தைய முறைகளையும், சுமார் கி. மு 3000 முதல், கி. பி 6ஆம் நூற்றாண்டு வரையிலும் கையாண்டுள்ளார்கள்.\n\nஆதியில், எகிப்தியர்கள் தங்கள் சித்திர எழுத்துக்களைக் கல்லாலான நினைவுச் சின்னங்களில் பொறிப்பதற்கே பயன்படுத்தி வந்தனர். உளியையும், சுத்தியலையும் கொண்டே வெட்டப்பட்ட இச்சித்திர எழுத்துக்கள், சின்னங்களை அழகுபடுத்தவும் உதவின.\n"}
{"id": "315764", "url": "https://ta.wikipedia.org/wiki?curid=315764", "title": "மீரா நந்தா", "text": "மீரா நந்தா\n\nமீரா நந்தா என்பவர் அமெரிக்காவில் வாழும் இந்தியாவைச் சேர்ந்த கல்வியாளர் வரலாற்றாளர் பெண்மணி ஆவார். அறிவியல், மதம், தத்துவம் ஆகிய துறை நூல்களை எழுதியுள்ளார்.\n\nSection::::கல்வித்தகுதி.\nதில்லி இந்தியத் தொழில் நுட்பக் கழகத்தில் அறிவியல், மெய்யியல் ஆகியவற்றைக் கற்று ஆய்வுப் பட்டம் பெற்றார். \nமேலும் ரென்சேலர் பாலிடெக்னிக்கில் அறிவியலில் முனைவர் பட்டமும் பெற்றார்.\n\nSection::::பணிகள்.\n2005-2007 ஆம் ஆண்டு காலத்தில் ஜான் டெம்பிள்டன் அறக்கட்டளையில் மதம், அறிவியல் ஆகியவற்றை ஆராயும் கல்வியாளராகவும், 2009 இல் ஜவகர்லால் நேரு பல்கலைக்கழகத்தில் அட்வான்சு ஆராய்ச்சியில் ஈடுபடும் பேராசிரியராகவும் பணியில் இருந்தார்\nமதம் தொடர்பாகப் பல நூல்களை எழுதியுள்ளார். நவீன அறிவியலை பழமைச் சிந்தனைகளுடன் தொடர்புப் படுத்திக் காட்டும் இக்கால அரசியல் நிலைகளைச் சுட்டிக் காட்டி எழுதி வருகிறார்.\n\n"}
{"id": "315780", "url": "https://ta.wikipedia.org/wiki?curid=315780", "title": "1971 இந்தியா-பாக்கிஸ்தான் போர்", "text": "1971 இந்தியா-பாக்கிஸ்தான் போர்\n\n1971 இந்திய-பாக்கிஸ்தான் போர் (\"Indo-Pakistani War of 1971\") என்பது 1971 இல் வங்காளதேச விடுதலைப் போர் காலத்தில் இந்தியாவுக்கும் பாக்கித்தான்னுக்கும் இடையில் நடைபெற நேரடிச் சண்டையைக் குறிக்கின்றது. 3 திசம்பர் 1971 அன்று 11 இந்திய வான்படை முகாம்களின் மீது பாக்கிஸ்தான் வலிந்த தாக்குதலை மேற்கொண்டதும் இந்தியா கிழக்கு பாக்கிஸ்தான் விடுதலைப் போருக்குள் நுழைந்தது. இப்போர் 13 நாட்கள் நீடித்து, வரலாற்றில் மிகவும் குறுகிய காலம் நடைபெற்ற போராக இடம்பிடித்துள்ளது.\n\n\n\n"}
{"id": "315785", "url": "https://ta.wikipedia.org/wiki?curid=315785", "title": "இந்திய-பாக்கிஸ்தான் போர்களும் முரண்பாடுகளும்", "text": "இந்திய-பாக்கிஸ்தான் போர்களும் முரண்பாடுகளும்\n\n1947 இல் இந்தியப் பிரிப்பினைத் தொடர்ந்து இந்தியாவும் பாக்கித்தானும் நான்கு போர்களிலும் ஈடுபட்டதோடு, ஒரு அறிவிக்கப்படாத போர், பல எல்லைச் சண்டைகள், இராணுவ விலக்கிச் செல்லல்கள் என்பவற்றிலும் ஈடுபட்டுள்ளது.\n\nகாஷ்மீர் பிரச்சினை நேரடியாகவோ அல்லது மறைமுகமாகவோ முக்கிய காரணியாக, இரு நாடுகளுக்கும் இடையிலான எல்லாப் பெரிய முரண்பாடுகளிலும் இருந்து வருகின்றது. அதில் 1971 இந்திய-பாக்கிஸ்தான் போர் காஷ்மீர் பிரச்சினையுடன் தொடர்படவில்லை.\n\nSection::::பின்னணி.\nஇரண்டாம் உலக யுத்தத்தின் விளைவாகவும், யுத்தமும் அதனால் படைக்கலைப்புச் செய்ததினாலும் ஏற்பட்ட பொருளாதார அழுத்தத்தை ஈடுகொடுக்க பெரிய பிரித்தானியாவும் பிரித்தானிய இந்தியாவும் ஈடுபட்டபோது இந்தியப் பிரிப்பு ஏற்பட்டது. பிரித்தானிய இந்தியாவிலிருந்து விடுதலை கிடைக்கும்போது சுதந்திரமான, சமமான \"பாக்கிஸ்தான்\", \"இந்துஸ்தான்\" என்பனவற்றுக்கான தெளிவான பிரிப்பு ஒன்றை அடைவது முசுலிம் நாட்டுக்கான விருப்பத்தினைக் கொண்டிருந்தவர்களின் நோக்கமாகவிருந்தது.\n\n"}
{"id": "315790", "url": "https://ta.wikipedia.org/wiki?curid=315790", "title": "சொர்க்கத்தின் கண்", "text": "சொர்க்கத்தின் கண்\n\nசொர்க்கத்தின் கண் (\"Five hundred-metre Aperture Spherical Telescope\") என்பது சீன நாட்டில் குயிசூ என்ற மாகாணத்தில் அமைக்கப்பட்டுள்ள உலகிலே பெரிய வானொலி அதிர்வெண் தொலைநோக்கி ஆகும். இதன் அளவு 500 மீற்றர்கள் அதாவது 30 கால்பந்தாட்ட திடல்களின் அளவைக் கொண்டதாக உள்ளது. இத்தொலைநோக்கி இயற்கையான சமதள இடத்தில் அமைக்கப்பட்டுள்ளது. சீனா இதனைத் தயாரிக்க ஒரு லட்சம் கோடிக்கும் மேல் செலவு செய்து உள்ளது. இத்தொலைக்காட்சி முக்கியமாக வேற்றுல வாசிகளைப் பற்றிய தேடலுக்காகவே உருவாக்கப்பட்டுள்ளது.\n\n\n"}
{"id": "315794", "url": "https://ta.wikipedia.org/wiki?curid=315794", "title": "மஞ்சள் ஊசித்தட்டான்", "text": "மஞ்சள் ஊசித்தட்டான்\n\nமஞ்சள் ஊசித்தட்டான் (\"Coromandel Marsh Dart\") என்பது ஊசித்தட்டான் என்ற இனத்தைச் சார்ந்த சியனோகிரோடெயா (Coenagrionidae) என்ற குடும்பத்தின் சிறிய பூச்சி வகை ஆகும். \n\nSection::::பரவல்.\nஇவ்வகையான தட்டான்கள் தெற்கு ஆசியா பகுதியில் அமைந்துள்ள இந்தியா, இலங்கை, நேபாளம், பாகிசுதான் போன்ற நாடுகளில் காணப்படுகிறது. \n\nSection::::ஆய்வு.\nஇவ்வகையான பூச்சிகள் பொதுவாக ஆய்வகம் சார்ந்த சோதனைக்கு பயன்படுத்தப்படுகிறது.\n\n\n"}
{"id": "315810", "url": "https://ta.wikipedia.org/wiki?curid=315810", "title": "சப்த மங்கைத் தலங்கள்", "text": "சப்த மங்கைத் தலங்கள்\n\nசப்த மங்கைத் தலங்கள் என்பவை, சப்த மாதாக்களான பிராம்மி, மகேஸ்வரி, கௌமாரி, வைஷ்ணவி, வராகி, இந்திராணி, சாமுண்டீஸ்வரி ஆகியோர் வழிபட்ட சிவாலயங்களாகும். சிவபெருமானை வழிபட்ட சப்த கன்னியருக்கு ஒவ்வொரு தலத்திலும் சிவபெருமானின் ஒவ்வொரு அங்கங்களும், ஆயுதங்களும் காட்சியளித்தன.\n\nநெற்றிக் கண் தரிசனம், கங்காதேவி தரிசனம், திரிசூல தரிசனம், பாத தரிசனம், உடுக்கை தரிசனம், மூன்றாம் பிறை தரிசனம், நாக தரிசனம் ஆகிய ஏழு தரிசனங்கள் கிடைக்கப்பெற்றதாக கூறுவர். இச்சிவாலயங்களை அநவித்யநாதசர்மா, அனவிக்ஞை தம்பதிகளும் வழிபட்டு பேரு பெற்றதாக கூறுவர்.\n\nSection::::பல்லக்கு திருவிழா.\nசப்த மங்கைத் தலங்களில் முதன்மையானதான சக்கராப்பள்ளியின் பெருமானும் அம்பாளும், காசியிலிருந்து வந்த அநவித்யநாதசர்மா, அனவிக்ஞை தம்பதிகளைப் போல பிற சப்த மங்கைத் தலங்களை பல்லக்கில் சென்று காணுவதை பல்லக்குத் திருவிழா என்று மக்கள் கொண்டாடுகிறார்கள். இந்நிகழ்வின் அம்மனும், பெருமானும் உற்சவர்களாக பல்லக்கில் எழுந்தருளி பக்தர்களோடு தலங்களுக்குச் செல்கின்றனர்.\n"}
{"id": "315815", "url": "https://ta.wikipedia.org/wiki?curid=315815", "title": "ஆர்தர் பெரிடேல் கீத்து", "text": "ஆர்தர் பெரிடேல் கீத்து\n\nஆர்தர் பெரிடேல் கீத்து (Arthur Berriedale Keith) (5 ஏப்ரல் 1879 - 6 அக்டோபர் 1944) இசுக்காட்லாந்தைச் சேர்ந்த அரசியல்சட்ட சட்டவல்லுனரும், சமசுக்கிருதம், இந்தியவியல் அறிஞரும் ஆவார். இவர் எடின்பரோ பல்கலைக்கழகத்தில் சமசுக்கிருதத்துக்கான அரசப் பேராசிரியராகவும், அரசியல்சட்ட வரலாற்றுக்கான விரிவுரையாளராகவும் பணியாற்றினார். 1914 முதல் 1944 வரை 30 ஆண்டுகள் கீத்து இப்பணியில் இருந்தார்.\n\nSection::::நூல்கள்.\nஅரசியல் சட்டம் அதன் வரலாறு என்பன தொடர்பிலும் இந்தியவியல் தொடர்பிலும் ஆங்கிலத்தில் பல நூல்களை இவர் எழுதியுள்ளார். இந்தியத் தொன்மவியல் (Indian Mythology)-1917, வேதங்களினதும் உபநிடதங்களினதும் சமயமும் மெய்யியலும் (The Religion and Philosophy of the Veda and Upanishads)-1925, சாங்கிய முறை: சாங்கிய மெய்யியல் வரலாறு (The Samkhya System: A History of the Samkhya Philosophy)-1918, இந்தியாவில் பௌத்த மெய்யியல் (Buddhist Philosophy in India), சமசுக்கிருத இலக்கியத்தின் வரலாறு (A History of Sanskrit Literature)-1920 ஆகியவை இந்தியவியலில் இவர் எழுதிய நூல்களில் குறிப்பிடத்தக்கவை. இவை தவிர, ஐத்தரேய ஆரண்யகம், தைத்திரீய சம்கிதை, ரிக் வேத பிராமணங்களான ஐத்தரேய பிராமணம், கௌசிதாக்கி பிராமணம் ஆகியவற்றை இவர் ஆங்கிலத்தில் மொழிபெயர்த்துள்ளார்.\n\nSection::::இறப்பு.\n6 அக்டோபர் 1944ல் கீத்து காலமானார். இவரது உடல் எடின்பரோவில் உள்ள கிராங்கே மயானத்தில் இவரது மனைவி மார்கிரெட் பல்ஃபர் அலனின் உடலுக்கு அருகில் அடக்கம் செய்யப்பட்டுள்ளது.\n"}
{"id": "315816", "url": "https://ta.wikipedia.org/wiki?curid=315816", "title": "இரு சகோதரிகள்", "text": "இரு சகோதரிகள்\n\nஇரு சகோதரிகள் ஒரு இந்திய தமிழ் திரைப்படமாகும். 1957-ஆம் ஆண்டு வெளியான இத்திரைப்படத்தில் ஜெமினி கணேசன், சாவித்திரி, எம். என். நம்பியார் முதலியோர் பிரதான பாத்திரங்களில் நடித்தனர்.\n\nSection::::திரைக்கதை.\nசரோஜா, லலிதா இரு சகோதரிகள். ஒருவருக்கொருவர் எப்போதும் சண்டை போட்டுக் கொண்டே இருப்பது அவர்கள் வழக்கம். இவர்களை ஒற்றுமைப்படுத்த முடியாமல் தாயார் இறந்துவிடுகிறாள்.\n\nபஞ்சரத்தின பாகவதர் என்ற ஒரு நடன, சங்கீத ஆசிரியர் சகோதரிகளுக்கு உதவுகிறார். லலிதாவை காலேஜில் படிக்க சென்னைக்கு அனுப்புகிறார். சரோஜாவுக்கு பூபதியாபிள்ளை வீட்டில் வேலை வாங்கிக் கொடுக்கிறார்.\n\nபூபதியாபிள்ளையின் மகன் டாக்டர் சுந்தரம் சிற்றன்னையின் கொடுமை தாங்காது வீட்டை விட்டு வெளியேற முற்படுகிறான். சரோஜா அவனைச் சமாதானப்படுத்தி வீட்டில் தங்க வைக்கிறாள். சுந்தரத்துக்கு சரோஜாவைத் தன் வாழ்க்கைத் துணையாக்க வேண்டும் என்ற விருப்பம் ஏற்பட்டு அதற்கு முயற்சி செய்கிறான்.\n\nசென்னைக்கு படிக்கச் சென்ற லலிதா அங்கு பணத்தைப் பறிகொடுக்கிறாள். வாசுதேவன் என்பவன் அவளுக்கு உதவுகிறான். ஆனால் அவன் அவளை ஏமாற்றி அவளை ஒரு குழந்தைக்குத் தாயாக்கிவிட்டு தப்பி விடுகிறான்.\n\nலலிதா குழந்தையுடன் ஊருக்கு வந்து சரோஜாவிடம் செல்கிறாள். சரோஜா லலிதாவின் நிலையைக் கண்டு மானம் மரியாதையைக் காப்பாற்றத் தன் வேலையையும் சுந்தரத்தின் அன்பையும் துறந்து லலிதாவுடன் செல்கிறாள்.\n\nசுந்தர் சரோஜாவைத் தேடி அலைகிறான். ஒரு நாள் சரோஜாவைக் கண்டு விட்டான். ஆனால் அவள் ஒரு குழந்தையைச் சீராட்டிக் கொண்டிருப்பதைக் கண்டு மனம் மாறி அந்த இடத்தை விட்டு அகன்று விடுகிறான்.\n\nசரோஜா என்ன செய்வதென்று தெரியாமல் தவிக்கிறாள். கடிதம் எழுதி பாகவதரை வரவழைக்கிறாள்.\n\nலலிதாவைக் கெடுத்தவனைக் கண்டு பிடித்து அவளை அவனிடம் ஒப்படைக்க வேண்டும். சுந்தரத்துக்குத் தான் குற்றமற்றவள் என நிரூபிக்க வேண்டும்.\n\nபாகவதரின் உதவியுடன் சரோஜா என்ன செய்தாள் என்பது தான் திரைக்கதை.\n\nSection::::பாடல்கள்.\nஇரு சகோதரிகள் படத்துக்கு இசையமைத்தவர் எஸ். ராஜேஸ்வர ராவ். பாடல்களை எழுதியவர் தஞ்சை இராமையா தாஸ். பின்னணி பாடியவர்கள்: கண்டசாலா, பி. லீலா, ஜிக்கி, திருச்சி லோகநாதன், எம். எல். வசந்தகுமாரி, டி. வி. இரத்தினம், பி. சுசீலா ஆகியோர்.\n"}
