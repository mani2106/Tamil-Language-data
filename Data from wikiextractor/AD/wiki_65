{"id": "320805", "url": "https://ta.wikipedia.org/wiki?curid=320805", "title": "சிட்டிவேரம் கண்ணகை அம்மன் ஆலயம்", "text": "சிட்டிவேரம் கண்ணகை அம்மன் ஆலயம்\n\nசிட்டிவேரம் கண்ணகை அம்மன் ஆலயம் என்னும் கோயில் இலங்கையின், தென்மராட்சிப் பகுதியில் வரணி என்னுமிடத்தில் உள்ளது.\n\n= வரலாறு =\nவரணிப் பகுதியில் மிகவும் புராதனம் மிக்க தலமாக இந்தக் கோயில் விளங்குகின்றது. பனை மரம் தோன்றிய காலத்திலேயே தோன்றி விட்டதாக அருளாளர்கள் குறிப்பிடுகின்றனர். சித்தர்கள் வேதித்த இடமாதலால் சிட்டிவேரம் என்ற பெயர் ஏற்பட்டதாகக் கூறப்படுகின்றது. இப்பெயர் பிற்காலத்தில் மருவி சுட்டிபுரம் என அழைக்கப்படுகின்றது. பசுக்கள் நிறைந்து நின்று பால் பொழிவதால் இப்பெயர் பெற்றது போலவும் இது அம்பாளின் திருவருளோ என்று எண்ணத் தோன்றுகிறது. ஏனெனில் \"புரம்\" என்ற முடிபைக் கொண்டமையும் இடங்களெல்லாம் பிரசித்தி பெற்ற இடங்களாக விளங்குவதனை அவதானிக்கலாம். உதாரணமாக இந்தியாவிலே காஞ்சிபுரம், சமயபுரம், திருவனந்தபுரம், தோணிபுரம் (சீர்காழி) என்றவாறு இருப்பதையும் இலங்கையிலே சந்திரபுரம் (மட்டுவில்), அநுராதபுரம், புலஸ்திபுரம் (பொலன்னறுவை) துர்க்காபுரம் (தெல்லிப்பழை) என்றவாறு விளங்குவதனை சான்றாக கூறலாம். பழைய தாேம்புகளை ஆராய்ந்த பாேது ஆலயம் அமைந்துள்ள பிரதேசம் \"எய்ப்பன்றிக்காடு\" என்று இருப்பதனையும் காண முடிகின்றது. இன்று சுட்டிபுரம் என்ற பெயரே பிரசித்தி பெற்றுள்ளது.\n\nசுவாமி ஞானப்பிரகாசர் கருத்துப்படி சிட்டி வேரம் என்பதிலுள்ள வேரம் என்பது சிங்களப் பெயரடி எனவும், அது வணக்கஸ்தலத்தைக் குறிக்கும் எனவும் குறிப்பிடுகிறார். ஆகவே சிங்கள மன்னர் ஆட்சிக் காலத்தில் இவ்வாலயம் அமைந்திருக்க வேண்டும் என்பது அவர் கருத்து.\n\nதமிழ் அகராதியின் படி சிட்டி+வேரம் எனப் பிரித்து நோக்கும் போது சிட்டியென்பது ஒழுங்கு, கட்டளை, தூதுகாவற்றுச் செம்பு, படைப்பு என்ற பொருளைத் தருகிறது. வேரம் என்பது சரீரம், சலஞ்சாதித்தல், சோம்பு, மஞ்சள், முகில் என்பவற்றைக் குறிக்கின்றது. இவற்றைக் கண்டு ஆலய மூலஸ்தானத்தினிலே இருக்கும் நிலையில் தூதுகாவற்றுச் செப்புச் சரீரம் கொண்ட கண்ணகை உறையும் இடம் என்ற அடிப்படையின் பெயரில் இப்பெயர் இடம்பெற்றிருக்கலாம் என கருத முடியும்.\n\nஇவ்வாலயமானது சிவபூமி என அழைக்கப்படும் ஈழவள நாட்டிலே சைவமும் தமிழும் மேலோங்கி விளங்கும் தென்மராட்சிப் பதியிலே கிழக்காக கொடிகாமச் சந்தியிலிருந்து பருத்தித்துறை செல்கின்ற வீதியில் மூன்றுமைல் தூரத்திலே வரணி எனும் பழமை பேணுகின்ற வரலாற்று முக்கியத்துவம் வாய்ந்த பகுதியில் வீதிக்கு மேற்காக சோலைகள் சூழ்ந்த இடத்திலே அமைந்துள்ளது. வரணிப் பகுதி முழுவதற்கும் பொதுவான பெரிய சக்தி ஆலயமாக விளங்குகின்றது. மூர்த்தி தீர்த்தம் தலம் என்பவை ஒருங்கே அமையப் பெற்ற சிறப்பைப் பெறுகின்றது.\n\n·        மூர்த்தி – சிட்டிவேரம் கண்ணகை அம்பாள் என்பதாகும்.\n\n·        தலம் - வரணி, சிட்டிவேரம் (சுட்டிபுரம்) என்பதாகும்.\n\n·        தீர்த்தம் - தும்புருவில்\n\n·        தலவிருட்சம் - பாலை என்பதாகும்.\n\n= தீர்த்தம் =\n\nஇவ் ஆலயத்தின் தீர்த்தமானது மேற்காக எல்லாப் பக்கமும் வயல் சூழப்பட்டு தும்புருவில் பிள்ளையார் கோவிலிற்கு அண்மையிலுள்ள திருக்குளமாகும். முன்பு ஒரு காலத்தில் தும்புரு என்ற முனிவர் இக்குளத்தில் நீராடி அம்பாளைப் பூசித்ததாகக் கூறப்படுகிறது. இக்குளத்தில் மேலும் சித்தர்களும் யோகிகளும் நீராடி அம்பாளைப் பூசித்ததாகக் கூறப்படுகின்றது. அவர்களிற்கு இப்போதும் திருவிழா நடைபெற்று பைரவர் சாந்தி நடைபெறும் போது ஏழு படையல்கள் பாரம்பரிய முறைப்படி செய்யப்படுகின்றன. இக்குளத்தில் வெண்தாமரை, செந்தாமரை, நீலோற்பலம், செங்கழுநீர் போன்றவைகளும் மேலும் பல மூலிகை அம்சங்களும் உள்ளன. இத்தீர்த்தத்திற்கு அருகாமையில் வடக்காகப் பிள்ளையார் கோவில் உள்ளது. இதன் தலவிருட்சம் அரசாகும். அத்துடன் மருத மரங்களும் சூழவுள்ளன. இப்பிள்ளையார் மேற்கு நோக்கி அமைந்துள்ளார். செல்லப்பா கந்தையா அவர்கள் பல இலட்சம் ரூபா செலவு செய்து கிழக்கு நோக்கி ஆலயம் அமைக்க அடித்தளமிட்டார். ஆனால் பிள்ளையார் அதனை விரும்பாது தடுத்து விட்டார். எனவே மீண்டும் மேற்கு நோக்கி புதிய ஆலயம் அமைக்கப்பட்டு கும்பாபிஷேகமும் செய்யப்பட்டுள்ளது.\n\n= கண்ணகை வழிபாடு =\n\nஈழத்திலே கண்ணகை வழிபாட்டிற்குத் தனித்துவமான இடமுண்டு. இவ்வழிபாடு தாய் நாடாகிய தென்னிந்தியாவில் இருந்து இலங்கைக்கு வந்ததாக வரலாற்றுச் சான்றுகள் கூறுகின்றன. அந்த வகையிலே கண்ணகி பாண்டி நாட்டிலே மன்னிடம் நீதி கேட்டு சிலம்பை உடைத்து உண்மையை நிலைநாட்டி மதுரையை எரித்தார். நல்லவர் தப்பினர் தீயவர் தீயுள் மாய்ந்தனர். இவ்வேளையில் கண்ணகி கடும் சீற்றம் கொண்டிருந்தார். அது தணிவதற்காக கடல் கடந்து ஈழம் வந்ததாகக் கூறப்படுகின்றது. அவ்வாறு வந்த கண்ணகைத்தாய் பத்து இடங்களிலே விசேடமாக தரித்திருந்ததாகக் கொள்ளப்படுகின்றத. அவற்றிலே முதலாவதாக மாதகல் பாணாக வெட்டி என்ற இடத்திலும் இரண்டாவதாக கந்தரோடைக்கு அண்மையில் அங்கணமைக்கடவை என்ற இடத்திலும் அமர்ந்ததாகக் கருதப்படுகின்றது. \n\nஅக்காலத்தில் தென்மராட்சியில் விசேடமாக மட்டுவில் பன்றித்தலைச்சி கண்ணகை அம்மன் ஆலயம் (3ம் இடம்), இலஞ்சியாரணியம்பதி கண்ணகை அம்மன் கோவில் (சோலையம்மன் (4வது இடம்), வரணி சிட்டிவேரம் கண்ணகை (5வது இடம்), கச்சாய் கண்ணகை (6வது இடம்), மிருசுவில் கொட்டிகை கண்ணகை (7வது இடம்) என்றவாறு இருந்து பத்தாவதாக முல்லைத்தீவு வற்றாப்பளை என அழைக்கப்படுகின்றது. (பத்தாம்பளை என்பது மருவி இவ்வாறு கூறப்படுகின்றது) இவ்வாறு இருந்த பின்பு தாயார் சேரநாடு சென்று கைலாய கிரியை அடைந்ததாகக் கொள்ளப்படுகின்றது. கண்ணகை உறைந்த பத்து இடங்களிலும் பிரசித்தி பெற்ற ஆலயங்கள் எழுச்சியடைந்துள்ளன. இவை பற்றிய விபரங்கள் 10 செப்பேடுகளில் இருந்ததாகவும் அவை வேற்று மதத்தவரினால் அழிக்கப்பட்டதாகவும் ஆதாரங்கள் கூறுகின்றன.\n\nஈழத்தில் கண்ணகைத்தாய் உறைந்த பத்து இடங்களை உற்று நோக்கினால் சோலைகளும், பொய்கைகளும், தாமரைக் குளங்களும், வயல் நிலங்களும் சூழ்ந்த எழில் கொஞ்சும் இடங்களாக விளங்குவதை அவதானிக்க முடிகிறது. அவை கண்ணகைத்தாயின் அகோரத்தை தணிப்பதாக அமைந்தன. தன்னைக் குளிர்ச்சிப்படுத்தியதால் இந்த இடங்களிலே எவ்வகையான விளைச்சல்களும் நிறையக் கிடைத்தது. வளம் பெருகிய இடங்களாக விளங்கி வருவதைக் காண்கிறோம். இவ்வாறான இடங்களில் உறைந்ததாய் ஒருகையில் தாமரை மலரும் மறுகரத்தில் நெற்கதிர்களையும் தாங்கியவாறு காட்சியளித்ததாகக் கூறப்படுகின்றது. இக்காட்சி கண்ணகைத்தாய் எமக்குத் தேவையான எல்லா வளங்களையும் போகங்களையும் தருகிறார் என்பதை தத்துவார்த்தமாகக் குறித்து நிற்கிறது என்பர்.\n\nமேற்படி அம்சத்தியை சிட்டிவேரம் மூலமூர்த்தியில் காணலாம். தாய் உறைந்துள்ளது 5வது இடமாகையால் திருவைந்தெழுத்து வடிவாகிய நாயகியாகக் கொள்ளப்படுகின்றார். மூலமூர்த்தியை நோக்கும் போது வலது பாதத்தை மடித்து இடது பாதத்தினை தொங்க விட்ட மூர்த்தியாக சுகாசன நிலையில் விளங்குகின்றார். வலது கரத்தில் தாமரை மலரும் இடது கரத்தில் வரதமுத்திரையையும் கொண்டு விளங்குகின்றார். எனவே போகமூர்த்தி அம்சத்தில் இருப்பதைக் காணலாம். இவ்விக்கிரகம் சோழர் காலத்திற்குரியது என்பது பேராசிரியர் செ.கிருஷ்ணராசா, பேராசிரியர் ப.புஸ்பரட்ணம் ஆகியோரது கருத்தாகும். எனவே தான் திருவிழாவை மிகவும் பொருள், நிதி செலவு செய்து பிரமாண்டமாகச் செய்யும் போது அதனைவிடப் பன்மடங்கு செல்வத்தை அவர் வாரி வழங்குவதைக் காலம் காலமாகக் காண்கின்றோம்.\n\nஇவ்வாறு கண்ணகைத்தாய் உறைந்து அருளாட்சி செய்த இடங்களிற்கு இன்னொரு வகையிலும் சிறப்பு ஏற்பட்டதனைக் அவதானிக்க முடிகின்றது. அதாவது தமிழ் நாட்டிலே சேரன் செங்குட்டுவன் கண்ணகைக்கு விழா எடுத்தான். அதற்காக எல்லா தேசத்தவரும் அழைக்கப்பட்டனர். அந்தவேளை இலங்கையிலிருந்து முதலாம் கஜபாகு மன்னனும் சென்றிருந்தான். அவன் விழா முடிந்து இலங்கை திரும்பிய போது கண்ணகையின் சிலையையும் சிலம்பையும் எடுத்து வந்து கண்ணகை உறைந்த 10 இடங்களிலே வைத்து வழிபாடு செய்து பின்பு தனது தலைநகருக்கு கொண்டு சென்று சிங்கள மக்கள் மத்தியில் பத்தினி வழிபாட்டினை அறிமுகப்படுத்தினான். இன்றும் சிங்கள மக்கள் மிகவும் பயபக்தியுடன் கண்ணகை வழிபாட்டினை செய்து வருகின்றனர்.\n\nசிட்டிவேரத்தில் முதலாம் கஜபாகு மன்னன் விசேட வழிபாடுகளைச் செய்திருக்கின்றான். வரணிப் பகுதியில் வரலாற்றாய்வாளர் சி.கா.கமலநாதன் அவர்களால் செய்யப்பட்ட தொல்லியல் ஆய்வுகளின் போது ஜம்புகோளப்பட்டினத்திலிருந்து அநுராதபுரத்திற்கு ஒரு வீதி சென்றது அறியப்படுகின்றது. அது சிட்டிவேரம் அம்பாளிற்கு வடக்காக வரணிப் பகுதியூடாக சென்றமை அறியப்படுகின்றது. இதன் அகலம் 33அடியாக இருந்துள்ளது. இது ராஜவீதி என்று அழைக்கப்பட்டதை தோம்புகள் ஊடாக அறிய முடிகிறது. இதுவே பழைய கண்டிவீதி என்றும் கூறுவர். இந்த வகையிலும் சிட்டிவேரம் வரலாற்று பழமை மிக்கதாகக் கொள்ளப்படுகின்றது.\n\n= ஆலய அமைவிடம் = \n\nதற்போது இருக்கும் ஆலயத்திற்கு ஈசான மூலையண்டியதாக (வடகிழக்கே) வரணி மகாவித்தியாலயத்திற்குக் கிழக்காக சின்னம் ஆலயம் என அழைக்கப்படும் ஓரிடம் உண்டு. அந்த இடத்தில் செய்யப்பட்ட தொல்லியல் ஆய்வுகளின் போது ஒரு அடி அகலமும் ஒன்றரையடி நீளமும் கொண்ட ஏராளமான செங்கற்கள் கண்டுபிடிக்கப்பட்டுள்ளமை இங்கு குறிப்பிடத்தக்கது. இந்த சின்னம்மன் ஆலயச் சூழலிலே தான் சுட்டிபுரம் அம்பாளைப் பரம்பரையாக பூசித்து வந்த முன்னைய ஞானிய பரம்பரையினர் இருந்ததையும் அறிய முடிகின்றது. முன்பு மூலஸ்தானத்தில் இருந்த அம்பாள் விக்கரகம் (ஐம்பொன் விக்கிரகம்) ஞானியர் பரம்பரையினரால் சின்னம்மன் ஆலயப் பகுதியில் வைத்துப் பூசிக்கப்பட்டு வந்ததாகவும் ஒவ்வொரு திங்கட் கிழமைகளிலும் வில்லு வண்டிலில் கொண்டு வந்து தற்போது கோயில் இருக்கும் சோலைக்குள் வைத்து வழிபாடுகள் செய்து விட்டு பின்பு சின்னம்மன் ஆலயத்திற்கு கொண்டு சென்று பாதுகாப்பாக வைத்திருந்ததாகவும் அம்மரபினர் கூறுகின்றனர். காலஞ்செல்ல தற்போது தற்போது கோயில் உள்ள சோலைப் பகுதியிலேயே செங்கல், சுதை, சுண்ணாம்பு என்பவற்றைக் கொண்டு ஒரு கோயிலை அமைத்து நிரந்தரமாக அம்பாளின் விக்கிரகத்தை அங்கே வைத்து வழிபாடுகள் செய்து வரப்பட்டதாகவும் கூறுகின்றனர். அந்தப் பழைய கட்டடத்தின் எச்சங்கள் தற்போதும் உள்ளதைக் காணலாம்.\n\n= பொங்கல் வழிபாட்டு முறைகள் =\nசிட்டிவேரம் கண்ணகை அம்பாள் ஆலயத்தில் அலங்கார உற்சவமே நடைபெற்று வருகின்றது.இது வைகாசிமாத விசாகப் பொங்கலுடன் ஆரம்பமாகின்றது. வற்றாப்பளை விசாகப் பொங்கலுடன் ஆரம்பமாகின்றது.வற்றாப்பளை அம்பாள் ஆலயத்தில் பொங்கல் நடைபெறும் அதேவேளை இங்கும் பொங்கல் நடைபெறுகின்றது.இந்தப் பொங்கலானது ஆகம முறைசாராத வகையில் பாரம்பரிய சடங்குகளுடன் பின்னிப் பிணைந்து பக்தி சிரத்தையுடன் செய்யப்பட்டு வருகின்றது.\nபொங்கலிற்கு முன்பாக 15 நாட்களிற்கு முன் ஊர் பொது அபிஷேகம் ஒன்று செய்யப்படும். இந்த ஊர் அபிஷேகம் நடைபெறுவதற்கு முதலில் இவ் ஆலயத்துடன் தொடர்புடைய வீரபத்திரர் கோயிலுக்கு மடை போடப்பட்டு வழிவெட்டி பரிகலங்கள் விடப்படும்.அங்கிருந்து தேவதைகள் அம்பாளின் ஆலயத்திற்கு வருவதாக நம்பப்படுகின்றது.இந்த ஊர் அபிஷேகம் நடைபெறுகின்ற போது அன்னதானம் நடைபெறுவதில்லை. முன்னோர்களின் கருத்துப்படி திருவிழாவிற்கு முன்பாக தேவதைகளை அகற்றுவதற்கு வசதியாகவே ஊர் அபிஷேகம் செய்யப்படுகின்றது.\n\nபொங்கலிற்கு முன்பாக பண்டமெடுக்கும் நிகழ்வு நடைபெறும்.அம்பாள் ஆலயத்திற்குத் தெற்காக எருவன் பகுதியில் அமைந்துள்ள கொட்டிக்கான் முருகன் ஆலயத்திலிருந்தே பண்டம் எடுத்தல் நடைபெறும்.மேற்படி முருகன் ஆலயத்தின் வாசலில் நிற்கின்ற வேப்பமரத்தின் கீழே வைத்துப் பண்டம் எடுக்கப்படும்.முன்னைய காலங்களிலே ஏழிற்கு மேற்பட்ட வண்டில்களில் சந்தையிலிருந்து பண்டப் பொருட்கள் அங்கு கொண்டுவரப்படும். மூன்று மண்ணாலான வளந்துகளும் வைக்கப்படும்.\n\nகலையாடுபவர்களாக சிலருடைய சிலருடைய விபரம் கிடைத்துள்ளது. கிட்னர்இவிநாயகர்இசின்னக்குட்டி(மணியப்பா)இபொன்னப்பாஇபூசாரி வி.சின்னத்தம்பி போன்றோர் முன்னைய காலங்களில் முறையாக செய்து வந்துள்ளனர்.தற்போது கந்தையாஇசிதம்பரப்பிள்ளை இத் தெய்வீகப் பணியை செய்து வருகின்றார். இவர்களிற்கு என்று விசேடமான ஆடையும் சலங்கைகளும் உண்டு.அவற்றை கட்டி பறை முழங்கப் பிள்ளையாருக்கும் முருகனுக்கும் தேங்காய் உடைத்து கற்பூரமேற்றி சலவைத் தொழிலாளியிடம் தூய வெள்ளைச் சேலை வாங்கி தூபம் காட்டி தெய்வங்களை வேண்டி நேர்ந்து கொள்வர்.வேம்பின் இரு கரைகளிலும் வெள்ளை சேலை விரிக்கப்பட்டு வண்டிலிலிருக்கும் பொருட்கள் இறக்கி வைக்கப்படும். இதன் பின்னர் நான்கு சூலங்கள் நேரப்படும். முதலாவது அம்பாளிற்குரியது (ஐமுகச் சூலம்) ஏனையவை முறையே வீரபத்திரர்இவைரவர்இமுனீஸ்வரர்என்றவாறு அமையும்.இதன் பின் பறை முழங்கப் பூசை இடம்பெறும்.கலையாடுபவர் உருக்கொண்டு சூழ இருக்கும் தெய்வங்களிற்குப் பல தேசிக்காய்கள்இ பச்சையரிசி எறிந்து திருப்திப்படுத்துவர். \n\nவேப்பம் பத்திரத்தினால் எல்லா வண்டில்களுக்கும் தண்ணீர் தெளித்து தூபம் காட்டி புனிதப்படுத்துவர்.இதன் பின் பறை அடிப்பவர் மேல் காடேறியை ஏற்றி உருக்கொள்ளச்செய்து காடேறி விழுத்துதல் நடைபெறும். அதனைத் தொடர்ந்து பூசை முடிய பண்டம் எடுக்கப்பட்டு கோவிலடியை நோக்கிப் புறப்படும்.பண்டம் வரும் வீதியோரங்களில் நிறைகுடங்கள் வைத்து அடியவர்கள் அம்பாளை வரவேற்பார்கள்.அம்பாள் திருநடனம் புரிந்து அருள் வழங்குவார்.நிறைகுட நீர் சூலத்திற்கு அபிஷேகம் செய்யப்படும்.தும்புருவில் பிள்ளையார் கோவிலை அடைந்ததும் தேங்காய் உடைத்து மூன்று தேசிக்காய்கள் வைத்து கற்பூரம் ஏற்றி வழிபாடுகள் நடைபெறும்.விநாயகரின் அனுமதி பெற்று பண்டம் ஆலயத்தினை நோக்கிச் செல்லும்.ஆலய முகப்பில் வண்டில்கள் அம்பளைப் பார்த்தபடி நிற்க பண்டம் இறக்கப்பட்டு உள்வீதி வலம் வந்து ஆலய மண்டபத்தில் வைப்பர்.இந் நிகழ்வு திங்கட்கிழமை இரவு நடைபெறும்.\n\nசெய்வாய் காலையில் அபிஷேகம் நடைபெற்று வாசலில் சூலங்கள் நேர்ந்து நாட்டப்படும்.தெய்வங்களிற்குரிய ஆயுதங்களான பிரம்பு இசிலம்பு இவாள் இ கத்தி தண்டம் என்பனவும் வேம்பம்பத்திரிஇ சலங்கையும் வைக்கப்படும். பூசை நடைபெற்று மூன்று வளர்ந்து நேரப்படும்(கணபதிஇகண்ணகைஇவைரவர்) வாசலில் வைத்துப் பொங்கல் நடைபெறும்.நிருத்த மண்டபத்தின் இருபுறமும் மடை போடப்பட்டு ஏழு துலங்கங்கள் முக்கியமாக வைக்கப்படும்.இதனை விடப் பரிகலங்களிற்குரிய மடைகளும் தனித்தனியே இடம்பெறும்.அத்துடன் காடேறி விழுத்தலும் இடம்பெறும். மேலும் தீக்குளித்தலும் இடம்பெறும்.பின்பு ஆலயத்தின் கிழக்காகச் சென்று வழிவெட்டும் இடத்தில் சூலங்களை நாட்டி மேலும் கீழுமாக இரு வெள்ளைச் சேலைகள் பிடிக்க ஏழு உருண்டைகள்இபழவகைகள் வைக்கப்படும்.பின்பு பூசை நடைபெறும். ஏழு இளநீர்கள் வைத்து வழிவெட்டப்படும்இதேசிக்காய்இபச்சை அரிசி எறிந்து பரிகலங்கள் திருப்திப்படுத்தப்படும்.இதன் பின்பு கோயில் குருக்கள் மடை கலைத்து சண்டேஸ்வர பூசையுடன் விபூதிப் பிரசாதம் வழங்கப்படும்.\n\n= வழிபாடுகள் =\nசிட்டிவேரம் கண்ணகை அம்பாள் ஆலயத்தில் ஆரம்ப காலங்களில் ஞானியர் பரம்பரையைச் சேர்ந்தவர்கள் ஆகம முறை சாராத சாதாரண வகையில் பக்திமார்க்கமாகப் பூசைகள் வழிபாடுகளைச் செய்து வந்தனர். திங்கட்கிழமைகளிலே அம்பாளுக்கு விசேட வழிபாடுகள் இடம் பெற்று வந்தன. பொங்கலைத் தொடர்ந்து15ஆம் நாள் வைகாசி விசாகம் வந்த முதற்திங்கட்கிழமையில் ஊர்மக்கள் எல்லோரும் பொங்கலிடத் திருவிழா ஆரம்பமாகும்.இதற்கு முன்பு வரும் சனிக்கிழமைபொது அன்னதானம் ஒன்று இடம்பெறும்.14 நாட்கள் திருவிழா நடைபெறுகிறது. 8 ஆம் திருவிழா வேட்டையாகவும், 12 சப்பறமாகவும்,13 தேராகவும்,14தீர்த்தமாகவும் விளங்குகிறது.தீர்த்த திருவிழாவன்று அம்பாள் தும்புருவில் குளத்திற்கு எழுந்தருளி தீர்த்த மாடிய பின்பு பிள்ளையாரை நோக்கி எழுந்தருளிஇளைப்பாறுவார். இதனைத் தொடர்ந்து வரும் வெள்ளிக்கிழமையில் வைரவர் மடை இடம்பெறும்.அன்றைய தினம் முன்னைய காலங்களில் அம்பாளைப் பூசித்துவந்த சித்தர்களிற்கும் முனிவர்களுக்கும் பன்னிரண்டு படையல்கள் செய்யப்படுவது சிறப்பிற்குரிய அம்சமாகும்.\n\nபங்குனித் திங்கள் உற்சவமும் காலம் காலமாக விசேடமாகக் கொண்டாடப்படுகிறது.அம்பாளிற்கு விசேட அபிஷேகம், குளிர்த்தி போடுதல், அம்பாள் வீதி வலம்வருதல் என்பன இடம்பெறுகின்றன. அம்பாளின் சோலை முழுவதும் பெரும் திரளான அடியவர்கள் நீர்க்கஞ்சி உண்டு மகிழ்வர்.\nஒவ்வொரு நாளும் இரண்டு காலப் பூசைகள் நடைபெற்று வருகின்றன. நவராத்திரி விழா கும்பம் வைத்து சிறப்பாகக் கொண்டாடப்பட்டு வருகிறது.மானம்பூத்திருவிழா,வாழைவெட்டு,சுவாமி வீதியுலா வருதல் என்பனவும் சிறப்பாக நடைபெறுகிறது. தொடர்ந்து கேதாரகௌரி விரதம் 21 தினங்களும் விசேடஅபிஷேக பூசைகளுடன் சிறப்பாக நடைபெறுகிறது.பெருமளவு அடியவர்கள் கௌரிக்காப்பு வேண்டி அணிந்து கொள்கின்றனர். மேலும் கந்தசஷ்டி,பிள்ளையார்கதை, அபிராமிப்பட்டர் விழா,ஆடிப்பூரம்,வரலட்சுமி,விரதம்,பெளர்ணமிகள் தோறும் திருவாசக முற்றோதல்,அமாவாசை தோறும் அபிராமி அந்தாதி ஓதுதல்,தைப்பூசம்,தைப்பொங்கல்,சித்திரைவருடப்பிறப்பு, பெரியபுராணப்படிப்பு என்பனவும் முறையாக நடைபெறுகின்றன.\nமுதலில் அம்பாளிற்கு பொங்கல் ஆரம்பித்து பின்பு எல்லா ஆலயங்களிலும் நடைபெற்றுப் பூர்த்தியாக ஞாயிற்றுக்கிழமை ஐயன் கோயிற் பொங்கலுடன் பரிகலங்கள் மற்றும் தேவதைகள் கதிர்காமத்திற்குச் சென்று தீர்த்தமாடுவதாகப் புராதன காலம் தொடக்கம் மரபாக இருந்து வருகிறது.திருவிழாக் காலங்களிலேயே கோவலன் கண்ணகி கதை படிக்கப்பட்டுத் தீர்த்தத்தன்று முடிவுறுவதையும் அறிய முடிகிறது.\nஅம்பாளின் அடியவர்கள் பல்வேறு நேர்த்திகளை வைத்து அவற்றை நிறைவேற்றித் தாயாரின் அருளைப் பெறுவர்.கண்மடல் கொடுத்தல்,கற்பூரச்சட்டி எடுத்தல்,காவடி எடுத்தல்,தீக்குளித்தல்,அங்கப் பிரதட்சணை செய்தல்,அடியளித்தல்,அன்னதானம் வழங்குதல்,ஸ்நபன, சங்காபிஷேகம் செய்தல் என்பன நடைபெறுகின்றன.புதிய கும்பாபிஷேகத்தைத் தொடர்ந்து அம்பாளிற்கு அதிகமான அபிஷேகங்கள் இடம்பெறுவது தாயாரின் திருவருளேயாகும்.\nதேர்த்திருவிழாவன்று அம்பாள் பச்சை சாத்திப் பன்னீர் மழை சொரிய ஆனந்தக் கூத்தாடி வரும் காட்சி மிகவும் அற்புதமானதாகும்.அதனைத் தொடர்ந்து இடம்பெறும் பிரயாச்சித்த அபிஷேகம் மிகவும் மகிமையுடையதாகும்.குடங்குடமாகப் பால் அபிஷேகம் செய்யப்படுவதும் பால் ஆறாக ஓடுவதும் அற்புதக் காட்சியாகும்.இவ் அபிஷேகத்தினைத் தவறாது செய்ய வேண்டும் என்பது எல்லோரும் கவனத்திற் கொள்ள வேண்டியதாகும்.\n\nஅம்பாளின் ஆலயத்திலே ஆரம்ப காலங்களில் சித்தர்கள் பூசித்தனர்.பின்பு பூசாரிமார் பூசைகளைச் செய்தனர்.1942 தொடக்கம் வரணி குருக்கள் குடியிருப்பைச் சேர்ந்த சைவக் குருமார்கள் நித்திய நைமித்தியங்களைச் செய்து வந்தனர்.சிவஸ்ரீ பொன்னையாக் குருக்கள்-ஐயாத்துரைக் குருக்கள் நீண்டகாலமாக நித்திய பூசை,திருவிழாக்கள் என்பவற்றைச் செய்து வந்துள்ளனர்.அவரைத் தொடர்ந்து தற்போது இருக்கும் சிவஸ்ரீ இ.குமாரசாமிக்குருக்கள் பிரதம குருவாக இருந்து நித்திய,நைமித்தியங்களை ஆகம முறைப்படி முறையாகப் பக்தி பூர்வமாகச் செய்து வருகின்றார்.இவருடைய பூசைச் சிறப்புகளால் ஆலயம் படிப்படியாக பெருவளர்ச்சி கண்டுள்ளது.இவர் இவ்வாலயத்திலேயே பூசகராக இருந்து குருப்பட்டம் இங்கேயே பெற்றுக்கொண்டவர் என்பது சிறப்பிற்குரியது.மேலும் அவருக்கு உதவியாக இருக்கும் சிவஸ்ரீ.க.ஐங்கரன் ஐயாவும் ஏனைய அச்சகர்களும் இவ்வாலய வளர்ச்சிக்கு உறுதுணையாக இருக்கின்றனர்.\n\n= அற்புதங்கள் =\nஇவ்வாயத்துடன் தொடர்புடைய பல அற்புதங்கள் ஐதீகங்களும் உள்ளன . முன்னொரு காலத்தில் ஞானியர் பரம்பரையில் வந்த வரணி கரம்பைக் குறிச்சியில் வசிக்கும் கந்தர் என்பவர் கண்ணகையை வழிபடுவதில் பக்தி சிரத்தைஉடையவார். அவர் சின்னம்மன் ஆலயம் இருந்த இடத்தில் வழிபாடுகள் செய்து வந்தார். அவர் ஒரு நாள் தற்போது ஆலயம் உள்ள எய்ப்பன்றிக் காட்டுச் சூழலில் பனம்பழம் எடுக்கச் சென்றிருந்தார். கடகம் நிறைய பனம்பழம் எடுத்துவிட்டு தூக்க முடியாது நின்றார். அவ்வேளை இயற்கை நிறைந்த அந்தச்சுற்றாடலில் தலைநரை கோலமுடைய வெள்ளை சேலை உடுத்த மூதாட்டி ஒருவர் வந்து பனம்பழக் கடகத்தினைத் தூக்கி உதவினார். பின்பு திரும்பி பார்த்த போது அவரைக் காணவில்லை. கந்தர் அதிசயத்துடனும் பயத்துடனும் வீடு சென்று நடந்ததைக் கூறினார். அன்றிரவு காந்தரின் தாய்க்கு அம்பாள் கனவில் தோன்றி தன்னுடைய ஆதிகால இடம் சோலை சூழ்ந்த அப்பகுதியே என்றும் தன்னை அங்கே வைத்து வழிபடுமாறும் கூறினாராம். விடிந்ததும் கந்தர் இந்த விடயத்தினை ஊர் மக்ளுக்குக் கூறி எல்லோரும் ஒன்று சேர்ந்து தற்போது ஆலயமுள்ள இடத்தில பிரம்மாண்டமான நாவல் மரத்தின் கீழே அம்பாளை வைத்துப் பொங்கலிட்டு வழிபாடுளைச்செய்தனர். பின்பு எல்லோரும் சேர்ந்து மண்ணால் ஒரு கோயில் அமைத்தனர் . தல விருட்ச்சமாகப் பாலைமரம் விளங்குகிறது. அருட்கவி சீ.விநாசித்தம்பிப் புலவருக்கு அவ்விருட்ச்சத்திலேயே தாயார் தனது அருட்காட்சியைக் காட்டியருளினார்.\n\nகந்தருடைய ஞானியர் பரம்பரையினர் தொடர்ந்து பூசைகளைச் செய்தனர்.இவர்கள் இந்தியாவினுடைய தமிழகத்துடன் தொடர்புடைவார்களாகும். அவர்கள் 1941 ஆம் ஆண்டுவரை பரம்பரையாக இவ்வாலயத்திணை ப் பரிபாலித்து வந்தமை அறியப்படுகின்றது. இன்னொரு அற்புத கதையும் உண்டு. ஒருவர் இந்த ஆலயச்சூழலில் வழிபாடு செய்துவிட்டுச் தனியாக அமர்ந்திருந்த போது வயது முதிர்ந்த மூதாட்டி ஒருவர் தனது தலையிலே அதிகமாக பேன் இருப்பதாகவும் அவற்றை எடுத்துத்தருமாறும் கூறினாராம். அங்கே நின்றவர் தலையை பார்த்த போது பேன் தெரியவில்லை. ஆயிரக்கணக்கான கண்கள் தலைக்குள் இருப்பதைக் கண்டு அதிர்ச்சியடைந்து பேனைக் காணவில்லை தலையெல்லாம் கண்ணாய் இருக்கின்றதே என்று கூறினாராம் . அம்மூதாட்டி சிரித்துக்கொண்டே திடீரென மறைந்து விட்டார். இது கண்ணகையின் திருவிளையலாகும் . இந்த ஆலயத்திலே பொய்ச் சத்தியம் செய்த சிலர் கண்பார்வை இழந்து குருடர்களாகத் திரிவதை பலரும் அறிவர். மேலும் போராளிகள் இராணுவர்கள் பலரும் அம்பாளுடன் முரண்பாட்டுத் தண்டனைகளை அனுபவித்துள்ளனர். அம்பாள் ஆலயத்தில் சண்டையிட் டவர்கள் பலவித தாக்கங்களைப் பெற்றதுடன் அழிவடைந்துமுள்ளனர். முக்கியமாக ஒழுக்கத்தைக் காக்கும் தேவியாக அம்பாள் விளங்கி வந்திருப்பதை அறியமுடிகிறன்றது. பிழைவிடுபவர்களைத் தண்டித்து நல்வழிப்படுத்தி வைத்துள்ளார் .\n= ஆலய பரிபாலனம் =\n\nஞானியர் பரம்பரையினாலே இவ் ஆலயம் நீண்ட காலமாகப் பரிபாலிக்கப்பட்டு வந்துள்ளது. பிற்கலத்தில் அவர்களின் விருப்பத்தின் பேரில் பரிபாலனம் கைமாறியுள்ளதையும் அறிய முடிகின்றது .கி.பி 1812 ஆம் ஆண்டளவில் விநாயகர் குமரர் என்பவர் தமது முன்னோர் மண்ணால் அமைத்த கோவிலை செங்கற்களால் புனருத்தாரணம் செய்து பரிபாலித்தார் .கி.பி.1930 களின் பின்பு கிட்டினர் - விநாயகர் என்பவருடைய தலைமையில் ஊர்ப்பொதுவாக கற்றாளி வேலைகள் ஆரம்பிக்கப்பட்டன . பொழிகல்லால் சிறப்பாக கோவில் அமைக்கப்படட்து 1938 ஆம் ஆண்டளவில் கருவறை ,அர்த்த மண்டபம் , மகா மண்டபம் நிருத்த மண்டபம் என்பன ஆகம முறைப்படி கற்றளியாக்கப்பட்டு பூர்த்தி செய்யப்பட்டன. இவை ஊர்ப்பொது உபயமாக எல்லா அடியவர்களின் நிதியையும் கொண்டு அமைக்கப்பட்டது என்பதைக் கருவறையின் பின்சுவரில் உள்ள கல்வெட்டு உறுதிப்படுத்துகின்றது . வெகுதனிய வருடம் வைகாசி மாதம் திங்கட்கிழமை கன்னிலக்கின சுபமுகூர்த்தத்தில் 1938.06.13 இல் முதலாவது கும்பாபிஷேகம் நடைபெற்றுள்ளது . மூலஸ்தானப் பண்டிகை ஆரம்பத்தில் பத்மமாகவே அமைக்கப்பட்டிருந்தது.\n\nவிநாயகர் பரிபாலித்துவரும் போது அவரது தயார் அல்வாயில் இருந்தமை அறியப்படுகிறது. விநாயகர் இறக்க அவருடைய மகன் கிருஸ்ணபிள்ளை சிறுவனாக இருந்ததால் ஆலய பரிபாலனம் வரணி இயற்றாலையைச் சேர்ந்த வேதாரணியர் சிதம்பர நாதர் (மணியப்பா )அவர்களிடம் ஒப்படைக்கப்பட்ட்து .(1946) அவர் மிகுந்த கட்டட வேலைகளைச் செய்து கோவிலைப் பரிபாலித்து வந்தார். சிதம்பர நாதரின் பின்பு சட்டநாயகம் குலநாயகம் (குலம் விதானையார் ) என்பவரிடம் பரிபாலனம் ஒப்படைக்கப்பட்ட்து (கி.பி 1983) அவரே முகாமையாளராக இருந்து கோயிலைப் பரிபாலித்தார் . கோயிலில் இருந்த சில பிரச்சனைகளை தமது மதிநுட்பத்தால் தீர்த்து வைத்தார் . இவருடைய காலத்தில் விநாயகர் சந்நிதி, வசந்த மண்டபம்,தம்ப மண்டபம், தரிசன மண்டபம், மடைப்பள்ளி , களஞ்சியம் என்பன அமைக்கப்பட்டன.\n\n= புதிய திருப்பணி வரலாறுகள் =\nஅம்பாளினுடைய திருவருளால் ஆலயம் புதுப்பொலிவு பெறுவதற்கு காலம் கனிந்தது. குலம் விதானையார் முகாமையாளராக இருந்த காலத்தில் சில திருப்பணிகள் ஆரம்பிக்கப்பட்டன. வசந்த மண்டபம், தம்ப மண்டபம், மடைப்பள்ளி, களஞ்சியம் என்பவை செய்யப்பட்டன. \nமேலும் விநாயகர் பரிவார சந்நிதியும் அமைக்கப்பட்டன. ஆனால் இதன் பின்பு திருப்பணிகள் தொடர்ந்து நடைபெறவில்லை. இந்த வேளையில் அருட்கவி சீ.வினாசித்தம்பிப்புலவர் அவர்களிடம் செல்கின்ற வேளை அங்கே அவர் பிள்ளையாருடைய ஆலயம் பிழையான இடத்தில் \nஅமைந்துள்ளது என்று குறிப்பிட்டார். அதமஸ்தானத்தில் இருப்பதாக குறிப்பிட்டார். ஆலய பரிபாலகர்களிடம் இதனைத் தெரிவித்து அதனைச் சரியான இடத்தில் அமைக்க வேண்டும் என்றும் தெரிவித்தார். ஆனால் அவர் குலம் விதானையார் என்ன கூறுகின்றாரோ தெரியாதென்று \nஇதனைத் தெரிவிக்கவில்லை. ஆனால் வினாசித்தம்பிப்புலவர் அவர்கள் மேலும் இரண்டு தடவைக்கு மேல் இது தொடர்பாக எடுத்து கூறியிருந்தார். குலம் விதானையார் அவர்கள் அதனை தட்டிக் கழிக்காது அராலியூர் சிற்பாசாரியார் ஸ்தபதி நவரத்தினம் அவர்களிடம் தெரிவித்து \nஅளந்து பார்ப்போம் என்று முடிவெடுக்கப்பட்டது. இதன் பிரகாரம் அளக்கப்பட்ட போது அருட்கவி ஐயா கூறியது போன்று குறிப்பிட்ட சில அடி தூரம் சந்நிதானம் பின்னோக்கி செல்ல வேண்டியிருந்தது. \n\nஅருட்கவி ஐயா அவர்கள் கோவிலுக்கு வராமலேயே அளவெட்டியில் இருந்துகொண்டு இந்த உண்மைகளை வெளிப்படுத்தியமை அற்புதமாகவே கருதப்படுகின்றது. அத்துடன் அருட்கவி ஐயா இன்னொரு விடயத்தை கூறியிருந்தமை அதிசயமானது. அதாவது பிள்ளையார் ஆலயத்தை கட்டியிழுத்து உரிய இடத்தில் விடுகின்ற வழிகளையும் கூறியமையாகும்.சிற்பாசாரியவர்கள் கட்டி இழுப்பதற்கு சம்மதித்தார். ஆனால் ஆலயம் சரிந்தால் அதனை இடித்துப் புதிதாகக் கட்டவேண்டிவரும் எனக் கூறியிருந்தார். அம்பாளுடைய திருவருளை வேண்டி பொருளாளராக இருந்த வ.சின்னத்தம்பி தலைமையில் அம்பாளின் பல தொண்டர்களை ஒன்றிணைத்து பிள்ளையார் சந்நிதானத்தின் அடித்தளம் வரை சுற்றி மண் அகழ்ந்து பின்புறம் வர வேண்டிய தூரம் அளவுக்கு கிடங்கு எடுக்கப்பட்டு விநாயகரையும் அம்பாளையும் வேண்டி விநாயகர் சந்நிதானத்தைக் கட்டியிழுத்தனர். என்ன அதிசயம் அருட்கவி ஐயா கூறியது போல உரிய இடத்தில் பிள்ளையார் சந்நிதானம் வந்து நின்றது. தொண்டர்கள் ஆனந்தம் அடைந்தனர். அம்பாளின் திருவருளை நினைத்துப் பக்திப் பரவசம் அடைந்தனர். அதன் பின்பு ஆலயம் வளர்ச்சி அடையத்தொடங்கியது. இப்பெயர்வால் ஆலய வளர்ச்சி சிறிது காலம் தடைப்பட்டுப் போனதும் மக்கள் 2002ல் மீளக்குடியமர்ந்த பின்பு ஆலயம் புதுப்பொலிவு பெறத்தொடங்கியது.\n\nஆலய நிவாகத்திற்காகப் புதிய பரிபாலனசபை அமைந்த போது திருவிழா உபயகாரர்கள் எல்லோரும் சேர்ந்து ஆலய திருப்பணிகளைச் செய்வதென்று முடிவெடுத்துக் கொண்டனர். தொடர்ந்து அம்பாளிற்குக் கும்பாபிஷேகம் ஒன்றைச் சிறப்பாக நடத்துவது என்று உறுதியெடுத்துக் \nகொண்டனர். ஆலய திருப்பணிகளைச் செய்வதற்கு அராலியூர் ஸ்தபதி நவரத்தினம் குழுவினர் தேர்ந்தெடுக்கப்பட்டனர். அவர்களும் பக்திபூர்வமாக பூரணமாக அம்பாளின் ஆலயக் கட்டட வேலைகளைச் செய்வதற்கு உறுதி பூண்டனர். அம்பாளினுடைய உள்நாட்டிலும் வெளிநாட்டிலும் \nஉள்ள தொண்டர்கள் பெருமளவு நிதியை வாரி வழங்கினர். மற்றும் ஊர்மக்கள் கல், மண், உழவு இயந்திரம் சரீர உதவி என்றவாறு பல பங்களிப்பைச் செய்தனர்.\n\nசிற்பாசாரி அவர்கள் பிள்ளையார் சந்நிதானத்திலே பண்டிகை இருப்பதால் அம்பாளினுடைய கருவறைக்கு மேலும் பண்டிகை அமைக்க வேண்டுமென்று ஆலோசனை கூறினார். ஆலயத் தொண்டர்களுக்கு அது விருப்பமாக இருந்தது. ஆனால் ஆலயத்தின் கருவறைக்கு மேல் \nமுன்பு பத்மமே இருந்து வந்துள்ளது. இதனால் அளவையூர் அருட்கவி விநாசித்தம்பி ஐயா அவர்கள் ஆலயத்திற்கு அழைத்து வரப்பட்டார்கள். அவர் ஆலயத்துக்கு வந்த போது அம்பாள் பாலைமரத்தில் அவருக்கு காட்சி கொடுத்தார். அதுவே தலவிருட்சம் என்றும் அதனை \nபத்திரமாக பேணி வழிபட்டு வரவேண்டும் என்றும் எடுத்துக்கூறினார். மேலும் ஆலயத்தில் செய்ய வேண்டிய மாற்றங்களை திருமடம் அமைக்க வேண்டிய இடத்தையும் சரியாக எடுத்துக் கொடுத்தார். அவருடைய ஆசீர்வாதத்துடன் ஆலயத் திருப்பணிகள் ஆரம்பிப்பதற்கு \nதீர்மானிக்கப்பட்டது. அதற்கு முன்பாக அம்பாளை பாலஸ்தானம் செய்ய வேண்டிய நிலை ஏற்பட்டது. விமானம் துவி தளமாக அமைக்கவும் தீர்மானிக்கப்பட்டது. \n\nசித்திரை மாதம் 14ம் நாள் புதன்கிழமை(27.04.2015) பார்த்தீப வருடத்தில் அதிகாலை 5.00 மணி தொடக்கம் 6.19 மணி வரையுள்ள அனுச நட்சத்திர சுப மூர்த்தத்தில் பாலஸ்தாபன கும்பாபிசேகம் நடைபெற்றது. பாலஸ்தாபனம் பிரதம குரு சிவஸ்ரீ.இ.குமாரசுவமிக் குருக்கள் தலைமையில் \nநடைபெற்றது. அன்றைய தினம் குருக்கள் சிற்பாசாரி பரிபாலன சபையினர் ஊர்மக்கள் எல்லோரும் ஒரு சங்கல்ப்பம் செய்து கொண்டார்கள். அதாவது அடுத்த வருடத்தில் கும்பாபிஷேகம் செய்தல் வேண்டும் என்பதே அதுவாகும். அதற்கு அம்பாளினுடைய திருவருளையும் \nவேண்டிக் கொண்டனர். இதே வேளை ஆலயத்தில் உள்ள தவறுகளையும் நீக்கி திருப்பணி சிறப்பாக நடைபெறுவதற்கு பெரிய புராணம் படித்தல் வேண்டும் என்பதை வடமராட்சி கிழக்கு குடாரப்பு திருவருட் சித்தர் செல்லையா செகசேகரம் (புன்னையடி சாஸ்திரியார்) கூரியதற்கேற்ப\nஅன்றைய தினமே அவரால் அந்தப் புண்ணிய கைங்கரியம் தொடங்கப்பட்டது. பெரியபுராணம் பூர்த்தியடைந்து 63 தனியடியார்களும் 9 தொகையடியார்களும் சேக்கிழாருக்கும் திருவமுது படைத்து வழிபாடுகள் செய்யப்பட்டு அன்னதானம் கொடுக்கப்பட்ட பின்பு திருப்பணிகள் \nமிக வேகமாக நடைபெற்றன. \n\n1938 ஆம் ஆண்டு ஊர்ப் பொதுமக்களால் நிறைவு செய்யப்பட்ட கருவறைக் கற்றளி தளத்திலிருந்து பண்டிகை அமைக்கப்பட்டது. துவி தளம் கொண்ட பண்டிகை நிர்மாணிக்கப்பட்டது. அத்துடன் முருகன் சந்நிதானம், சண்டேஸ்வரர் சந்நிதானம், பைரவ சந்நிதானம், யாகசாலை \nமணிக்கூட்டுக் கோபுரம், நந்தி, பலிபீடம், ஆகமசாலை, வெளியில் பரிவார் சந்நிதி என்பன புதிதாக அமைக்கப்பட்டன. உள்வீதி சுற்று மதிலும் நிர்மாணிக்கப்பட்டன. பண்டிகைகளிற்கு உரிய சிற்பங்கள் தென்னிந்தியாவின் சீர்காழி பாலகிருஷ்ணன் குழுவினரால் செய்யப்பட்டன.\nகூரை வேலை மந்துவில் கெளதமி மரக்காலை உரிமையாளரால் திரு.க.ஜெகபாலன் குழுவினரால் செய்யப்பட்டது. இவ்வேலைகள் எல்லாம் நிறைவேற்றப்பட்ட பின்பு மகா கும்பாபிஷேகம் செய்வதற்கு அம்பாள் திருவருள் வேண்டப்பட்டது. திருப்பணிகளுக்கு அடியவர்கள் \nபல்வேறு வகையிலும் பேருதவிகளை வழங்கினார்கள்.\n\nஅம்பாளினுடைய மகா கும்பாபிஷேகம் விஜய வருஷம் சித்திரைத் திங்கள் 21ம் நாள் (04.05.2006) வியாழக்கிழமை காலை 6.45 க்கும் 7.55 இக்கும் இடையில் பூர்வ ஷப்தமித்திதியும் பூசநட்சத்திரமும் அமிர்தசித்தயோகமும் கூடிய வேளையில் நடைபெற்றது. அதனை \nசிவஸ்ரீ இ.குமாரசாமிக் குருக்கள் பிரதம குருவாக இருந்து நவகுண்டபக்ஷமாக நடாத்தி வைத்தமை சிறப்பிற்குரியது. தொடர்ந்து 45 தினங்கள் மண்டலாபிஷேகம் நடைபெற்றது. அடியார்களே திரவியங்களை சேர்த்து உத்தமோ உத்தமமான முறையில் விரிவாகச் செய்யப்பட்ட \nமிகச் சிறப்பான கும்பாபிஷேகம் இதுவென்று அருளாளர்களால் கூறப்பட்டுள்ளது.மண்டலாபிஷேக பூர்த்தியன்று பிரதம குருக்களிற்கு ஸ்ரீ சக்திக் கிரியா குருமணி என்று பட்டம் வழங்கிக் கௌரவிக்கப்பட்டார். மேலும் அராலியூர் கங்கை கலாலய ஸ்தபதி கு.நவரத்தினம் அவர்களிற்கு சாஷ்த்திரோத்தம சிற்ப செம்மல் எனும் பட்டம் வழங்கி 11ம்திருவிழா உபயகாரர் சார்பில் ஆலய வளர்ச்சிக்கு மூலகர்த்தாவாக விளங்கிய பொருளாளர் வ.சின்னத்தம்பியால் தங்கப்பதக்கம் சூட்டிக் கௌரவிக்கப்பட்டார். அத்துடன் ஏனைய கலைஞர்களும் சிவாச்சாரியார்கள், அர்ச்சகர்களும் பொன்னாடை போர்த்திக் கௌரவிக்கப்பட்டனர்.\n\nஅம்பாளின் புராதன விக்கிரகம் கலவாடப்பட்டதால் புதிய கருங்கல் விக்கிரகம் அம்பாளின் திருவருளுடன் ஆறாவது நிர்வாக சபை பிரதிஸ்டை செய்வதற்கு ஒழுங்குகளைச் செய்தனர். அந்த வகையில் மகா கும்பபிஷேகமானது சம்புரோக்ன அட்டபந்தன நவ குண்டபக்க்ஷமாக\nபுனராவர்த்தனமாக அமைந்தது. இதற்கான கிரியைகள் ஜய வருஷம் ஆனி மாதம் 20ம் நாள் (04.07.2014) வெள்ளிக்கிழமை ஆரம்பமாகின. (மாலை 7.30 முதல் 9.15 வரை) பிரதமகுருவாக ஸ்ரீசக்தி கிரியா குருமணி சிவஸ்ரீ.இ.குமாரசுவாமிக் குருக்கள் கிரியைகளைப் பொறுப்பாக இருந்து \nநடத்தினர். எண்ணெய் காப்பு ஆனி மாதம் 24ம் நாள் (08.07.2014) செவ்வாய்க்கிழமை இடம்பெற்றது. விநாயகர், கண்ணகை அம்பாள், சுப்பிரமணியர், தல விருட்ச அம்பாள், உற்சவ மூர்த்தி, பைரவர், சண்டேஸ்வரர், முனீஸ்வரர் ஆகிய தெய்வங்கள் எல்லாவற்றிற்கும் மங்கள\nகரமான ஜய வருஷம் ஆனித் திங்கள் 25ம் நாள் (09.07.2014) புதன்கிழமை பூர்வ துவாதசி திதியும் அனுஷ நடசத்திரமும் அமிர்த சித்த யோகமும் கூடிய காலை 8.37 மணி முதல் 9.57 மணி வரையான சிங்கலக்கின சுப மூகூர்த்த வேளையில் மகா கும்பாபிஷேகம் நடைபெற்றது.தொடர்ந்து 45 தினங்கள் மண்டலாபிஷேகம் சிறப்பாக நடைபெற்றது.\n\n= அன்னதான மடம் =\nஅம்பாளின் சந்நிதானத்திலே அன்னதானமும் சிறப்பாக நடைபெற்றுவருகின்றது.பங்குனித் திங்கள் பூசை, திருவிழாக்கால மகேஸ்வர பூசை,இன்னும் இன்னும் விசேட உற்சவகால பூசை என அன்னதான நிகழ்வுகள் நடைபெற்று வருகின்றன.அன்னதானத்தின் போது அடியவர்கள் இடையூறு இன்றி செளகரியமாக இருந்து உண்டு மகிழவும்,விரதங்களை இங்கேயே நிறைவேற்றிக் கொள்வதற்கும் இலகுவாக அன்னதான மடம் நிறுவப்பட்டது.மண்டபம் அமைப்பதற்கு முன்னர் மரச்சோலைகளின் கீழும், வீதி ஓரத்திலும் இருந்து அடியவர்கள் பசியாற்றி வந்தனர்.மண்டபம் இல்லாத குறையை நிவர்த்தி செய்யும் பொருட்டு 2007 ஆம் ஆண்டு இதற்கான திருப்பணி வேலைகள் ஆரம்பிக்கப்பட்டது.இத்திருப்பணி ஊர் பொது உபயமாக எல்லோருடைய நிதி உதவியுடனும் நிறைவேற்றப்பட்டது.இப்போது ஒரே நேரத்தில் பல அடியவர்கள் அமர்ந்து அன்னதான நிகழ்வில் கலந்து கொள்ளக்கூடிய வகையில் வசதிகளோடு காணப்படுவது அம்பாளின் அனுக்கிரகமாகும்.\n\n= கலாமண்டபம் =\n\"இசை கேட்டால் புவி அசைந்தாடும் அது இறைவன் கொடுத்த வரம் ... ஆகும் \" என்பதற்கமைய அம்பாளின் சந்நிதானத்தில் கலைகள் சங்கமிக்கும் இடமாக அம்பாளின் தெற்கு வீதியில் ஒரு கலாமண்டபம் அமைக்கபட்டுக் காலங்காலமாக கலைநிகழ்ச்சிகள் நடைபெற்று வந்தமை சிறப்பிற்குரியதாகும்.இந்தக் கட்டடத்தை முன் நின்று அமைப்பித்தவர் அமரர்.க.யோகராசா (ஓய்வு பெற்ற வாங்கியாளர்) அவர்களாகும். அம்பாளின் திருவிழாவின் நிறைவு நாளான தீர்த்த திருவிழா அன்று இரவு தொடக்கம் விடியும் வரை நாடகம் இடம்பெறுதல் முக்கியமானதாகும்.அரிச்சந்திர மாயனகாண்டம்,நல்ல தங்காள் நாடகம்,காத்தவராயன் கூத்து,கோவலன் கண்ணகி நாடகம்,இராமாயாண நாடகம்,சத்தியவான் சாவித்திரி நாடகம் என்று பல்வேறு நாடகங்கள் அரேங்கேறியிருக்கின்றன.இன்னும் இசைக்கச்சேரிகள்,பரத நாட்டிய நிகழ்வுகள்,வில்லிசை நிகழ்வுகள் நடைபெற்று வருகின்றன.இன்றும் நடை பெறுகின்றன.ஆனால் மரபுக் கலைகள் இன்று கையறு நிலையில் போவதும் இளைய தலைமுறை இவற்றில் கரிசனை காட்டாமையும் கவலைக்குரியது.\n\nமாறாக இன்று இன்னிசை கானங்கள் பிரத்தியேக மேடை அமைப்புக்களுடன் ஆலய முன்றலில் நடை பெற்று வருவது குறிப்பிடத்தக்கது.இதன் மூலம் பல கலைஞர்கள் வெளியுலகிற்கு அறிமுகமாகியிருக்கின்றனர்.இவ்வாறு யாழ்ப்பாணக் குடா நாட்டிலே கலை வளர்ச்சிக்குப் புகழ்மிக்க ஆலயமாக சிட்டிவேரம் அம்பாள் ஆலயம் விளங்குகின்றது.அத்துடன் கலைஞர்களைக் கெளரவிப்பதும் சிறப்பம்சமாக இருக்கின்றது.2011ம் ஆண்டு 3ம் திருவிழாவிற்கு தென்னிந்தியாவிலிருந்து பிரபல கர்நாடக இசை மேதை நித்தியஸ்ரீ மகாதேவா அவர்கள் அழைத்துவரப்பட்டு இசைக்கச்சேரி வைக்கப்பட்டமை மிகவும் சிறப்பிற்குரியதாகும்.சீர்காழி கோவிந்தராஜனை அடுத்து தென்னிந்திய இசைப்பாடகர் ஒருவர் இவ்வாலயத்தில் கால் பதித்த நிகழ்வு இதுவாகும்.அவரும் அம்பாள் மீது பாடலை இயற்றி பாடினார்.அத்துடன் கர்நாடக இசையிலேயே பாடல்கள் பாடப்பட்டமை சிறப்பம்சமாகும்.அவர் மூன்றாம் திருவிழா உபயகாரரினால் பொன்னாடை போர்த்திக் கெளரவிக்கப்பட்டார்.2013ம் ஆண்டு அலங்கார உற்சவத்தின் போது பதினோராம் திருவிழா உபாயகாரரினால் இந்தியாவில் இருந்து \"சூப்பர் சிங்கர் \" இசைக்குழுவினர் வரவழைக்கப்பட்டனர். \n\n= அறநெறிப் பாடசாலை =\nவரணிப் பகுதியில் பிள்ளைகளின் அறநெறிக்கல்வியை வளர்த்து உயர்ந்த சைவத்தமிழ் ஒழுக்கத்தையும் பண்பாடுகளையும் பேண வழிசெய்ய வேண்டுமென்ற உயர்ந்த நோக்கத்துடன் அம்பாளின் திருவருள் உத்தரவுடன் 21.01.2000ஆம் ஆண்டு நன்னாளில் சைவப்புலவர் சி.க.கமலநாதன் அவர்களால் வரணி சிட்டிவேரம் கண்ணகை அம்மன் ஆலய அறநெறிப் பாடசாலை ஆரம்பிக்கப்பட்டது.இதற்கு அதிபராக அவரே விளங்கி வருகின்றார்.காப்பாளராக சிவஸ்ரீ.இ.குமாரசுவாமிக் குருக்கள் இருந்து வருகிறார்.இப் பாடசாலை இந்துசமய கலாசார அலுவல்கள் திணைக்களத்தில் 12.03.2007இல் பதியப்பட்டது.பதிவு இலக்கம் HA/7/56/14/155 என்பதாகும்.இதன் மகுடவாசகம் \"அறமே வெல்லும் \" என்பதாகும்.திணைக்களமும், அரச பரீட்சைத் திணைக்களமும் நடாத்தும் பரீட்சைகளில் மாணவர்கள் தோற்றி சிறந்த பெறுபேறுகளைப் பெற்றுவருகின்றனர்.பண்ணிசை,கூட்டுப் பிரார்த்தனைகளிலும் ஈடுபட்டு வருகின்றனர்.அரசினதும் பரிபாலன சபையினுடையதும் உதவியுடன் அறநெறிப் பாடசாலைக்கென ஆலயத்தின் தென்கிழக்கு மூலையில் 2011இல் நாள் அடிக்கல்லானது காப்பாளராலும்,அதிபர் மற்றும் சபை உறுப்பினர்களாலும் நாட்டப்பட்டு புதிய கட்டிடம் அமைக்கப்பட்டது.\n\nஇந்து சமய கலாசார அலுவல் திணைக்களம் வழங்கிய நிதி 75000/= வாக இருந்தது.ஆனால் மிகுதிப் பெரு நிதியை ஆலய பரிபாலனசபை செலவு செய்து புதிய கட்டடத்தை அமைத்திருந்தது.2013 தைப்பூச நன்னாளில் படம் வைத்து பால் காய்ச்சி இப் புதிய கட்டடம் அதிபர் மற்றும் குருக்கள் பரிபாலன சபையினர் இணைந்து திறந்து வைத்தனர்.தொடர்ந்து வகுப்புகள்,பஜனைகள்,சமய அறிவுப் போட்டிகள்,குருபூசைத் தினங்கள் என்பன விமர்சையாக நடைபெற்று வருகின்றன. \n= ஆலயத்தின் பரிவார தெய்வங்கள் =\n\n= ஆலய பதிவுகள் சில =\n\n= உசாத்துணை நூல் =\n"}
{"id": "320817", "url": "https://ta.wikipedia.org/wiki?curid=320817", "title": "காசி விசாலாட்சி கோயில்", "text": "காசி விசாலாட்சி கோயில்\n\nகாசி விசாலாட்சி கோயில் (Vishalakshi Temple or Vishalakshi Gauri Temple) இந்தியாவின் உத்தரப் பிரதேச மாநிலத்தில் வாரணாசி மாவட்டத்தில் அமைந்த வாரணாசி நகரத்தில் கங்கை ஆற்றின் மீர் காட் படித்துறையில் விசாலாட்சி தேவிக்கு அர்ப்பணிக்கப்பட்ட இந்துக் கோயிலாகும். 51 சக்தி பீடங்களில் இக்கோயிலும் ஒன்றாக கருதப்படுகிறது.\n\nசதி தேவியின் கண்களும், காது வளையங்களும் பூமியின் புனிதத் தலமாக வாரணாசியில் விழுந்ததாக கருதப்படுகிறது.\n\nமுற்காலத்தில் அன்னபூரணியும் விசாலாட்சி தேவியர்கள் ஒன்றாகவே கருதப்பட்டு வந்ததது. பின்னர் இரு தேவியர்களுக்கும் தனித் தனித் கோயில்கள் அமைக்கப்பட்டதால், இருதேவியர்களும் வேறுபட்டு காட்சியளிக்கின்றனர்.\n\nSection::::பெயர்க் காரணம்.\nவிசாலாட்சி எனில் அகண்ட கண்களை கொண்டவள் என்று பொருள். காசி விசாலாட்சியின் பெயர், மதுரை மீனாட்சி மற்றும் காஞ்சி காமாட்சியுடன் ஒப்பிட்டுப் பார்க்கப்படுகிறது.\n\nSection::::திருப்பணி.\n1971-இல் தமிழ்நாட்டைச் சேர்ந்த நாட்டுக்கோட்டை நகரத்தார் சமூகத்தினர் விசாலாட்சி அம்மன் கோயிலுக்கு திருப்பணி செய்தனர்.\n\n\n\n"}
{"id": "320819", "url": "https://ta.wikipedia.org/wiki?curid=320819", "title": "ஆதீண்டுக்குற்றி", "text": "ஆதீண்டுக்குற்றி\n\nஆதீண்டுக்குற்றி (ஆ+தீண்டும்+குற்றி) என்பது ஆடு, மாடு போன்ற கால்நடைகள் தங்கள் உடலில் திணவு ஏற்படும் போது உடலை சொரிந்து கொள்வதற்கு வைக்கப்பட்ட கல் ஆகும். இது முன்னோர் வகுத்த 32 அறங்களுள் ஒன்று. பண்டைய தமிழ் மக்கள் கோவிலுக்கு கொடை அளிப்பது, ஏரி குளங்கள் வெட்டுவது போன்ற அறச்செயல்களில் ஒன்றாக, ஆடு மாடுகளின் இயற்கை உணர்வுகளை திருப்தி படுத்தும் விதமாக இதுபோன்ற அறச்செயல்களைச் செய்துள்ளனர்.\n\nSection::::பயன்பாடு.\nஆ என்ற சொல், இலக்கியங்களில் பசுக்களை, பொதுவாக கால்நடைகளைக் குறிக்கிறது. கால்நடைகளுக்கு, உடம்பில் திணவெடுக்கும் பொழுது, அந்தத் திணவைப் போக்கிக் கொள்வதற்காக, நடப்பட்ட கல்தான் ஆதீண்டு குற்றி. மேய்ச்சல் நிலங்களுக்கு அருகிலும், குளக்கரைகளுக்கு பக்கத்திலும் உயரமான கல் தூண், மரக்கட்டைகளை நட்டு வைத்தனர். மேய்ச்சலுக்காக வெயிலில் சுற்றும் மாடுகள் நீர் நிலைகளை வந்தடைகின்றன. சேற்றினை உடம்பில் பூசிக்கொண்டு கரை ஏறும் மாடுகளுக்கு திணவு ஏற்படுகின்றது. திணவைத் தீர்க்க அவை ஆதீண்டு குற்றியை நோக்கிச் செல்கின்றன. இந்தத் தூண்களில் கால்நடைகள் தங்கள் முதுகை உரசிக்கொள்ளும். கால்நடைகளின் உணர்வுகளுக்கும் மதிப்பு கொடுத்து இதை உருவாக்கினர். மரங்களில் உரசினால் வளர்ச்சி பாதிக்கும் என்பதை அறிந்தே, இந்த ஏற்பாட்டை செய்தனர். தமிழ்ப் பல்கலைக்கழகம் வெளியிட்டுள்ள பெருஞ்சொல் அகராதியில், பசுக்கள் உராய்ந்து தம் அரிப்பை நீக்குவதற்கு ஏற்ப நடப்படும் உயரமான கல்தூண் 'ஆதீண்டு குற்றி' என்கிறது.\n\nSection::::இலக்கிய குறிப்புகள்.\nஐங்குறுநூறு (277:1-2) பாடலில், 'குறவர் முன்றில் மாதீண்டு துறுகல்' என்று குறிப்பிடப்பட்டுள்ளது. 13, 14ம் நூற்றாண்டு கல்வெட்டுகளில் 'தன்மத்தறி' என்று இக்கல்லைப் பற்றி குறிப்பிடப்பட்டுள்ளது. தர்மத்திற்காக நடப்பட்ட கல் என்பது, இதன் பொருள்.\n\n"}
{"id": "320838", "url": "https://ta.wikipedia.org/wiki?curid=320838", "title": "1-பென்டைன்", "text": "1-பென்டைன்\n\n1-பென்டைன் (\"1-Pentyne\") என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். புரொப்பைலசிட்டைலின் என்ற பெயராலும் அழைக்கப்படும் இச்சேர்மம் ஒரு புறவியல் ஆல்க்கைன் வகையைச் சேர்ந்ததாகும். நிறமற்ற நீர்மமாகக் காணப்படும் இச்சேர்மம் 2-பென்டைன் சேர்மத்தின் மாற்றியனாகக் கருதப்படுகிறது. 2-பென்டைன் ஒரு அகவியல் ஆல்க்கைன் ஆகும்.\n"}
{"id": "320842", "url": "https://ta.wikipedia.org/wiki?curid=320842", "title": "2-பென்டைன்", "text": "2-பென்டைன்\n\n2-பென்டைன் (\"2-Pentyne\") என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். எத்தில்மெத்திலசிடைலின், 1-எத்தில்-2-மெத்திலசிட்டைலின் என்ற பெயர்களாலும் இது அழைக்கப்படுகிறது. 1-பென்டைன் சேர்மத்தின் மாற்றியனாகக் கருதப்படும் இதுவொரு அகவியல் பென்டைன் ஆகும். 1-பென்டைன் ஒரு புறவியல் ஆல்க்கைன் ஆகும்.\n\nSection::::தொகுப்புமுறை தயாரிப்பு.\nஎத்தனாலிக் பொட்டாசியம் ஐதராக்சைடு கரைசலுடன் 1-பென்டைன் சேர்ப்பதன் மூலமாக மறு சீரமைப்பு வினையால் 2-பென்டைன் உருவாகிறது.\n\nSection::::மேற்கோள்கள்.\n \n"}
{"id": "320857", "url": "https://ta.wikipedia.org/wiki?curid=320857", "title": "மௌனி ராய்", "text": "மௌனி ராய்\n\nமௌனி ராய் என்பவர் இந்திய நடிகை மற்றும் சின்னத்திரை நடிகை ஆவார். இவர் கிருஷ்ணா-துளசி எனும் கதாபாத்திரத்தின் மூலமாகவும் மற்றும் நாகினி என்ற தொடர்கதையில் சிவன்யா என்ற பெயரிலும் பிரபலமாய் அறியப்படுகிறார்.\n"}
{"id": "320860", "url": "https://ta.wikipedia.org/wiki?curid=320860", "title": "சம்புநாத் கோயில் (நேபாளம்)", "text": "சம்புநாத் கோயில் (நேபாளம்)\n\nசம்புநாதர் கோயில் (Shambhunath Temple) (நேபாள மொழி:शम्भुनाथ मन्दिर) கிழக்கு நேபாளத்திளத்தின் சப்தரி மாவட்டத்தில், \"சம்புநாத்\" எனுமிடத்தில் அமைந்த சிவபெருமானுக்கு அர்ப்பணிக்கப்பட்ட கோயிலாகும்.\n\nவைகாசி மாதத்தில் இக்கோயில் திருவிழா சிறப்பாக நடைபெறுகிறது. மிகவும் பழைமையான சம்புநாதர் கோயிலை இடித்து விட்டு 1996-இல் அதே இடத்தில் சம்புநாதருக்கு புதிய கோயிலை கட்டியுள்ளனர். சம்புநாதரின் சிவலிங்கம் ஆறு அடி உயம் கொண்டது.\n"}
{"id": "320861", "url": "https://ta.wikipedia.org/wiki?curid=320861", "title": "ஆசிய வானூர்தி நிலையங்களின் பட்டியல்", "text": "ஆசிய வானூர்தி நிலையங்களின் பட்டியல்\n\nஆசிய விமான நிலையங்களின் பட்டியல் (\"List of airports in Asia\") இப்பக்கம் ஆசியாவில் உள்ள வானூர்தி நிலையங்களின் பட்டியல் உள்ளடக்கிய மற்ற பக்கங்களுக்கும் இணைக்கப்பட்டுள்ளது. மேலும், வானூர்தி நிலையங்களின் எண்ணிக்கை காரணமாக, ஒவ்வொரு நாட்டிலும் அல்லது பிரதேசத்தின் உடனான ஒரு தனி பட்டியலை கொண்டுள்ளது.\n\n"}
{"id": "320862", "url": "https://ta.wikipedia.org/wiki?curid=320862", "title": "சின்னமஸ்தா பகவதி கோயில்", "text": "சின்னமஸ்தா பகவதி கோயில்\n\nசின்னமஸ்தா பகவதி கோயில் (Chinnamasta Bhagawati) (நேபாள மொழி:छिन्नमस्ता भगवती) கிழக்கு நேபாளத்தில் சப்தரி மாவட்டத்தில், \"சின்னமஸ்தா\" எனும் ஊரில் அமைந்துள்ளது. 51 சக்தி பீடங்களில் இக்கோயிலும் ஒன்றாக கருதப்படுகிறது.\n\nஇந்திய-நேபாள எல்லையில் அமைந்துள்ள புகழ் பெற்ற சின்னமஸ்தா பகவதி கோயிலுக்கு, இந்தியா மற்றும் நேபாளத்திலிருந்து பக்தர்கள் திரளாக வருகை தருகின்றனர். திருவிழாவின் சின்னமஸ்தா அம்மனுக்கு ஆயிரக்கணக்கான ஆடுகள் பலியிடப்படப்படுகின்றன.\n\n"}
{"id": "320864", "url": "https://ta.wikipedia.org/wiki?curid=320864", "title": "தோன்சே ஆனந்த் பை", "text": "தோன்சே ஆனந்த் பை\n\nதோன்சே ஆனந்த் பை (Tonse Ananth Pai|T. A. Pai) (சுருக்கமாக: டி. ஏ. பை), (17 சனவரி 1922 – 29 மே 1981) சிண்டிகேட் வங்கியின் வளர்ச்சிக்கு துணை நின்றவரும், அதன் பொது மேலாளராகவும், தலைவராகவும் இருந்தவர். மணிபால் டி. ஏ. பை மேலாண்மைக் கல்வி நிறுவனத்தின் நிறுவுநரும் ஆவார்.\n\nSection::::வங்கிப் பணியில்.\nஇவரது உறவினர் நிறுவிய சிண்டிகேட் வங்கியில் உயர் அதிகாரியாக பணிபுரிந்த டி. ஏ. பையை இந்திய அரசு 1970-இல் இந்திய ஆயுள் காப்பீட்டுக் கழகத்தின் தலைவராக நியமித்தது.\nபெங்களூரு இந்திய மேலாண்மை கழகத்தின் முதலாவது தலைவராக டி. ஏ. பை நியமிக்கப்பட்டார்.\n\nSection::::அரசியல்.\n1972-இல் மாநிலங்களவை உறுப்பினராக நியமிக்கப்பட்டார். இந்திய அரசின் இரயில்வே, கனரகத் தொழில்கள், உருக்கு மற்றும் சுரங்கத் துறைகளின் அமைச்சராக செயல்பட்டவர்.\n1977-இல் உடுப்பி நாடாளுமன்ற மக்களவைத் தொகுதிலிருந்து இந்திய தேசிய காங்கிரசு கட்சியின் வேட்பாளராக தேர்ந்தெடுக்கப்பட்டவர்.\nSection::::விருதுகள்.\n1972-இல் டி. ஏ. பைக்கு இந்திய அரசு பத்ம பூசண் விருது வழங்கி பாராட்டியது. டி. ஏ. பைக்கு 1973-இல் கர்நாடகப் பல்கலைக்கழகமும், 1975-இல் ஆந்திரா பல்கலைக்கழகமும் கௌரவ டாக்டர் விருது வழங்கி பாராட்டியது.\n"}
{"id": "320866", "url": "https://ta.wikipedia.org/wiki?curid=320866", "title": "மணிபென் படேல்", "text": "மணிபென் படேல்\n\nமணிபென் படேல் (Maniben Patel) (3 ஏப்ரல் 1903 - 1990) இந்திய விடுதலை இயக்க வீராங்கனையும், இந்திய நாடாளுமன்ற மன்ற உறுப்பினரும், இந்தியப் பிரிவினைக்குப் பின்னர் இந்திய அரசின் துணைபிரதமராகவும், உள்துறை அமைச்சராகவும் இருந்த சர்தார் வல்லபாய் படேலின் மகளும் ஆவார்.\n\nமகாத்மா காந்தியின் ஈர்ப்பால் அகமதாபாத்தில் செயல்பட்ட சபர்மதி ஆசிரமத்தில் தொண்டு செய்தவர்.\n\nபிரித்தானிய இந்தியாவின் அரசுக்கு எதிராக காந்தியடிகளுடன் ஒத்துழையாமை இயக்கம் மற்றும் உப்புச் சத்தியாகிரகப் போராட்டாங்களில் கலந்து கொண்டு பல ஆண்டுகள் சிறை சென்றவர். \nவெள்ளையனே வெளியேறு இயக்கத்தில் கலந்து கொண்டு, 1942 முதல் 1945 முடிய மூன்று ஆண்டுகள் எரவாடா மத்தியச் சிறையில் சிறைவாசம் அனுபவித்தவர்.\n\nமணிபென் படேல் இந்தியாவின் இரண்டாவது இந்தியப் பொதுத் தேர்தலில், இந்திய தேசிய காங்கிரசு கட்சியின் சார்பாக குஜராத்தின் தெற்கு கைரா நாடாளுமன்றத் தொகுதிலிருந்து இந்திய நாடாளுமன்ற மக்களவைக்கு (1952–57) தேர்ந்தெடுக்கப்பட்டார். in the second Lok Sabha (1957–62) from Anand. மணிபென் படேல் குசராத்து மாநில இந்திய தேசிய காங்கிரசு கட்சியின் பொதுச் செயலராகவும் (1953–56), துணைத் தலைவராகவும் (1957–64) செயல்பட்டவர்.\n\n1964 முதல் 1970 முடிய இந்திய நாடாளுமன்ற மாநிலங்களவை உறுப்பினராக இருந்தவர். நெருக்கடி நிலையின் போது இந்திராகாந்தியை எதிர்த்து இந்திரா காங்கிரசு கட்சியிலிருந்து விலகி, நிறுவன காங்கிரசு கட்சியில் இணைந்தார். 1977-இல் ஜனதா கட்சியின் வேட்பாளராக மெக்சனா நாடாளுமன்றத் தொகுதியிலிருந்து இந்திய நாடாளுமன்ற மக்களவைக்கு தேர்ந்தெடுக்கப்பட்டார்.\n"}
{"id": "320868", "url": "https://ta.wikipedia.org/wiki?curid=320868", "title": "ஆப்கானித்தான் வானூர்தி நிலையங்களின் பட்டியல்", "text": "ஆப்கானித்தான் வானூர்தி நிலையங்களின் பட்டியல்\n\nஆப்கானித்தானின் வானூர்தி நிலையங்களின் பட்டியல் (\"List of airports in Afghanistan\") இது, ஆப்கானித்தான் வானூர்தி நிலையங்களின் பட்டியலாகும். இது தட்டச்சு படியும், மற்றும் அமைவிட வாரியாகவும் குழுவிடப்படுகிறது.\n\nஆப்கானித்தானில் 4 பன்னாட்டு வானூர்தி நிலையங்கள் உள்ளன, இது 2014 ஆம், ஆண்டின் இறுதிக்குள் 5 ஆக அதிகரிக்கும் என எதிர்பார்க்கப்படுகிறது. ஆப்கானித்தானின் தலைநகர் காபூலில் உள்ள ‘அமீது கர்சாய் பன்னாட்டு வானூர்தி நிலையம்’ (\"Hamid Karzai International Airport\"), காபுல் மக்கள், மற்றும் அதனைச் சுற்றியுள்ள பிறப் பிராந்தியங்களுக்கும் சேவை ஆற்றி வருகிறது. மற்றொரு பன்னாட்டு வானூர்தி நிலையமான ‘மசார்-இ செரீப் பன்னாட்டு வானூர்தி நிலையம்’ (\"Mazar-e Sharif International Airport\"), வடக்கு ஆப்கானித்தானின் பிராந்தியத்தில் தனது சேவையை வழங்கிவருகின்றது. மேலும், ‘காந்தகார் பன்னாட்டு வானூர்தி நிலையம்’ (\"Kandahar International Airport\") அந்நாட்டின் தெற்கு பகுதியிலும், மற்றும் ‘ஹெறாத் பன்னாட்டு வானூர்தி நிலையம்’ (\"Herat International Airport\") மேற்கு பகுதியிலும் ஆப்கானித்தான் மக்களின் வான் போக்குவரத்து சேவையை வழங்கிவருகின்றது.\n\nஆப்கானித்தானின் பல்வேறு மாகாணங்களில் சுமார் 16 உள்நாட்டு வானூர்தி நிலையங்களும், சில சிறிய, மற்றும் தொலைதூர சரளைக் கல்லாளான வானூர்தி தளங்களும், அந்நாடு முழுவதும் பரவி காட்சி வானூர்தி விதிகளின் கீழ் பணியாற்றி வருகிறது. \n"}
{"id": "320878", "url": "https://ta.wikipedia.org/wiki?curid=320878", "title": "ரூட்டிங் (ஆண்ட்ராய்டு இயங்குதளம்)", "text": "ரூட்டிங் (ஆண்ட்ராய்டு இயங்குதளம்)\n\nரூட்டிங் என்பது ஆண்ட்ராய்ட் கைபேசியில் பயன்படுத்தும் ஒரு செயல்முறை ஆகும், ரூட்டிங் செய்வதன் மூலம் பயனர் பல்வேறு கட்டுப்பாடற்ற சலுகைகளை ஆண்ட்ராய்ட் இயங்குதளத்தில் பெற, பயன்படுத்த முடியும். மேலும் ரூட்டிங் செய்த சாதனத்தில் தயாரிப்பாளர்கள் உருவாக்கிய கட்டுப்பாடுகளின்றி பயன்படுத்த முடியும் ஏனெனில் இதில் கெர்னலை (kernel) முழுமையாக கட்டுப்படுத்தி இயக்க முடியும். பொதுவாக ரூட்டிங் செய்வதை எந்த ஒரு தயாரிப்பாளர்களும் ஊக்குவிப்பதில்லை. ரூட்டிங், ஆப்பிளின் ஐஓஎஸில் செய்யப்படும் ஐஒஎஸ்-ஜெயில்பிறேக் உடனும் ஒப்பிடுவதும் உண்டு.\n"}
{"id": "320880", "url": "https://ta.wikipedia.org/wiki?curid=320880", "title": "புவன் சந்திர கந்தூரி", "text": "புவன் சந்திர கந்தூரி\n\nமேஜர் ஜெனரல் புவன் சந்திர கந்தூரி அல்லது பி. சி. கந்தூரி (Major General (Retd.) Bhuwan Chandra Khanduri), (AVSM), (; பிறப்பு: 1 அக்டோபர் 1934) இந்திய இராணுவத்தில் மேஜர் ஜெனரல் பதவி வகித்து, 1982-இல் அதி விசிட்ட சேவா பதக்கம் பெற்று ஓய்வு பெற்ற பின், புவன் சந்திர கந்தூரி பாரதிய ஜனதா கட்சியில் இணைந்து உத்தராகண்ட் மாநிலத்தின் முதலமைச்சராக 2007–2009-ஆம் ஆண்டுகளில் பதவி வகித்தவர்.\n\n10, 12, 13, 14வது இந்திய நாடாளுமன்ற மக்களவை உறுப்பினராக இருந்த புவன் சந்திர கந்தூரி தற்போது 2014-ஆம் ஆண்டில் கார்வால் நாடாளுமன்ற மக்களவைத் தொகுதியிலிருந்து இந்திய நாடாளுமன்ற உறுப்பினராக 16வது மக்களவை உறுப்பினராகத் தேர்ந்தெடுக்கப்பட்டவர்.\nபுவன் சந்திர கந்தூரி அடல் பிகாரி வாஜ்பாய் அமைச்சரவையில் விமானப் போக்குவரத்துத் துறை அமைச்சராக பதவி வகித்தவர்.\n\n\n\n"}
{"id": "320881", "url": "https://ta.wikipedia.org/wiki?curid=320881", "title": "சிமன்பாய் படேல்", "text": "சிமன்பாய் படேல்\n\nசிமன்பாய் படேல் (Chimanbhai Patel) (3 சூன் 1929 - 17 பிப்ரவரி 1994) இந்திய தேசிய காங்கிரசு கட்சித் தலைவரும், குசராத்து மாநிலத்திற்கு இரண்டு முறை முதலமைச்சராகவும் இருந்தவர்.\n\nSection::::அரசியல்.\nSection::::அமைச்சராக.\nசிமன்பாய் படேல் குஜராத் சட்டமன்றத்திற்கு சங்கேதா தொகுதியிலிருந்து 1967-இல் தேர்ந்தெடுக்கப்பட்டு, ஹிதேந்திர தேசாய் அமைச்சரவையிலும், 1973-இல் கண்சியாம் ஓசா அமைச்சரவையிலும் இரண்டு முறை அமைச்சராக பணியாற்றியவர். 17 சூலை 1973-இல் குசராத் மாநில முதலமைச்சராக பதவியேற்ற சிமன்பாய் படேல், 9 பிப்ரவரி 1974 முடிய அப்பதவி வகித்தார்.\n\nSection::::முதலமைச்சராக.\nசிமன்பாய் படேல் ஜனதா தள கட்சியில் இணைந்து, 4 மார்ச் 1990-இல் ஜனதா தளம் – பாரதிய ஜனதா கட்சி கூட்டணி அரசிற்கு 4 மார்ச் 1990 முதல் 25 அக்டோபர் 1990 முடிய முதலமைச்சராக பதவி வகித்தார். இக்கூட்டணி அரசிற்கு பாரதிய ஜனதா கட்சி தனது ஆதரவை விலக்கிக் கொண்டதால், சிமன்பாய் படேல் மீண்டும் காங்கிரஸ் கட்சியில் இணைந்து 17 பிப்ரவரி 1994 முடிய, இறக்கும் வரை குசராத் முதலமைச்சராக பதவியை தக்க வைத்துக் கொண்டார்.\n\n\n"}
{"id": "320882", "url": "https://ta.wikipedia.org/wiki?curid=320882", "title": "மாதவசிங் சோலான்கி", "text": "மாதவசிங் சோலான்கி\n\nமாதவசிங் சோலான்கி (Madhav Singh Solanki) இந்தியாவின் குசராத்து மாநிலத்தின் இந்திய தேசிய காங்கிரசு கட்சியின் முதலமைச்சராக நான்கு முறை பதவி வகித்தவர். மேலும் குஜராத் சட்டமன்ற எதிர்கட்சித் தலைவராகவும், இந்திய நடுவண் அரசில் வெளி விவகாரத் துறை அமைச்சராகவும் பணியாற்றியவர்.\n\n\n"}
{"id": "320885", "url": "https://ta.wikipedia.org/wiki?curid=320885", "title": "ஜீவராஜ் மேத்தா", "text": "ஜீவராஜ் மேத்தா\n\nஜீவராஜ் மேத்தா குசராத்து மாநிலத்தின் முதலாவது முதலமைச்சர் ஆவார்.\n\nSection::::அரசியல்.\nமகாத்மா காந்தியின் தனி மருத்துவராக இருந்த ஜீவராஜ் மேத்தா, இந்திய தேசிய காங்கிரசு கட்சியில் இணைந்து இந்திய விடுதலை இயக்கப் போராட்டத்தில் தன்னை ஈடுபடுத்திக் கொண்டவர்.\n\n1947-இல் இந்திய விடுதலைக்குப் பின்னர் பரோடா சமஸ்தானத்தின் பிரதம அமைச்சராக 4 செப்டம்பர் 1948 முதல் பணிபுரிந்தவர்.\nபிரித்தானிய இந்தியாவின் பம்பாய் மாகாண அரசில் பொதுப்பணித் துறை, நிதி, தொழில் துறை அமைச்சராக இருந்தவர்.\n\nபுதிதாக உருவாக்கப்பட்ட குசராத்து மாநிலத்திற்கு இந்திய தேசிய காங்கிரசு கட்சியின் சார்பாக, முதலாவது முதலமைச்சராக ஏப்ரல் 1960 முதல் செப்டம்பர் 1963 முடிய செயல்பட்டவர். பின்னர் 1963 முதல் 1966 முடிய பிரிட்ட்டனுக்கான இந்தியத் தூதுவராக பதவி வகித்தார். மேலும் 4ஆவது மற்றும் 5ஆவது இந்திய நாடாளுமன்ற மக்களவை உறுப்பினராகப் பதவி வகித்தவர்.\n\n\n"}
{"id": "320886", "url": "https://ta.wikipedia.org/wiki?curid=320886", "title": "கேசுபாய் படேல்", "text": "கேசுபாய் படேல்\n\nகேசுபாய் படேல் (Keshubhai Patel) (பிறப்பு: 24 சூலை 1928) இந்தியாவின் குசராத்து மாநிலத்தின் பாரதிய ஜனதா கட்சி சார்பாக முதலமைச்சராக 1995 மற்றும் 1998 முதல் 2001 முடிய பதவியில் இருந்தவர்.\nகுஜராத் சட்டமன்ற உறுப்பினராக ஆறு முறை பதவி வகித்த பாரதிய ஜனதா கட்சியின் மூத்த தலைவர் ஆவார்.\n2012-இல் பாரதிய ஜனதா கட்சியை விட்டு வெளியேறி குஜராத் பரிவர்த்தன் கட்சியை நிறுவி, விஸ்வதர் சட்டமன்ற தொகுதியிலிருந்து வெற்றி பெற்றாலும், 2014-இல் நோய் காரணமாக சட்டமன்ற உறுப்பினர் பதவியைத் துறந்தவர்.\n\nSection::::அரசியல் வாழ்க்கை.\nகேசுபாய் படேல் 1960-இல் பாரதிய ஜனசங்கம் கட்சியில் இணைந்து அரசியல் வாழ்க்கையைத் துவங்கினார்.\n1975-இல் குஜராத்தில் பாரதிய ஜன சங்கம் மற்றும் நிறுவன காங்கிரசு கட்சி கூட்டணி அரசு அமையப் பெற்றது. \nநெருக்கடி நிலைக்குப் பின்னர் கேசுபாய் படேல், ராஜ்கோட் மக்களவைத் தொகுதியிலிருந்து இந்திய நாடாளுமன்றத்திற்குத் தேர்ந்தெடுக்கப்பட்டார்.\nபின்னர் பாரதிய ஜனதா கட்சியிலிருந்து விலகி, ஜனதா மோர்ச்சா கட்சியின் பாபு படேல் தலைமையிலான அமைச்சரவையில் வேளாண் துறை அமைச்சராக 1979 – 1980 முடிய பதவியில் இருந்தார்.\n\n1979-இல் மச்சு நீர்த்தேக்கம் உடைந்த காரணத்தால், மோர்பி நகரம் முற்றிலும் அழிந்த போது நிவாரணப் பணிகளில் கேசுபாய் படேல் சிறப்பாகப் பங்காற்றியவர்.\n1978 முதல் 1995 முடிய கலாவத், கொண்டல் மற்றும் விஸ்வதர் சட்டமன்ற தொகுதிகளிலிருந்து குஜராத் சட்டமன்றத்திற்குத் தேர்ந்தெடுக்கப்பட்டவர். \n1980களில் பாரதிய ஜனதா கட்சி நிறுவப்பட்டபோது அதன் மூத்த தலைவர்களில் ஒருவராக விளங்கியவர்.\n1995-இல் குஜராத் மாநில முதல்வராகத் தேர்ந்தெடுக்கப்பட்ட கேசுபாய் படேல், சங்கர்சிங் வகேலா தலைமையில் 47 சட்டமன்ற உறுப்பினர்கள், கேசுபாய் படேலுக்கு ஆதரவை விலக்கிக் கொண்டதால் முதல்வர் பதவியிலிருந்து விலகினார். இதனால் சங்கர்சிங் வகேலாவின் ஆதரவு பெற்ற சுரேஷ் மேத்தா முதல்வராகப் பதவி ஏற்றார்.\n1998 குஜராத் சட்டமன்றத் தேர்தலில் மீண்டும் கேசுபாய் படேல், பாரதிய ஜனதா கட்சியின் முதல்வராக தேர்ந்தெடுக்கப்பட்டார். 2001-இல் கேசுபாய் படேல் முதல்வர் பதவியை துறந்ததால், நரேந்திர மோதி குஜராத் மாநில முதல்வரானார்.\n\n2002-இல் இந்திய நாடாளுமன்ற மாநிலங்களவை உறுப்பினராக போட்டியின்றித் தேர்ந்தெடுக்கப்பட்டார்.\n\nகேசுபாய் படேல் 4 ஆகஸ்டு 2012-இல் பாரதிய ஜனதா கட்சியை விட்டு விலகி குஜராத் பரிவர்த்தன் கட்சியை நிறுவி, 2012-குஜராத் சட்டமன்றத் தேர்தலில் போட்டியிட்டு இரண்டு சட்டமன்றத் தொகுதிகளில் மட்டும் இவரது கட்சி வெற்றி பெற்றது.\n\n\n"}
{"id": "320888", "url": "https://ta.wikipedia.org/wiki?curid=320888", "title": "சுரேஷ் மேத்தா", "text": "சுரேஷ் மேத்தா\n\nசுரேஷ் மேத்தா (Suresh Mehta) பாரதிய ஜனதா கட்சியைச் சேர்ந்த இவர், குஜராத் மாநிலத்தின் 11வது முதலமைச்சராக 1995 முதல் 1996 முடிய செயல்பட்டவர்.\n\nSection::::அரசியல்.\nகுஜராத்தின் கட்ச் பகுதியைச் சேர்ந்த சுரேஷ் மேத்தா பாரதிய ஜனதா கட்சியின் மாநிலத் தலைவர்களில் ஒருவராக இருந்தவர்.\n1995-இல் குஜராத் மாநில முதலமைச்சர் கேசுபாய் படேலின் அமைச்சரவையில் பதவி வகித்தவர் சுரேஷ் மேத்தா. அக்டோபர் 1995-இல் சங்கர்சிங் வகேலாவின் எதிர்ப்பால், கேசுபாய் படேல் முதல்வர் பதவியிலிருந்து விலகியதன் பின்னர் சுரேஷ் மேத்தா, குஜராத்தின் 11வது முதலமைச்சராக அக்டோபர் 1995 முதல் செப்டம்பர் 1996 முடிய பதவி வகித்தவர்.\n\nசங்கர்சிங் வகேலா பாரதிய ஜனதா கட்சியிலிருந்து விலகி இராஷ்டிரிய ஜனதா கட்சியை துவக்கிய போது, சுரேஷ் மேத்தாவின் ஆட்சி கலைக்கப்பட்டு, குடியரசுத் தலைவர் ஆட்சி நடைமுறைப் படுத்தப்பட்டது.\nமீண்டும் , 1998-இல் குஜராத் சட்டமன்றத்திற்குத் தேர்ந்தெடுக்கப்பட்ட கேசுபாய் படேல் தலைமையிலான பாரதிய ஜனதா கட்சி அரசில், சுரேஷ் மேத்தா தொழில் துறை அமைச்சராக 2002 முடிய பதவி வகித்தார். 2007 குஜராத் சட்டமன்றத் தேர்தலுக்கு முன்னர், 8 டிசம்பர் 2007-இல் குஜராத் முதல்வராக இருந்த நரேந்திர மோதியின் தலைமையை எதிர்த்து பாரதிய ஜனதா கட்சியிலிருந்து விலகி கேசுபாய் படேல் துவக்கிய இராஷ்டிரிய ஜனதா கட்சியில் இணைந்தார்.\n\n"}
{"id": "320889", "url": "https://ta.wikipedia.org/wiki?curid=320889", "title": "சங்கர்சிங் வகேலா", "text": "சங்கர்சிங் வகேலா\n\nசங்கர்சிங் வகேலா (Shankersinh Vaghela) (பிறப்பு: 21 சூலை 1940) இந்தியாவின் குஜராத் மாநில முதலமைச்சராகவும், குஜராத் சட்டமன்ற எதிர்கட்சித் தலைவராகவும் இருந்தவர்.\n\nSection::::அரசியல்.\nதுவக்கத்தில் குஜராத் மாநில பாரதிய ஜனதா கட்சியில் செயல்பட்ட சங்கர்சிங் வகேலா, பின்னர் இராஷ்டிரிய ஜனதா கட்சியை நிறுவி, இந்திய தேசிய காங்கிரசு ஆதரவுடன் குஜராத் மாநில முதலமைச்சராக 1996 முதல் 1997 முடிய ஒராண்டு காலம் ஆட்சி செய்தவர். பின்னர் தான் நிறுவிய ராஷ்டிரிய ஜனதா கட்சியை இந்திய தேசியக் காங்கிரசு கட்சியுடன் இணைத்து விட்டார்.\n\nஇந்திய நாடாளுமன்றத்தின் 6, 9, 10, 13 மற்றும் 14வது மக்களவை உறுப்பினராகத் தேர்ந்தெடுக்கப்பட்டார்.\n\n1984 முதல் 1989 வரை மாநிலங்களவை உறுப்பினராக இருந்தவர். மன்மோகன் சிங்கின் முதல் அமைச்சரவையில் ஜவுளித் துறை அமைச்சராக 2004 – 2009 வரை செயல்பட்டார்.\n\nதற்போது கபத்வஞ்சு சட்டமன்றத் தொகுதியிலிருந்து தேர்ந்தெடுக்கப்பட்டு, குஜராத் சட்டமன்ற உறுப்பினராக உள்ளார்.\n\nSection::::உள்கட்சி அரசியல் பிணக்கு.\n1995-இல் பாரதிய ஜனதா கட்சியின் சங்கர்சிங் வகேலா, குஜராத் முதலமைச்சர் கேசுபாய் படேலுக்கு எதிராக 47 சட்டமன்ற உறுப்பினர்களுடன் குரல் கொடுத்ததால், கேசுபாய் படேல் மாற்றப்பட்டு சங்கர்சிங் வகேலாவின் ஆதரவாளரான சுரேஷ் மேத்தா, குஜராத் மாநில முதல்வராக நியமிக்கப்பட்டார்.\n"}
{"id": "320890", "url": "https://ta.wikipedia.org/wiki?curid=320890", "title": "சி. கே. ஜாபர் செரீப்", "text": "சி. கே. ஜாபர் செரீப்\n\nசி. கே. ஜாபர் செரீப் (\"C. K. Jaffer Sharief\", 3 நவம்பர் 1933 – 25 நவம்பர் 2018)) இந்தியாவின் கர்நாடகா மாநிலத்தைச் சேர்ந்த இந்திய தேசிய காங்கிரசு கட்சியின் மூத்த தலைவர்களில் ஒருவரும், இந்திய அரசின் அமைச்சரவையில் இரயில்வேத் துறை அமைச்சராக 1991 முதல் 1995 முடிய பதவி வகித்தவர்.\n\nSection::::அரசியல் வாழ்க்கை.\nஇந்திய காங்கிரஸ் கட்சியின் கர்நாடகா மாநிலத் தலைவர் நிஜலிங்கப்பா தலைமையில் அரசியல் வாழ்க்கையைத் துவக்கியவர் ஜாபர் செரீப். காங்கிரசு கட்சி இரண்டாக பிளவுபட்ட போது, ஜாபர் செரீப் இந்திராகாந்தி தலைமையிலான இந்திரா காங்கிரஸ் கட்சியில் இணைந்தவர்.\n\nSection::::நாடாளுமன்ற மக்களவை உறுப்பினர் பதவியில்.\nஇந்திய நாடாளுமன்ற மக்களவை உறுப்பினராக எட்டு முறை தேர்ந்தெடுக்கப்பட்டவர்.\n\nSection::::இந்திய அரசின் அமைச்சர் பதவியில்.\nபெங்களூர் வடக்கு மக்களவைத் தொகுதியிலிருந்து நாடாளுமன்ற மக்களவைக்கு தேர்ந்தெடுக்கப்பட்ட ஜாபர் செரீப், பி. வி. நரசிம்ம ராவ் அமைச்சரவையில் இரயில்வேத் துறை அமைச்சராக 21 சூன் 1991 முதல் 16 அக்டோபர் 1995 முடிய பதவி வகித்தவர்.\n\nஏப்ரல் 2016-இல் ஜாபர் செரீப் இந்திய தேசிய காங்கிரசு கட்சியிலிருந்து விலகினார்.\n\n"}
{"id": "320892", "url": "https://ta.wikipedia.org/wiki?curid=320892", "title": "வித்தியா சரண் சுக்லா", "text": "வித்தியா சரண் சுக்லா\n\nவித்தியா சரண் சுக்லா அல்லது வி. சி. சுக்லா (Vidya Charan Shukla) (பிறப்பு: 2 ஆகஸ்டு 1929 – இறப்பு: 11 சூன் 2013) 60 ஆண்டு கால இந்திய அரசியல்வாதியும், இந்திய நடுவண் அரசில் பல துறைகளில் அமைச்சராகவும் பணியாற்றியவர். நெருக்கடி நிலை காலத்தில் இந்திராகாந்தியின் நம்பிக்கைக்கு உரியவராக விளங்கியவர்.\nSection::::அரசியல்.\n1957ஆம் ஆண்டு நடைபெற்ற இரண்டாவது இந்தியப் பொதுத் தேர்தலில் மகாசமுந்து நாடாளுமன்ற மக்களவை தொகுதியிலிருந்து, இந்திய நாடாளுமன்ற உறுப்பினராகத் தேர்ந்தெடுக்கப்பட்டவர். சுக்லா தொடர்ந்து ஒன்பது முறை இந்திய நாடாளுமன்ற மக்களவைக்கு இந்திய தேசிய காங்கிரசு கட்சி சார்பாகத் தேர்ந்தெடுக்கப்பட்டவர்.\n\n1966-இல் இந்திரா காந்தி அமைத்த முதல் இந்திய நடுவண் அரசு அமைச்சரவையில் 1966 முதல் 1977 முடிய ராஜாங்க அமைச்சராகப் பணியாற்றியவர்.\nராஜிவ் காந்தியின் அமைச்சரவையிலும் பணியாற்றிய சுக்லா, பின்னர் ராஜிவ் காந்திக்கு எதிராக 1980ஆம் ஆண்டின் நடுவில் அருண் நேரு, வி. பி. சிங் மற்றும் ஆரீப் முகமது கான் ஆகிய தலைவர்களுடன் காங்கிரசு கட்சியை விட்டு வெளியேறி ஜன் மோர்ச்சா எனும் அரசியல் கட்சியைத் துவக்கினார். 1989-1990களில் வி. பி. சிங் அமைச்சரவையிலும், 1990-91களில் சந்திரசேகர் அமைச்சரவையிலும் அமைச்சராக பதவியில் இருந்தார். 9ஆவது மக்களவைத் தேர்தலில் ஜனதா தளம் கட்சி சார்பாக இந்திய நாடாளுமன்ற மக்களவைக்குத் தேர்ந்தெடுக்கப்பட்டார். பின்னர் மீண்டும் காங்கிரசு கட்சியில் இணைந்து 1991- 1996 இல் பி. வி. நரசிம்ம ராவ் தலைமையிலான அமைச்சரவையில் நாடாளுமன்ற விவகாரத் துறை அமைச்சராகப் பணியாற்றியவர். பின்னர் 2003-ஆம் ஆண்டில் தேசியவாத காங்கிரசு கட்சியின் சத்தீஸ்கர் மாநிலத் தலைவராக இருந்தவர். 2003-ஆம் ஆண்டில் பாரதிய ஜனதா கட்சியில் இணைந்து மகாசமுந்து நாடாளுமன்ற மக்களவைத் தொகுதிக்குப் போட்டியிட்டு காங்கிரசு கட்சியின் வேட்பாளர் அஜித் ஜோகியிடம் தோற்றார். 2004-இல் பாரதிய ஜனதா கட்சியை விட்டு விலகி 2007-இல் மீண்டும் சோனியா காந்தி தலைமையிலான இந்திய தேசிய காங்கிரசு கட்சியில் இணைந்து கொண்டார்.\n\n"}
{"id": "320899", "url": "https://ta.wikipedia.org/wiki?curid=320899", "title": "சுப்பிறீம் சட்", "text": "சுப்பிறீம் சட்\n\nசுப்பிறீம் சட் (\"SupremeSAT (Pvt) Ltd.\") என்பது இலங்கையின் முதலாவதும், ஒரேயொரு செயற்கைக்கோள் இயக்கும் நிறுவனமும் ஆகும். இது சீனா அரசிற்குச் சொந்தமான செயற்கைக்கோள் உற்பத்தி செய்யும் நிறுவனமான சீனப் பெருஞ்சுவர் தொழிற்சாலை கூட்டு நிறுவனத்துடன் பங்கு நிறுவனமாகவுள்ளது.\n\nசுப்பிறீம் சட் தனது முதலாவது இலங்கை செயற்கைக்கோள் சுப்பிறீம் சட்-1 என்பதை சீனாவின் சி சாங் பகுதியில் இருந்து நவம்பர் 22 இலங்கை நேரப்படி 9.30 பி.ப. விண்ணிற்குச் செலுத்த உத்தேசிக்கப்பட்டது. இது இலங்கை, சீன தேசியக் கொடிகளைத் தாங்கிச் செல்லத் தீர்மாணிக்கப்பட்டது. இந்நிறுவனம் உலகின் 27வது செயற்கைக்கோளை சொந்தமாகக் கொண்ட நிறுவனமானக் காணப்படுகின்றது.\n"}
{"id": "320903", "url": "https://ta.wikipedia.org/wiki?curid=320903", "title": "திருகோணமலை பிரித்தானிய யுத்தக் கல்லறை", "text": "திருகோணமலை பிரித்தானிய யுத்தக் கல்லறை\n\nதிருகோணமலை பிரித்தானிய யுத்தக் கல்லறை (\"Trincomalee British War Cemetery\") அல்லது திருகோணமலை யுத்தக் கல்லறை (\"Trincomalee War Cemetery\") என்பது திருக்கோணமலையில் உள்ள பிரித்தானிய படையினரின் கல்லறையாகும். இரண்டாம் உலகப் போர் காலத்தில் கொல்லப்பட்ட பிரித்தானிய இராச்சியத்தின் படைவீரர்கள் இங்கு அடக்கம் செய்யப்பட்டுள்ளனர். இக்கல்லறை திருகோணமலை நகரிலிருந்து, வடக்கில் சுமார் 6 கிலோமீற்றர் (3.7 மைல்) தொலைவில் திருகோணமலை-நிலாவெளி (ஏ6) வீதியில் கிழக்குப் பக்கம் அமைந்துள்ளது. இது இலங்கையில் உள்ள ஆறு பொதுநலவாய யுத்தக் கல்லறைகளில் ஒன்று ஆகும். இதனை இலங்கைப் பாதுகாப்பு அமைச்சு பொதுநலவாய யுத்தக் கல்லறை ஆணைக்குழுவின் சார்பில் பராமரிக்கிறது.\n"}
{"id": "320911", "url": "https://ta.wikipedia.org/wiki?curid=320911", "title": "எக்சாபென்சோகோரோனீன்", "text": "எக்சாபென்சோகோரோனீன்\n\nஎக்சாபென்சோகோரோனீன் \"(Hexabenzocoronene)\" CH மற்றும் CH \nஎன்ற மூலக்கூறு வாய்பாடு கொண்ட 2 பல்வளைய அரோட்டிக் ஐதரோ கார்பன்களைக் குறிக்கிறது. இவை இரண்டிலும் ஒன்றிணைந்த ஆறு பென்சீன் வளையங்கள் ஒரு மத்திய கோரோனீன் மூலக்கூறைச் சூழ்ந்துள்ளன. \n\nவலதுபக்க படத்திலுள்ள ஒப்புமைகள் [bc,ef,hi,kl,no,qr] அணுவிசை நுண்ணோக்கியால் படிமமாக்கப்பட்டவையாகும். ஏற்றத்தாழ்வு கொண்ட பிணைப்பு வரிசை மற்றும் பிணைப்பு நீளங்கள் கொண்ட தனிப்பட்ட பிணைப்புகளை வேறுபடுத்தி அறியவியலும் முதலாவது மூலக்கூறுக்கு இது உதாரணமாகும்\n"}
{"id": "320914", "url": "https://ta.wikipedia.org/wiki?curid=320914", "title": "சுபாஷிணி கனகசுந்தரம்", "text": "சுபாஷிணி கனகசுந்தரம்\n\nசுபாஷிணி கனகசுந்தரம் (\"Subashini Kanagasundaram\") மலேசிய எழுத்தாளரும், தமிழ் ஆய்வாளரும், தமிழ் ஆர்வலரும், தமிழ் மரபு அறக்கட்டளை அமைப்பின் தலைவரும், அதன் நிறுவனர்களில் ஒருவரும் ஆவார்..\n\nSection::::வாழ்க்கை.\nSection::::பிறப்பு.\nசுபாஷிணி மலேசியாவின் பினாங்கு மாநிலத்தில் பிறந்தவர். பெற்றோர் கனகசுந்தரம், மறைந்த ஜனகபூஷணி ஆவர். தாயார் ஜனகபூஷணி, ஜனகாசுந்தரம் என்ற பெயரில் மலேசிய சூழலில் எழுத்தாளராக விளங்கினார். செருமனியில் பொறியியலாளராகப் பணியாற்றி வருகின்றார்.\n\nSection::::கல்வி.\nசுபாஷிணி மலேசியாவின் பினாங்கு மாநிலத்தில் தனது இளமைக் காலக்கல்வியைத் தொடங்கி, பின்னர் ஆத்திரேலியாவின் பிரிஸ்பேன் நகரத்தில் உள்ள தெற்கு குவின்சுலாந்து பல்கலைக்கழகத்தில் கணினித்துறையில் இளங்கலைப் பட்டம் பெற்றார். பின்னர் செருமனி சென்று எசுலிங்கன் பல்கலைக்கழகத்தில் கணினி இயந்திரவியல் துறையில் பயின்று முதுகலைப் பட்டம் பெற்றார். தொடர்ந்து இங்கிலாந்தின் வார்ன்பாரோ கல்லூரியில் தொலைத்தொடர்புத் துறையில் முனைவர் பட்டம் பெற்றார்.\n\nSection::::பணி.\nபினாங்கு மாநிலத்தில் உள்ள தனியார் கல்லூரியில் சில ஆண்டுகள் விரிவுரையாளராகப் பணியாற்றினார். மலேசிய இந்து சங்கம், பினாங்கு பயனீட்டாளர் சங்கம், பெண்கள் பாதுகாப்பு அமைப்பு ஆகியவற்றில் சமூகப்பணி ஆற்றி வந்ததோடு இளம் சிறார்களுக்கு ஞாயிற்றுக்கிழமை வகுப்புக்களை ஏற்படுத்தி தமிழ், தேவாரப் பாடல்கள் பயிற்சி, தமிழ்க்கணினி ஆகியன பயிற்றுவிக்கும் பணியிலும் ஈடுபட்டிருந்தார். செருமனியில் மேற்படிப்பு முடித்த பெற்ற பின்னர் அங்குள்ள இயூலெட் பக்கார்டு நிறுவனத்தில் பணியைத் தொடங்கினார்.\n\nSection::::கணினித்தமிழ் வளர்ச்சியில் பங்காற்றல்.\nதமிழ் கணினித்துறை ஆய்வுகளுக்காக உருவான உத்தமம் என்ற அமைப்பில் அதன் தொடக்கம் முதல் பங்களித்து வருகின்றார். உத்தமத்தின் செயற்குழுவில் தொடர்ச்சியாக 2001ம் ஆண்டு முதல் 2009ம் ஆண்டு வரை இருந்துள்ளார்.\n\nSection::::தமிழ் மரபு பாதுகாக்கும் செயல்பாடுகள்.\n2000ம் ஆண்டு தமிழ் மரபு அறக்கட்டளை என்னும் அமைப்பை முனைவர். நா. கண்ணனுடன் இணைந்து ஏற்படுத்தி இணைய வெளியில் தமிழர் வரலாற்றையும், புராதனச் சின்னங்களையும், அரிய தமிழ்ச்சுவடி ஆவணங்களையும், சிற்பங்களையும் பாதுகாக்கும் முயற்சியைத் தொடங்கினார். இந்த முயற்சியில் குறிப்பிடத்தக்க எண்ணிக்கையிலான தமிழ் ஓலைச்சுவடிகள் மின்னாக்கம் செய்யப்பட்டுள்ளன. சுபாஷிணி பலமுறை தமிழகம் சென்று அங்கே களப்பணிகளை மேற்கொண்டு வாய்மொழி இலக்கியங்கள், சிற்பங்கள், கோயில் கட்டுமானங்கள், கல்வெட்டுக்கள், பண்டைய வழிபாட்டு முறைகள், தமிழர் பண்டைய வாழ்வியல் கூறுகள் என பலதரப்பட்ட தகவல்களை எண்ணிம வடிவில் சேகரித்து ஆய்வுகள் செய்து தொடர்ந்து மின்வெளியில் வெளியிட்டு வருகின்றார். இந்த முயற்சியின் வழி இங்கிலாந்தில் உள்ள பிரித்தானிய நூலகத்தின் அரிய தமிழ் நூல்கள் சிலவும் மின்னாக்கம் செய்யப்பட்டுள்ளன. அண்மையில் இவர் டென்மார்க், கோப்பன்ஹாகன் அரச நூலகத்தின் சேகரிப்பில் இருக்கும் லூத்தரன் பாதிரிமார்களின் 300 ஆண்டுகள் பழமையான முப்பத்தெட்டு தமிழ் கையெழுத்து ஓலைச்சுவடி நூல்களை மின்னாக்கம் செய்துள்ளார்.\n\nசுபாஷிணி தமிழ் மரபு, தமிழிலக்கியம், கணினித் தமிழ் வளர்ச்சி குறித்து பல சொற்பொழிவுகளை நிகழ்த்தியுள்ளார். இந்த ஓலைச்சுவடிகளை தமிழிணையக் கல்விக்கழகத்தின் இணைய தளம் தமிழ் ஆய்வாளர்கள் பயன் பெறும் வகையில் தங்கள் இணையதளத்தின் வழி அடைய வழி செய்துள்ளனர்.\n\n\n\n"}
{"id": "320923", "url": "https://ta.wikipedia.org/wiki?curid=320923", "title": "இரண்டாம் ஜேகப் டி கெயின்", "text": "இரண்டாம் ஜேகப் டி கெயின்\n\nஇரண்டாம் ஜேகப் டி கெயின் (அல்லது இரண்டாம் ஜாக் டி கெயின்) (தோராயமாக. 1565 – மார்ச் 29, 1629) என்பவர் நெதர்லாந்தைச் சேர்ந்த ஓவியர் மற்றும் சிற்பி ஆவார்.\n\nSection::::வாழ்க்கை வரலாறு.\nடி கெயின், ஆண்ட்வெர்ப் நகரில் பிறந்தார். இவரின் தந்தையான, முதலாம் ஜேகப் டி கெயின்தான் (கண்ணாடி-ஓவியர், சிற்பி மற்றும் தொழில்நுட்ப-ஓவியர்) இவரது முதல் ஆசான் ஆவர்.  சிற்பியும் ஆவர். \n\nடி கெயின், ஈவா ஸ்டால்பேர்ட் வேன்டர் வீல்-ஐ 1595-ல் மணந்தார். 1596-ல் பிறந்த இவரது மகன், மூன்றாம் ஜேகப் டி கெயினும், சிறந்த சிற்பியாக விளங்கினார். டி கெயின், டென் ஹாக்கில் காலமானார்.\n\n"}
{"id": "320928", "url": "https://ta.wikipedia.org/wiki?curid=320928", "title": "1461", "text": "1461\n\n1461 (MCDLXI) பழைய யூலியன் நாட்காட்டியில் வியாழக்கிழமை ஆரம்பமான ஒரு சாதாரண ஆண்டாகும்.\n\n"}
{"id": "320931", "url": "https://ta.wikipedia.org/wiki?curid=320931", "title": "ஜெகன்நாத ராவ்", "text": "ஜெகன்நாத ராவ்\n\nஜெகன்நாத் ராவ் (Jagannath Rao) (பிறப்பு: அக்டோபர், 1909 – இறப்பு:1991) இந்திய அரசியல்வாதியும், இந்திய தேசிய காங்கிரசு கட்சியின் தலைவர்களில் ஒருவரும் ஆவார்.\n\n1957,1962,1967,1971,1977,1980 மற்றும் 1984களில் ஒடிசா மாநிலத்தின் பெர்ஹாம்பூர் நாடாளுமன்ற மக்களவை தொகுதியிலிருந்து இந்திய நாடாளுமன்ற மக்களவைக்கு ஏழு முறை தேர்ந்தெடுக்கப்பட்டவர்.\n\nSection::::மேற்கோள்கள்.\nLok Sabha members]]\n"}
{"id": "320932", "url": "https://ta.wikipedia.org/wiki?curid=320932", "title": "1979 மச்சு அணை அழிவு", "text": "1979 மச்சு அணை அழிவு\n\nஇந்தியாவின் குஜராத் மாநிலத்தின் மோர்பியில் உள்ள மச்சு அணை உடைப்பு (M நிகழ்வு 11 ஆகஸ்டு 1979-இல் தொடர் பெரும் மழையால், மச்சு ஆற்றில் ஏற்பட்ட பெரும் வெள்ளம் காரணமாக நிகழ்ந்தது. மோர்பி அணை உடைப்பு காரணமாக மோர்பி நகரம் மற்றும் ராஜ்கோட்டில் உள்ள கிராமங்களில் வெள்ள நீர் புகுந்ததால் 1,800 முதல் 25,000 வரையிலான உயிர்கள் பலியானது.\nநான்கு கிலோ மீட்டர் நீளம் கொண்ட மோர்பியின் மச்சு அணையின் கொள்ளளவை விட மூன்று மடங்கு மழை வெள்ள நீர், அணையில் புகுந்ததால், அணைக்கட்டு தாக்குப் பிடிக்காமல் அணையின் சுவர்கள் மிகவும் சேதமடைந்து உடைந்த காரணத்தினால் அணையின் நீர் கிராமப்புறங்களில் புகுந்தது. இதனால் அதிக உயிர் பலிகள் ஏற்பட்டதுடன், வேளாண்மை நொடிந்ததால் மக்களின் பொருளாதாரம் மிகவும் பாதிக்கப்பட்டது.\n\nமச்சு அணை உடைப்பு நிகழ்வு மிகவும் மோசமான ஒன்று என கின்னஸ் உலக சாதனைகள் புத்தகத்தில் குறிப்பிடப்பட்டுள்ளது.\n\n"}
{"id": "320935", "url": "https://ta.wikipedia.org/wiki?curid=320935", "title": "மச்சு ஆறு", "text": "மச்சு ஆறு\n\nமச்சு ஆறு (Machchu River) மேற்கு இந்தியாவின் குசராத்து மாநிலத்தின் மோர்பி மாவட்டத்தில் உள்ள மத்லா மலைகளில் உற்பத்தி ஆகிறது. மச்சு ஆற்றின் நீர் பிடிப்பு பகுதி 2515 சதுர கிலோ மீட்டர் பரப்பு கொண்டது. இந்த ஆறு 130 கிலோ மீட்டர் நீளம் கொண்டது.\nஇந்நீர் மோர்பி மாவட்டத்தின் வழியாக பாய்ந்து இறுதியில் அரபுக் கடலில் கலக்கிறது.\n1979- இல் மச்சு ஆற்றின் குறுக்கே கட்டப்பட்ட மச்சு அணை உடைந்து, மோர்பி மாவட்டம் அணை நீரால் படுசேதமடைந்தது.\n\n"}
{"id": "320936", "url": "https://ta.wikipedia.org/wiki?curid=320936", "title": "தேசிய கடல்சார் தொழில்நுட்ப நிறுவனம்", "text": "தேசிய கடல்சார் தொழில்நுட்ப நிறுவனம்\n\nதேசிய கடல்சார் தொழில்நுட்ப நிறுவனம் (\"National Institute of Ocean Technology - NIOT\") இது இந்திய அரசின்\nதன்னாட்சி பெற்ற புவி அறிவியல் துறையின் சட்ட திட்டங்களின் படி ஒரு இயக்குனரின் தலைமையில் இயங்கும் அமைப்பு ஆகும். இந்நிறுவனம் சென்னைக்கு அருகில் பள்ளிக்கரணை என்ற இடத்தில் அமைந்துள்ளது. இதன் அருகில் பள்ளிக்கரணை சதுப்பு நிலம் அமைந்துள்ளது.\n\nபுவி அறிவியல் அமைச்சகத்தின் கீழ் இயங்கும் இவ்வமைப்பின் முக்கிய நோக்கமே பொருளாதாரத் தனியுரிமைப் பகுதிகளாக இந்தியாவில் மட்டும் மூன்றில் இரண்டுபகுதிகள் இருப்பதாக இனம் காணப்பட்டு, வாழ்க்கை வளங்கள் மற்றும் வாழ்க்கை அறுவடைக்கு சம்பந்தமான பொறியியல் பிரச்சினைகளைத் தீர்க்க நம்பகமான உள்நாட்டு தொழில்நுட்பத்தை உருவாக்க வேண்டிய கட்டாயத்தில் உள்ளது. இதற்காவே இந்த மாதரியான நிறுவங்களை அரசே துவங்கி நடத்திவருகிறது.\n\n"}
{"id": "320947", "url": "https://ta.wikipedia.org/wiki?curid=320947", "title": "பாபுபாய் ஜஷ்பாய் படேல்", "text": "பாபுபாய் ஜஷ்பாய் படேல்\n\nபாபுபாய் ஜஷ்பாய் படேல் (Babubhai Jashbhai Patel) இந்தியாவின் குஜராத் மாநிலத்திற்கு இரண்டு முறை முதலமைச்சர் பதவியில் இருந்தவர்.\n\nஜனதா மோர்ச்சா கட்சியின் தலைவரான பாபுபாய் ஜஷ்பாய் படேல் முதல் முறையாக சூன் 1975 முதல் மார்ச் 1976 முடியவும், பின்னர் ஜனதா தளம் கட்சியின் சார்பாக இரண்டாம் முறையாக ஏப்ரல் 1977 முதல் பிப்ரவரி 1980 முடியவும் குஜராத் மாநில முதலமைச்சராக பதவியில் இருந்தவர்.\n\n\n"}
{"id": "320950", "url": "https://ta.wikipedia.org/wiki?curid=320950", "title": "சத்தீஸ்கர் முதலமைச்சர்கள் பட்டியல்", "text": "சத்தீஸ்கர் முதலமைச்சர்கள் பட்டியல்\n\nசத்தீஸ்கர் முதலமைச்சர்கள் பட்டியல் இந்தியாவின் மத்தியப் பிரதேசம் மற்றும் ஒடிசாவின் பழங்குடி மக்கள் அதிகம் வாழும் மலைபாங்கான பகுதிகளைக் கொண்டு சத்தீஸ்கர் மாநிலம் 2000 ஆம் ஆண்டில் உருவானது.\n\nசத்தீஸ்கர் மாநிலத்தின் முதலாவது முதலமைச்சராக இந்திய தேசிய காங்கிரசு கட்சியின் அஜித் ஜோகி நவம்பர் 2000 முதல் டிசம்பர் 2003 முடிய மூன்றாண்டுகள் பதவி வகித்தார்.\n\nபின்னர் பாரதிய ஜனதா கட்சியைச் சேர்ந்த ராமன் சிங் 7 டிசம்பர், 2003 ஆம் ஆண்டு முதல் 16 டிசம்பர் 2018 வரை சத்தீஸ்கர் மாநிலத்தின் முதலமைச்சராக நான்காவது முறையாக பதவி வகித்தார்.\n\nபின்பு 2018 ஆம் ஆண்டு நடந்த ஐந்தாவது சட்டமன்றத் தேர்தலில், இந்திய தேசிய காங்கிரசு கட்சியைச் சேர்ந்த பூபேஷ் பாகல் என்பவர் முதலமைச்சராகத் தேர்ந்தெடுக்கப்பட்டார்.\nSection::::சத்தீஸ்கர் முதல்வர்கள் பட்டியல்.\nசத்தீஸ்கர் மாநில முதல்வர்கள் பட்டியல் விவரம்;\n\n\n"}
{"id": "320952", "url": "https://ta.wikipedia.org/wiki?curid=320952", "title": "சங்குவேலி சிவஞான பிள்ளையார் ஆலயம்", "text": "சங்குவேலி சிவஞான பிள்ளையார் ஆலயம்\n\nசங்குவேலி சிவஞானப் பிள்ளையார் ஆலயம் \n\nஇலங்கையின் வடக்கே யாழ்ப்பாணத்தின் வலிகாமம் பகுதியில் உள்ள சங்குவேலி கிராமத்தில் உடுவில் - மானிப்பாய் வீதியில் அமைந்துள்ளது.ஈழத்து ஆலயங்கள் \nசங்குவேலி கிராம மக்கள் ஆதியிலுள்ள விநாயகர் ஆலயத்தை வழிபட்டு வந்துள்ளனர். இவ்வாலயம் சுண்ணாம்பும் காட்டுக்கல்லும் கொண்டு கருவறை மட்டும் கொண்ட ஏகதள விமானத்தைக் கொண்ட ஆலயமாகக் காணப்பட்டது எனக் கூறப்படுகின்றது. இவ்வாலயத்தை கட்டியவர் யாரென்பது அறியப்படவில்லை எனினும் இக்கோயில் யாழ்ப்பாணத்து ஆரியச் சக்கரவர்த்திகளில் ஒருவரான செகராசசேகர மன்னனால் கட்டுவிக்கப்பட்டது என்பது கர்ணபரம்பரைக்கதையாக உள்ளது. இவ்வாதி விநாயகர் ஆலயமானது இன்றைக்கு 300ஆண்டுகள் பழமைவாய்ந்ததாக காணப்படுகின்றது.\n\nஇவ்வாலயம் திருமஞ்சனக்கிணற்றுடன் அமைந்து காணப்படுகிறது. இதன் மூல விநாயகர் ஒரு அடி ஆறு அங்குலம் கொண்ட அழகிய \nதோற்றத்துடன் காணப்படுகின்றது.\nஇவ்வாலயத்தை பராமரித்து வந்தவர்கள் காசி உடையார் குடும்பம் என்று கூறப்படுகின்றது. ஒன்பது பாய்மரக் கப்பல்களை சொந்தமாக வைத்து வாணிபம் செய்தவரும், தனவந்தரும் பிரபலவர்த்தகருமான மட்டக்களப்பு திரு. காசிநாதர் வைத்தியலிங்கம்பிள்ளை அவர்களால் ஆலயம் நிர்மாணிக்கப்பட்டது.\n\nSection::::ஆலய வரலாறு.\nஇவ்வாறு சிறு சிறு பணிகளைச் செய்து கோயிலின் கட்டிடத்திலும் திருப்பணிகளைச் செய்ய நினைத்தார் கிட்டத்தட்ட 1905ம் ஆண்டு பழைய ஆலயத்தை புனருத்தாணம் கருதி பாலஸ்தாபனம் செய்தார். ஆகம விதிகளுக்கு அமைவாக கருவறை அர்த்த மண்டபம், மகாமண்டபம், தரிசனமண்டபம் என்பவற்றை வெள்ளை வைரக்கல்லால் அமைத்து ஸ்தம்பமண்டபம், வசந்தமண்டபம் என்பவற்றை தூண்களாலும் அமைத்து யாகசாலை களஞ்சிய அ[றை வாகனசாலை பரிவாரத்தெய்வம் என்பனவற்றையும் அமைத்துக் கருவறையின் விமானம் இரண்டு தளங்களைக் கொண்டதாகவும் சிறப்பாக அமைத்து 1918ஆம் ஆண்டு சாலிவாதன வருடம் ஆவணி மாதம் சதய நட்சத்திரத்தன்று சதாசிவக் குருக்கல் தலைமையில் முதன் முதலாக கும்பாபிஷேகத்தை நிகழ்த்தினார்.\n\nஇதற்கு சான்றாக ஆலய தரிசன மண்டப கற்சாசனம் காணப்படுகின்றது. இவ்வாலயத்தைக்கட்டிய ஸ்தபதியாக தென்னிந்தியாவைச்சேர்ந்த வீரபாகு என்பவர் காணப்படுகின்றார். மேலும் இவ்வாலய மண்டபங்களின் கூரைக்கான தீராந்திகரைகளையும் கதவுக்கான தேக்கு மரங்களையும் இந்தியா, பர்மா நாடுகளிலிருந்து ஒன்பது பாய்மரக்கப்பல் மூலம் வரவழைத்தார். திரு.க.வைத்திலிங்கப்பிள்ளை 1918 இல் இவ் கோயிற் திருப்பணிகள் முடிந்து கும்பாபிஷேகம் நடைபெற்ற போது மூலவிக்கிரகத்தைக் கருவறையில் ஸ்தாபித்ததும் பழைய விநாயக விக்கிரகத்தை இவ்வாலயத்தின் பக்கத்திலுள்ள அம்பலவானர் விதாணையின் வெறுங்காணியில் வைத்தார்கள் என்றும் அதன் பின்பு வைத்திலிங்கம் குடும்பம் பல்வேறு துன்பங்களுக்கும் நோய்களுக்கும் ஆளாகிய போதும் இக்குடும்பத்தினர் மாறிமாறி இறக்கவும் தொடங்கினார்கள்.\n\nஅத்தோடு இவர்களின் பாய்மரக்கப்பல்களில் சிலவும் கடலில் மூழ்கியதாகக் கூறப்படுகின்றது. எனவே இதற்கான காரணத்தை அவ் ஊர்ப் பெரியார்கள் அறியமுற்பட்ட வேளையில் பழமைவாய்ந்த பிள்ளையாரை வழிபாடு செய்யாது வெறும் தரையில் வைத்தமையே என்பதனை உணர்ந்து மீண்டும் அப்பிள்ளையாரை எழுந்தருளித் தெங்வங்கள் அமர்ந்திருக்கும் மகாமண்டபத்தில் தெற்குப்புறத்தில் வைத்து வணங்கத் தொடங்கினார்கள். எனறும் அதன் பின்பே மீண்டும் முன்பிருந்த செல்வ நிலையைப் பெற்றதோடு நோய்துன்பங்களிலிருந்தும் விடுபட்டார்கள் என மக்கள் கூறுகின்றார்கள். இன்றும் முதலில் இப்பழைய விநாயகருக்குப் பூசஜ செய்த பிறகுதான் மூலஸ்தானப்பிள்ளையாருக்கு பூஜை நடைபெறுவதைக் காணக்கூடியதாக உள்ளது. பூஜைகள் முடிந்தபிறகு குருக்கள் அப்பிள்ளையாருக்கு முன்விழுந்து வணங்குவதைக் காணக்கூடியதாக உள்ளது. இவ்வாறு இப்பிள்ளையார் மகத்துவம் கொண்டதாகக் காணப்படுகின்றது.\n\nSection::::ஆலயத்தின் அமைவு.\nசங்குவேலி சிவஞான பிள்ளையாரின் ஆலயமானது ஆகமம் கூறும் விதிமுறைகளைப்பின்பற்றியே கட்டப்பட்டுள்ளது. இவ்வாலயத்தின் கர்ப்பக்கிரகம் கிழக்குநோக்கிய வாயிலாக உடையது அடுத்து அர்த்த மண்டபம், மகாமண்டபம், தரிசன மண்டபம், ஸ்தம்பமண்டபம், வசந்தமண்டபம் என்பவற்றைக்கொண்டும் நுழைவாயிலில் கோபுரத்துக்கான அடித்தளம் காணப்படுவதுடன் முகமண்டபமும் அமைந்துள்ளது. சுற்றுப்பரிவாரத் தெய்வங்களாக உள்சுற்றின் வடக்குப்பக்கத்தில் ஸ்தம்பமண்டபத்திற்கு அருகில் நவக்கிரகங்கள் நான்குபக்க வாயிலாக அமைக்கப்பட்டுள்ளன. கிழக்கே மணிக்கோபுரத்திற்கு அருகில் மேற்கு நோக்கியவாறு வைரவர் ஆலயமும், மூலஸ்தானத்திற்கு வடக்குப்புறம் சண்டேஷ்வரர் ஆலயமும் எழுந்தருளிமண்டபத்திற்கு அருகில் நடராஜர் சபையும் சிய ஆலயமாக அமைக்கப்பட்டுள்ளன. திருமஞ்சணக்கிணறு சண்டேஸ்வரர் ஆலயத்திற்கு கிழக்குப்பக்கமாகவும் மாகாமண்டபத்திற்குப்பின்புறமாகவும் அமைந்துள்ளது. \nமகாமண்டபம் நடுவிலே நான்கு தூண்களும் வடக்குப்புறத்தில் கருவறையும் கிழக்கும் தெற்கு நோக்கியவாறு வாயில்களையுடையதாக அமைக்கப்பட்டுள்ளது. கருறையின் பிரமாணம் ஒன்பது அடி ஒன்பது அங்குலத்தில் அமைந்துள்ளது. ஸ்தம்பமண்டபம் நான்கு தூண்களைக்கொண்ட வில் அலங்கார அமைப்பும் சுவர்களும் ஓட்டினால் வேயப்பட்ட கூரையுமாக இம்மண்டபத்தில் 21அடி உயரமான ஸ்தம்பம் அமைக்கப்பட்டு செப்பினால் அங்கி பொருத்தப்பட்டுள்ளது.\n\nவசந்த மண்டபம் கிழக்கு நோக்கியவாறு 12தூண்களும் உதைதூண்களும் வில்லறையையும் கொண்டதாகவும் தெற்கு நோக்கி எட்டு தூண்கள் வட்டமானதாகவும் உள்சுற்று முழுவதும் வட்டமான தூண்களை உடையதாகவும் மண்டபத்தின் மேற்கூரையும் உள்சுற்றுக்கூரையும் ஓட்டினால் வேயப்பட்டுள்ளன. ஆலயத்தின் உள்சுற்றின் தென்கிழக்கு மூலையில் (அக்கினிக்கு) ஆலயத்திற்குரிய பாகசாலையும் அதன் வடக்குப்புறத்தில் பாகசாலைக்குரிய நீர்க்கிணறும் பாகசாலையை அடுத்து வடக்கு நோக்கிய வாயிலையுடைய களஞ்சிய அறையும் அதனையடுத்து கணக்காளர் அறையும் அடுத்து கோயிலின் தெற்கு நுழைவாயிலின் மேற்கு புறத்தில் வாகனசாலையும் அமைந்துள்ளன. இவையாவும் நன்கு சீர்செய்யப்பட்டு கற்களினாலும், சுண்ணாமட்பினாலும் அமைக்கப்பட்டுள்ளன. கருவறையின் கலர்கள் வெள்ளைவைரக்கல் கொண்டு அமைக்கப்பட்டுள்ளன .\n\n”கோபுர தரிசனம் கோடி புண்ணியம்” என்ற கூற்றுக்கமையாக இக்கோவிலின் கிழக்கு நோக்கிய பெருவாயிலில் மகாகோபுரத்திற்கான அடித்தளம் உள்வெளி 17அடி அகலமும் 25அடி உயரமும் கொண்ட நுழைவாயில் உடையதாக அமைக்கப்பட்டுள்ளது. பல்வேறு சூழ்நிலைகளால் மேற்தளங்கள் கட்டப்படாதிருக்கின்றமையும் இங்கு அவதானிக்க கூடியதாக உள்ளது. ஆயினும் அடித்தளத்தின் றே்பகுதியில் புரணகலசம் வைக்கப்பட்டுள்ளது. அதனை அடுத்து அவ்வாலய கண்டாமணிக்குரிய கோபுரம் மிகவும் அழகுறவும் ஏககலச ஸ்துபியுடனும் மிக உயரமாக அமைக்கப்பட்டுள்ளது. இக்கோவிலின் அமைப்பு யாவும் சித்தங்கேணி மகா கணபதிப்பிள்ளையார் ஆலய அமைப்பை போன்றே காணப்படுகின்றது. மேலும் இவ்வாலயத்தின் உள்சுற்றின் எல்லைகள் யாவும் காட்டுக்கல்லால் ஆன மதிலாக அமைந்துள்ளன. தெற்கு நோக்கிய நுழைவாயிலின் முன்புறமாக சிறிய மண்டபம் ஒன்றும் அமைக்கப்பட்டுள்ளது. அதே பொன்று கிழக்கு பெருவாயிலிலும் 30அடி அகலமும் 10அடி நீலமும் கொண்ட முகமண்டபம் துன்களால் அமைக்கப்பட்டு ஓட்டினால் வேயப்பட்டு மரச்சலாகைகளினால் இருபுறமும் அமைக்கப்பட்டுள்ளது.\n\nஇவ்வாலயத்தின் உற்சுற்றின் வடமேற்கு மூளையில் வடக்குப்புறத்தில் தலவிருட்சமான வன்னிமரம் பல நூறு ஆண்டுகள் பழமை வாய்ந்த மரமாக காட்சி தருவதும் குறிப்பிடத்தக்கது இவ்வாலய பிரதம சிவாசாரியாரின் இல்லம் ஆலய வெளி வீதியின் தென்மேற்கு மூலையில் வடக்கு நேக்கியவாறு அமைந்துள்ளது. திரு.வைத்திலிங்கம்பிள்ளை அவர்களினாலர் கட்டப்பட்ட பாடசாலை ஆலயத்திற்கு சமீபமாக உள்ளது அத்துடன் துணி நெசவு செய்யும் நெசவுசாலையும் இவ்வாலயத்தின் தீர்த்தக் காணியோடு இணைந்ததாகக் காணப்படுகின்றது.\n\nSection::::கேணி அமைவு.\n கோயிலுக்கு குளம் அவசியம் அதுமட்டுமன்றி கோயில் அடியவர்களுக்கும் பிற உயிரினங்களிற்கும் நீர் அவசியம் என உணர்ந்து ஆதிக் கோயிலுக்கு தென்புறமாக வால்கேணியையும் ஆவுரஞ்சுக்கல்லையும் அமைத்தார். இக்கேணியாகது 1894ஆம் ஆண்டு அமைக்கப்பட்டதாக் காணப்படுகின்றது. இதற்குச் சான்றாக இப்போதுள்ள சிந்து தீர்த்தக்கேணிச் சுவரில் முன்னைய கல்வெட்டு பதிக்கப்பட்டுள்ளமையைக் காணலாம். அதில் வைத்தியலிங்கம் பிள்ளையின் மனைவி நினைவு உபயம் என பொறிக்கப்பட்டுள்ளது.\n\nSection::::ஆலயத்தின் அமைவிடம்.\nவெளிக்சுற்றின் கிழக்கு வெளிப்புறத்தில் கோயிலின் ஈசான தெற்கில் தேர்த்தரிப்பிடமும் மண்டபமும் படிகளும் சீமெந்தினால் அழகாக அமைக்கப்பட்டுள்ளன கோயில் தெற்கு வீதியின் வெளிப்புறமாக அன்னதான மண்டபமாகிய ”அன்னபுரணி” மண்டபம் விசாலமாக அமைக்கப்பட்டுள்ளது வீதியின் தெற்குப்பக்கமாக சிந்துநதித் தீர்த்தம் ஒருபக்கப்படிவுடன் வடக்குப்பக்கமாக 15படிகள் கொண்டதாக சற்சதுர அமைப்பில் அமைக்கப்பட்டுள்ளது.\n\n"}
{"id": "320958", "url": "https://ta.wikipedia.org/wiki?curid=320958", "title": "மசுகெத்தியர்", "text": "மசுகெத்தியர்\n\nமசுகெத்தை ஏந்தி போரிடும் வீரரை மசுகெத்தியர் () என்பர். முற்கால நவீன (ஐரோப்பிய மற்றும் மேற்குலக) படைகளின் முக்கிய அங்கமாக மசுகெத்தியர்கள் திகழ்ந்தனர். மசுகெத்தியர்களே புரிதுமுக்கியர்களுக்கு முன்னோடிகள் ஆவர். 1850-களில் மத்தியில், பெரும்பாலான மேலைநாட்டு படைகளில், மசுகெத்துகளின் இடத்தை புரிதுமுக்கிகள் பெற்றுவிட்டன.\n\nSection::::ஆசியா.\nSection::::சீனம்.\nகுறைந்தது 14-ஆம் நூற்றாண்டில் இருந்து, சீனாவில் மசுகெத்துகள் இருந்திருக்க வேண்டும். மிங் (1368–1644) மற்றும் சிங் அரசமரபுகளில் (1644–1911) மசுகெத்தியர்கள் இருந்துள்ளனர். தொடச்சியாக சுடும் துப்பாக்கியையும் சீனர்கள் உருவாக்கினர், அதில் சிறிய மரக் கவசதிற்குபின் பல குழல்கள் இருந்தன (படத்தில் காண்க): சுடுநர் குழல்களை திருப்பி ஒவ்வொன்றாக வெடிக்க வைப்பார். நீதம் இதை \"முதல்நிலை இயந்திரத் துப்பாக்கி\" என குறிப்பிட்டார்.\n\nSection::::உதுமானியப் பேரரசு.\nஉதுமானியப் படையின் புகழ்பெற்ற யேனிச்செரி  வீரர்கள், திரி-இயக்க மசுகெத்தை 1440-களின் ஆரம்பத்திலேயே உபயோகித்துள்ளனர். துருக்கியை மையமாகக் கொண்டு அரேபியா வரை நீண்டிருந்த, உதுமானிய பேரரசு (தற்கால இசுதான்புல்லான) கான்சுதாந்தினோபில்லை கைப்பற்ற மசுகெத்துகளை உபயோகித்தது. இராணுவ மோதல்களில் மசுகெத்தை ஆரம்பகாலத்திலேயே பயன்படுத்தியவர்களுள், உதுமானியப் பேரரசும் ஒன்றாகும். பெரும் துருக்கிய பீரங்கி மற்றும் இதர தீமூட்டும் கருவிகளும் இவர்களால் பயன்படுத்தப்பட்டது. மசுகெத்துகளை கப்பல்களில் முதலில் பயன்படுத்தியவர்களும் இவர்களே.\nSection::::இந்தியா.\nமசுகெத்தை முகலாயர்கள் இந்தியாவில் அறிமுகப்படுத்தியதில் இருந்து, இவை இந்தியப்போர்களில் ஓர் அங்கமாகவே ஆகிவிட்டது. இவை பலம்பொருந்திய யானைப்படைக்கு எதிரான ஓர் முக்கிய கருவியாகும். முகலாயர்களும் (மராட்டியர்கள், ராஜபுத்திரர்கள் மற்றும் சீக்கியர்கள் உள்ளிட்ட) இந்தியர்களும், மசுகெத்தியர்களை பயன்படுத்தினர். 17 மற்றும் 18-ஆம் நூற்றாண்டுகளில் பல இந்திய துமுக்கிக் கொல்லர்கள் இருந்தனர், அவர்கள் வழக்கமான மசுகெத்துகளையும் ஒருங்கிணைந்த ஆயுதங்களையும் உருவாக்கினர்.\n\nSection::::ஐரோப்பா.\nSection::::எசுப்பானியம்.\nஎசுப்பானிய படைகளில், \"தெர்சியோ\"என்பது 3,000 ஈட்டிவீரர்கள், வாள்வீரர்கள், மற்றும் மசுகெத்தியர்களை கொண்ட ஒரு கலப்பு-பதாதிகளின் அணிவகுப்பாகும். \n\nSection::::ருசியம்.\nஸ்திரேல்சி (ருசியம்: Стрельцы, பொருள்: சுடுநர்) என்பவர், 16-ல் இருந்து 18-ஆம் நூற்றாண்டுகள் வரை இருந்த, சுடுகலன் மற்றும் கோடரியீட்டி ஏந்திய வீரர் ஆவார். \n\n1545-க்கும் 1550-க்கும் இடையில் கொடூரமான இவானால் கொக்கித்துமுக்கி ஏந்திய முதல் ஸ்திரேல்சி படை உருவானது.\n\nமசுகெத்தை ஏந்தி போரிடும் வீரரை மசுகெத்தியர் () என்பர். முற்கால நவீன (ஐரோப்பிய மற்றும் மேற்குலக) படைகளின் முக்கிய அங்கமாக மசுகெத்தியர்கள் திகழ்ந்தனர். மசுகெத்தியர்களே புரிதுமுக்கியர்களுக்கு முன்னோடிகள் ஆவர். 1850-களில் மத்தியில், பெரும்பாலான மேலைநாட்டு படைகளில், மசுகெத்துகளின் இடத்தை புரிதுமுக்கிகள் பெற்றுவிட்டன. \n\nSection::::பிரான்சு.\nஆரம்பத்தில் அரசரின் மசுகெத்தியர்கள், \"மெசான் தியூ ருஆ\" அல்லது இராஜரீக வீட்டுடைமையின் இராணுவப்பிரிவின் ஓர் அங்கமாக இருந்தது. 1622-ல், பதிமூன்றாம் லூயி ஓர் கம்பெனி இலரகுரக குதிரைப்படையை (கார்பைனியர், இவரின் தந்தை நான்காம் ஹென்றியால்  தோற்றுவிக்க பட்டனர்) அமைக்கும்போது இவர்கள் உருவானார்கள்.\n\nஇராஜ பாதுகாப்பின் ஒரு அங்கமாக இருந்தாலும், மசுகெத்தியர்கள் இராஜ குடும்பத்துடன் நெருக்கமான தொடர்பில் இருந்ததில்லை. பாரம்பரிய மெய்க்காவலர் பணிகளை, கார்து தியூ கோர் மற்றும் சுவிஸ் காப்பாளர்கள் தான் மேற்கொண்டனர்.  \n\nஅரசரின் மசுகெத்தியர்கள் இராஜ தயவை பெற்றிருந்ததால், அடிக்ககடி தர்பாரில் காணப்பட்டனர். இவர்களை உருவாக்கிய சிலகாலத்திலேயே, கர்தினால் ரீஷலியு அவருக்கென ஒரு மெய்காப்பாளர் அணியை உருவாக்கினார்.  \n\nஅரசரின் மெய்க்காப்பாளர்களுக்கு \"'கார்து தியூ கோர்' \"என பெயரிட்டதுபோல், ரீஷலியு அவரது மெய்காப்பாளர்களுக்கு பெயரிடவில்லை, ஏனெனில் அவ்வாறு பெயரிட்டால் அரசரின் மாண்பிற்கு குந்தகம் விளைவிப்பதுபோல் ஆகிவிடும் என்பதால்தான். இதுவே இவ்விரு மசுகெத்திய அணியினருக்கு இடையே பகைமையை உண்டாக ஆரம்பப்புள்ளி ஆகும்.\n\n1642-ல் கர்தினாலின் மறைவுக்குப்பின், அவர்பின் வந்த கர்தினால் மெசாரானிடம் அந்த அணி ஒப்படைக்கப்பட்டது. 1661-ல் மெசாரான் மறைந்தபின், பதினான்காம் லூயி இவ்விரு மசுகெத்திய அணிகளையும், இரு கம்பெனி குதிரைக்காவலர் படைபிரிவுகளாக மறுசீரமைத்தார்.\n\nஅரசரின் மசுகெத்தியர்கள் முதலாம் கம்பெனி ஆகி, சாம்பற் நிற குதிரையில் சவாரி செய்ததால் \"சாம்பற் மசுகெத்தியர்கள்\" (\"mousquetaires gris\") என அழைக்கப்பட்டனர். அதேபோல், கர்தினாலின் மசுகெத்தியர்கள் இரண்டாம் கம்பெனி ஆகி, கருப்பு நிற குதிரையில் சவாரி செய்ததால் \"கருப்பு மசுகெத்தியர்கள்\" (\"mousquetaires noirs\") என அழைக்கப்பட்டனர்.\n\nSection::::சுவீடன்.\nகஸ்டாவஸ் அடால்பசின் இராணுவ சீர்திருத்தங்களால் சுவீடன் படைகள் 17-ஆம் நூற்றாண்டில் பெரும் சக்தியாக உருவானது குறிப்பிடத்தக்கது. \n\nSection::::பிரித்தானியம்.\nபிரித்தானிய பேரரசின், பிரத்தியேக \"ரெட்கோட்\" தான், வரலாற்றின் மாபெரும் பேரரசை உருவாக்கிய பிரித்தானியப் படைகளின் பிரதான பிரிவு. பிரித்தானிய பதாதிகள், ௦.75 குழல்விட்டமுள்ள, லேன்ட் பேட்டர்ன் மசுகெத்து, அல்லது பிரவுன் பெஸ்ஸை கொண்டிருந்தனர். நன்கு தேர்ந்த ரெட்கோட்டினால், நிமிடத்திற்கு நான்கு முறை சுடமுடியும்.\n\n"}
{"id": "320962", "url": "https://ta.wikipedia.org/wiki?curid=320962", "title": "லெனார்ட் வூல்ஃப்", "text": "லெனார்ட் வூல்ஃப்\n\nலெனார்ட் சிட்னி வூல்ஃப் (25 நவம்பர் 1880 - 14 ஆகத்து 1969) ஒரு அரசியல் கோட்பாட்டாளரும், எழுத்தாளரும், பதிப்பாளரும், குடிசார் சேவையாளரும் ஆவார். இவர் எழுத்தாளர் வெர்சீனியா வூல்ஃபின் கணவர். இலங்கையைப் பிரித்தானியர் ஆண்ட காலத்தில் யாழ்ப்பாணம், கண்டி, அம்பாந்தோட்டை ஆகிய இடங்களில் இவர் பணியாற்றியுள்ளார். இலங்கையைக் களமாகக் கொண்டு இவர் பல கதைகளையும், தன்வரலாற்று நூல்களையும் எழுதியுள்ளார்.\n\nSection::::இளமைக் காலம்.\nலெனார்ட் வூல்ஃப் 1880ல் இலண்டனில் பிறந்தார். குடும்பத்தின் பத்துப் பிள்ளைகளில் இவர் மூன்றாமவர். இவரது தந்தையார் சொலமன் ரீசு சிட்னி வூல்ஃப், இவர் ஒரு இராணியின் வழக்கறிஞர். தாயார் மேரி வூல்ஃப் (முன்னர் டி ஜொங்). இவர்கள் யூதக் குடும்பத்தினர். 1892ல் இவரது தந்தையார் இறந்த பின்னர், சசெக்சில் பிரைட்டனுக்கு அருகில் இருந்த ஆர்லிங்டன் இல்லப் பள்ளியில் தங்கிப் படிக்க அனுப்பப்பட்டார். 1894 முதல் 1899 வரை புனித போல் பள்ளியில் படித்தார். 1899ல் உபகாரச் சம்பளம் பெற்று கேம்பிரிட்ச், டிரினிட்டி கல்லூரியில் சேர்ந்தார். 1902ல் இளமாணிப் பட்டம் பெற்ற லெனார்ட் மேலும் ஓராண்டு அங்கே குடிசார் சேவைத் தேர்வுக்காகப் படித்தார்.\n\n1904 அக்டோபரில் இலங்கைக்கு வந்த லெனார்ட் வூல்ஃப், முதலில் யாழ்ப்பாணத்தில் குடிசார் சேவையில் பயிற்சியாளராக (cadet) இணைந்தார். பின்னர் கண்டிக்கு மாற்றப்பட்டார். 1908ல் தென் மாகாணத்தில் உதவி அரசாங்க அதிபராகப் பணியேற்ற வூல்ஃப், அம்பாந்தோட்டை மாவட்ட நிர்வாகத்துக்குப் பொறுப்பாக இருந்தார். 1911 மே மாதத்தில் ஓராண்டு விடுப்புப் பெற்றுக்கொண்டு இங்கிலாந்துக்குத் திரும்பிய வூல்ஃப் 1912ல் பணியை விட்டு விலகினார். அதே ஆண்டில், வெர்சீனியா இசுட்டீபனைத் திருமணம் செய்துகொண்டார். லெனார்ட், வெர்சீனியா இருவரும் புளூம்சுபெரி குழுவில் செல்வாக்குப்பெற்று விளங்கினர்.\n\nSection::::எழுத்துப் பணி.\nதிருமணத்துக்குப் பின்னர் வூல்ஃப் எழுத்துத் துறையில் ஆர்வம் கொண்டார். 1913ல் அவர் தனது முதலாவது புதினமான \"த வில்லேஜ் இன் த ஜங்கிள்\" (காட்டில் உள்ள ஊர்) என்னும் புதினத்தை வெளியிட்டார். இது வூல்ஃப் இலங்கையில் வாழ்ந்த காலத்தை அடிப்படையாகக் கொண்டு எழுதப்பட்டது. இதன் பின்னர் ஏறத்தாழ ஒவ்வொரு இரண்டு ஆண்டுகளுக்கு ஒரு நூலை அவர் வெளியிட்டார்.\n\n1916ல் முதலாம் உலகப் போர்க் காலத்தில் இராணுவத்துக்குக் கட்டாய ஆட்சேர்ப்பு இடம்பெற்றபோது, உடல்நிலை ஏற்றதாக இல்லாததால் இவர் சேவையில் சேர்க்கப்படவில்லை. தொடர்ந்து இவர் அரசியலிலும் சமூகவியலிலும் ஈடுபடத் தொடங்கினார். இவர் தொழிற் கட்சியிலும், சமூகவிய இயக்கமான \"பேபியக் கழகத்திலும்\" (Fabian Society) இணைந்ததுடன், \"நியூ இசுட்டேட்சுமன்\" (New Statesman) என்னும் சஞ்சிகையிலும் ஒழுங்காக எழுதிவரலானார். 1916ல் அமைதியை நிலைநாட்டுவதற்கு அனைத்துலக அமைப்பு ஒன்றின் அவசியத்தை முன்மொழிந்து \"அனைத்துலக அரசு\" (International Government) என்னும் கட்டுரையொன்றை எழுதினார்.\n\nஇவரது மனைவியின் மனநிலை பாதிக்கப்பட்டபோது மனைவியைக் கவனித்துக் கொள்வதற்காகவே தனது நேரத்தில் பெரும்பகுதியை அவர் செலவு செய்தார். 1917ல் லெனார்டும் அவரது மனைவியும் கையால் இயக்கப்படு ஒரு சிறிய அச்சியந்திரம் ஒன்றை வாங்கி ஓகார்த் அச்சகத்தை நிறுவினர். முதலில் அவர்கள் ஒரு கையேடு ஒன்றை அச்சிட்டுத் தாமே கட்டி வெளியிட்டனர். பத்து ஆண்டுகளுக்குள் இது ஒரு முழு அளவிலான பதிப்பகமாக வளர்ந்தது. வெர்சீனி மேல் காதயாவின் புதினங்களும், லெனார்டின் நூல்களும் வெளியிடப்பட்டன. டி. எசு. எலியட்டின் \"த வேஸ்ட் லான்ட்\" இன் முதற்பதிப்பு உட்படப் பல பிற நூல்களும் இங்கிருந்து வெளியாயின. வூல்ஃப் இறக்கும் வரை இப்பதிப்பகத்தின் இயக்குனராக இருந்தார். தொடர்ந்து மோசமான மனநிலையால் பாதிக்கப்பட்ட இவரது மனைவி வெர்சீனியா 1941ல் நீரில் மூழ்கித் தற்கொலை செய்துகொண்டார். இதன் பின்னர் ஏற்கெனவே மணமான ஓவியரான டிரெக்கி பார்சன்சு என்பவர் மேல் காதல் கொண்டிருந்தார்.\n\n1919ல் \"இன்டர்நஷனல் ரிவியூ\"வின் ஆசிரியர் ஆனார். அத்துடன் 1920 தொடக்கம் 1922 வரை \"கொன்டெம்பொரரி ரிவியூ\"வின் அனைத்துலகப் பகுதியின் ஆசிரியராகவும் பணியாற்றினார். 1923 - 1930 காலப் பகுதியில் \"த நேஷன்\" என்னும் வாரமொருமுறை அரசியல் செய்தியிதழின் இலக்கிய ஆசிரியராகவும் விளங்கியதுடன், 1931 முதல் 1959 வரை \"த பொலிட்டிக்கல் குவாட்டர்லி\" என்னும் காலாண்டிதழின் இணை நிறுவனராகவும், ஆசிரியராகவும் பணிபுரிந்தார். சில காலம், தொழிற் கட்சியின் அனைத்துலக மற்றும் குடியேறவாத விடயங்கள் சம்பந்தமாக ஆலோசனைக் குழுக்களின் செயலாளராகவும் இருந்துள்ளார்.\n"}
{"id": "320969", "url": "https://ta.wikipedia.org/wiki?curid=320969", "title": "ஓகார்த் அச்சகம்", "text": "ஓகார்த் அச்சகம்\n\nஓகார்த் அச்சகம் (Hogarth Press) 1917ல் லெனார்ட் வூல்ஃப், வெர்சீனியா வூல்ஃப் ஆகியோரால் நிறுவப்பட்ட ஒரு பிரித்தானிய பதிப்பகம் ஆகும். தொடக்கத்தில் இது ரிச்மன்டில் வூல்ஃப் தம்பதிகள் வாழ்ந்த ஓகார்த் இல்லத்தில் ஒரு கையால் இயக்கும் இயந்திரத்துடன் தொடங்கப்பட்டது. இந்த வீட்டின் பெயரைத் தழுவியே பதிப்பகத்துக்கும் பெயரிடப்பட்டது. வூல்ஃப் தம்பதிகளின் பொழுதுபோக்காகத் தொடங்கப்பட்ட இந்த அச்சகம், உலகப் போர்களுக்கு இடைப்பட்ட காலத்தில் ஒரு வணிக நிறுவனமாக வளர்ச்சியடைந்தது. 1938ல் வெர்சீனியா வூல்ஃப் இந்த நிறுவனத்தில் இருந்து விலகிக்கொள்ளவே, லெனார்ட் வூல்ஃப் யோன் லேமன் என்பவருடன் சேர்ந்து 1646 வரை ஒரு பங்கு நிறுவனமாக நடத்தினார். இதன் பின்னர் இது \"சட்டோ அன்ட் வின்டசு\" நிறுவனத்தின் ஒரு கூட்டு நிறுவனம் ஆனது. தற்போது \"ரன்டம் ஹவுஸ்\" நிறுவனத்தின் ஒரு பகுதியாகிய கிரவுன் பதிப்பகக் குழுமத்தின் அச்சகமாக \"ஓகார்த்\" உள்ளது.\n\nபுளூம்சுபெரி குழு உறுப்பினர்களின் நூல்களை அச்சிட்டதோடு ஓகார்த் அச்சகம், உளப்பகுப்பாய்வியல் ஆக்கங்களை வெளியிடுவதிலும் முன்னணியில் இருந்தது. அத்துடன், பிற மொழி நூல்களின் மொழிபெயர்ப்புகளை, குறிப்பாக உருசிய மொழி ஆக்கங்களை மொழிபெயர்த்து இந்நிறுவனம் வெளியிட்டு வந்தது.\n\nSection::::வரலாறு.\nவூல்ஃப் தம்பதிகள் அச்சிடுவதை ஒரு பொழுதுபோக்காகவே தொடங்கினர். எழுத்து வெர்சீனியாவுக்கு மன அழுத்தத்தைக் கொடுப்பதாக அமையும்போது, அதிலிருந்து விலகியிருக்க அச்சிடுதல் ஒரு வழியாக அமைந்தது. வூல்ஃப் தம்பதிகள் 1917ல் கையால் இயக்கும் அச்சியந்திரம் ஒன்றை 19 பவுனுக்கு (2012ல் 900 பவுனுக்குச் சமம்) வாங்கினர். தாமாகவே அதைப் பயன்படுத்தவும் கற்றுக்கொண்டனர். அவர்கள் வாழ்ந்த \"ஓவார்த் இல்ல\" சாப்பாட்டு அறையில் இந்த இயந்திரத்தை அவர்கள் நிறுவினர். 1917 யூலை மாதத்தில் அவர்களது முதல் நூல் வெளியானது. இச்சிறிய நூலில் லெனார்ட் எழுதிய ஒரு கதையும், வெர்சீனியா எழுதிய ஒரு கதையும் இடம்பெற்றிருந்தது.\n\n1917க்கும், 1946க்கும் இடைப்பட்ட காலத்தில் இப்பதிப்பகத்தில் இருந்து 527 நூல்கள் வெளியாகின.\n\n"}
{"id": "320970", "url": "https://ta.wikipedia.org/wiki?curid=320970", "title": "சிற்பனை முருகன் ஆலயம், வேலணை", "text": "சிற்பனை முருகன் ஆலயம், வேலணை\n\nSection::::அமைவிட சிறப்பு.\nசிற்பனை முருகன் ஆலயம் வேலணையில் ஓர் சிறப்பு வாய்ந்த அமைவிடத்தில் உள்ளது. விமானம் ஒன்றிலிருந்து வேலணையை நோக்கின், அங்கே ஏறத்தாழ ஒரு வட்டப்பாதையில் \"\"வேலணையின் பராக்கிரம சமுத்திரங்கள்\"\" என வர்ணிக்க தோன்றும் பாரிய குளங்கள் இருப்பதையும், அவ் வட்டத்தின் மத்தியில் இவ் ஆலயம் இருப்பதையும் காணமுடியும். ஆம், ஆலயத்தின் தென் கிழக்காக பெருங்குளமும், தென் மேற்கில் வேனாக்குளமும் வடமேற்கில் தெங்கங்குளமும் ஏறத்தாழ வடக்கில் சிலுந்தாவிற்குளமும் நீர் நிலைகளாக ஆலய அமைவிட பிரதேசத்தை அலங்கரிக்கின்றன. வேலணைக் கிராமத்தின் 6ஆம் 7ஆம் வட்டார எல்லைக்கோட்டிலுள்ள சிற்பனைவீதி-தாமோதரர் வீதிசந்தியின் தென்மேற்குக் குடாவில் இவ்வாலயம் உள்ளது. இதைச் சூழவுள்ள பிரதேசம் சிற்பனை என அழைக்கப்படுகின்றது. \n\nSection::::ஆலய பின்புலம்.\nஆலயத்தின் ஆரம்பகாலகட்டம் பெரும்பாலும் சுயசார்பு விவசாயத்தில் தங்கி வாழ்ந்த மக்களைப் பின்புலமாக கொண்டிருந்தது. சுதந்திரத்திற்கு பின்னரான இலவசக்கல்வி, போக்குவரவு. தொடர்புசாதன வசதிகள் போன்றன இம்மக்களின் வருமான வளங்களை பன்முகப்படுத்தி மேம்படுத்த உதவின. தென்னிலங்கையில் சந்தைப்படுத்துவதற்கான புகையிலைச் செய்கை, அதனைத் தொடர்ந்து தாமதமாக வந்த மிளகாய், வெங்காய பயிர் செய்கைகளும், அத்தோடு இப் பகுதிக்கு வெளியேயான வர்த்தக முயற்சிகளும் ஆலய பின்புல மக்களின் வருமானத்தில் மாற்றங்களை கொண்டுவரலாயின. ஆலய வளங்களை உயர்த்தும் முயற்சிகள் அதன் பின்புலத்தின் தன்மைக்கு இசைவானதாக ஒருசமயம் பிடியரிசித் தொண்டை உள்ளடக்கியதாகவும், பின்னர் புகையிலை சேகரிப்பு திட்டம் போன்ற பலவற்றை கொண்டிருந்தன.\n\nSection::::ஆலயத்தின் பிறப்பு.\nஒரு பூசை மடம் பெரிய ஆலயமாக வளர்ந்தது தான் இவ் ஆலயத்தின் சுருங்கிய வரலாறு. ஏறத்தாழ நூற்றெண்பது ஆண்டுகளிற்கு முன் வாழ்ந்தவர் தான் \"கந்தவுடையார்\" என்பவர். \"ஏ செண்டர்\" எனும் மாகாண தலைமையின் கீழ் மணியக்காரர், உடையார், விதானை எனும் இறங்குநிலைப் பதவிகளைக் கொண்ட ஆட்சிக்கட்டமைப்பை உடையது அவர் காலம். அன்று உடையார்,விதானைமார் பதவிகளிற்கு நிலச்சொத்துடைமையும் மக்கள் மத்தியில் செல்வாக்கும் அவசிய தகைமைகளாக கருதப்பட்டன. இத்தகைமைகளில் குறைவற்றிருந்த கந்தவுடையார் பெரும் சைவபக்தனும் கூட. அவர் சிற்பனைப்பகுதியில் அமைந்த பூசைமடத்தில் வேல் ஒன்றைத் தாபனம் செய்து வழிபட்டு வந்தார். இம்மடம் வேற்கோவிலாக மாறி சிற்பனை முருகன் ஆலயமாக பெருவளர்ச்சி பெற்றது.   \n\nSection::::ஆலய தனிச் சிறப்பு.\nசிற்பனை ஆலயம், தீவுப்பகுதியில் கந்தஷட்டியை முன்னிலைப்படுத்தும் தனிச்சிறப்பை உடையது. இவ்வாலயம் அதிகளவில் கந்தஷட்டி விரதகாரர்களால் பூசிக்கப்படுவது. சூரன்போர், தீக்குளிப்பு, திருக்கல்யாணவிழாவும் அதனோடு கூடிய கந்தனின் ஊர் உலாவும் போன்ற நிகழ்வுகள் பக்தர்களை வெகுவாக ஈர்ப்பனவாக இருந்து வருகின்றன.\n\nஆலயம் ஊரின் சமூக அமைப்புக்களைத் தழுவிச் செல்வதோடல்லாமல் அவற்றை வளர்த்து விடுவதும், அவை ஆலயத்தை வளர்த்து விடுவதும் இங்கு அவதானிக்கக்கூடிய இன்னுமொரு சிறப்பாகும்.உதாரணத்திற்கு இன்று தனது சொந்த ஆதனத்தில் கால் பதித்து கம்பீரமாக எழுந்து நிற்கப்போகும் ஸ்ரீ முருகன் சனசமூக நிலையத்தை குறிப்பிடலாம். இந்தநிலையம் 17/07/1957ல் சைவ ஆசானும் அரசியல் விஞ்ஞான பட்டதாரியும் வேலணை மத்திய கல்லூரி ஆரம்பகால ஆசிரிய பெருந்தகையுமான திரு.திருநீலகண்டன் எனும் தூய சிந்தனையாளனால் ஆலய மடப்பள்ளியில் அங்குரார்ப்பணம் செய்துவைக்கப்பட்டது. மடப்பள்ளியில் வளர்ந்த நிலையம் ஆலய நிருவாகத்தின் ஒத்துழைப்புடன் வடக்கு வீதியில் கட்டிடம் அமைத்து தன் செயற்பாடுகளில் சரித்திரம் படைத்ததும் நிலைய நிருவாகிகள் ஆலய மறுமலர்ச்சிக்கு முன்னின்று உழைத்ததும் மறக்கக்கூடிய சரித்திரமன்று.\n\nSection::::ஆலய முகாமைத்துவத்தில் பணி புரிந்தவர்கள்.\nகந்தவுடையார் \n\nசுப்பிரமணிய விதானையார்(விக்கல் விதானை) \n\nதிரு.வைத்தியநாதர் செல்லையா \n\nதிருமதி கார்த்திகேசு இலட்சுமிப்பிள்ளை (பிள்ளைச்சாமி) \n\nதிரு.துரையப்பா பொன்னம்பலம் \n\nதிரு.சோமாஸ்கந்தன் \n\nSection::::புணருத்தான சபை.\n09/06/1984ல் \"சிற்பனை முருகன் ஆலய புணருத்தான சபை\" என்ற அமைப்பை உருவாக்கினார். இச்சபை ஆலயத்தை புனர்நிர்மாணம் செய்து அதன் கும்பாபிஷேக மண்டலாபிஷேக பணிகளை பூர்த்தி செய்வதோடு கலைதற்கான மட்டுப்படுத்தப்பட்ட நோக்கத்தை கொண்டிருந்தது. புதிதாக ஆலய நிருவாக கட்டமைப்பொன்றை உருவாக்கும் பணியிலான இம் முதற்கட்ட வெற்றிக்கான காரணிகள் பல. திரு.சே.க.நாகையா அவர்களின் இராசதந்திர செயற்பாடு, எவரும் சந்தேகப்படமுடியாத நேர்மை, நடுநிலைமை கொண்ட திரு.வை.க.பொன்னம்பலம் அவர்கள் சபையின் தலைமைப் பதவியை ஏற்பதற்கு ஒப்புதல் தந்தமை, தலைமை பொறுப்பை தானே பெறக்கூடிய தகைமையிருந்தும் அதனை எதிர்பாராது திரு.வை.க.பொன்னம்பலம் அவர்களைத் தலைவராக முன்மொழிந்த திரு.வா.அருணகிரி JP அவர்களின் பெருந்தன்மை, ஆலய நிருவாக பொறுப்பிலிருந்து வந்த திரு.வை.செ.சோமாஸ்கந்தன் அவர்கள் தந்த ஒத்துழைப்பு, திரு.தி.பாலசந்திரன், திரு.மு.சண்முகலிங்கம் ஆகியோர் பின்னணியில் நின்று ஆற்றிய அரும்செயற்பாடுகள் ஆகியன வெற்றிக்கான காரணிகளில் முதன்மை பெறுவன.    \n\nஆலயத்தின் உள்வீதி முகப்புக்கொட்டகையின் ஒருபகுதி மட்டும் எஞ்சி இருக்கும் வகையில் ஆலயத்தை புதிதாகவே கட்டியெழுப்பும் நிருமாணப்பணிகளை புணருத்தான சபை கடுகதிப்படுத்தியது. பல இலட்ச ரூபா செலவிலான ஆலய நிருமாண திட்டத்தைத் தயாரித்து அதனைப் பூர்த்தி செய்வதற்கான தெளிவான நிதி சேகரிப்பு திட்டத்தையும் புணருத்தான சபை வகுத்தது. புதிய வடிவமைப்பிலான தரிசன மண்டபம், தெற்குப்பக்க புறவீதியில் நின்று தரிசிக்கவோ அதன் வழி உட்புகவோ வழிசெய்யும் வில்லுவாசல்கள் என புதிய பல அம்சங்கள் திட்டத்தில் அமைந்தன. பதினைந்திற்கு குறையாத நிருமாண அலகுகளை அடியார்கள் தம்தம்  உபயமாக செய்ய முன்வந்தனர். மற்றைய அடியவர்கள் நிதியுதவி வழங்க ஒப்புதல் அளித்தனர். நிருமாணப் பணிகள் 1991ன் நடுப்பகுதியில் பூர்த்தியுற்று ஆலயம் கும்பாபிஷேகம் காணும் வகையில் வேகமாக நகர்த்தப்பட்டன.\n\nSection::::பரிபாலன சபை.\nஒன்றரை வருடகாலம் புனருத்தாரணசபை இயங்கிய நிலையில், பாரிய வளர்ச்சி கண்டு வரும் ஆலயத்தின் எதிர்கால நிருவாகக் கட்டமைப்பு பற்றிய சிந்தனை தலைதூக்கியது. இயங்கிவரும் புனருத்தாரணசபை கலையும் வரை காத்திருக்காமல் எதிர்கால நிருவாகக் கட்டமைப்பிற்கான முயற்சியில் அபிமானிகள் உடனடியாக இறங்கினர். இதன் பயனாக 15/12/1985ல் \"\"சிற்பனை முருகன் ஆலய பரிபாலன சபை\"\" அங்குரார்ப்பணம் செய்யப்பட்டது. ஒருமனதாக நிறைவேற்றப்பட்ட சபை அங்குரார்ப்பண பிரேரணை சரித்திர முக்கியத்துவம் வாய்ந்த ஒன்று. \n\nபல சிறப்பம்சங்களை உள்ளடக்கிய பரிபாலன சபையின் அமைப்பு விதிகள் 29/06/1986ல் அமுலுக்கு வந்தன. முன்னராகவே ஆலயத்துடன் அதிக ஈடுபாடு கொண்டிருந்த அடியார்கள் நிருவாகத்திலிருந்து அந்நியப்படுத்தப்படாத வகையில் நான்கு பிரிவுகளைக் கொண்ட உறுப்புரிமைக்கும், அங்குரார்ப்பண கூட்டத்தில்தெரிவான தலைவர் மட்டும் தம் பதவியில் ஆயுட்காலம் வரை தொடர்வதற்கும், முகாமைத்துவ பொறுப்புக்களை இலகுவாக்கி விரைவுபடுத்தவல்ல துறைசார் ரீதியில் அமைந்த மூன்று உதவி முகாமையாளர் பதவிகளுக்கும், சற்று சிரமமான நிருவாக சபைத் தேர்தல் முறைக்கும், நவீன நிதி முகாமைத்துவத்திற்கும் வழி செய்வதற்கான ஏற்பாடுகளே அமைப்பு விதிகளின் சிறப்பு அம்சங்கள் எனலாம். இவ்வமைப்பு விதிகளின் அமுலாக்கல் மூலம் முன்னர் ஆலய பொறுப்பிலிருந்த திரு.வை.செ.சோமாஸ்கந்தன் அவர்கள் பரிபாலன சபையின் ஆயுட்கால தலைவராக உள்வாங்கப்பட்டார்.\n\nSection::::கும்பாபிஷேகம் பின்தள்ளிப்போதல்.\nதன் முயற்சியில் தளராத புனருத்தாரணசபை, அதன் திட்டத்திற்கமைய 1991 பருவமழைக்கு முன்னராக கும்பாபிஷேகத்தை நடாத்த எடுத்த பணிகளில் முன்னேறியவேளை எதிர்பாராத இராணுவ நகர்வுகளால் ஆலய பிரதேசம் பாரிய உயிர் இழப்புக்களையும் இடம்பெயர்வுகளையும் சந்தித்தது. ஆகஸ்ட் 1990லும், அக்டோபர் 1991லும்இலங்கை இராணுவ நகர்வு காலங்களிலும் அதனை அடுத்து 1998ல் இந்திய இராணுவ நகர்வைச் சந்தித்தும் ஆலயமும் பிரதேச மக்களும் பட்ட துயர் சொல்லிலடங்காது. 1991அனர்த்தத்தின் போது 99% ஆலய பிரதேசம் சூனியமான போதும் நகரமறுத்து சிற்பனையானைச் சிக்கெனப்பிடித்திருந்த பரிபாலன சபைக்காப்பாளருமான ஆலய மூலஸ்தான அர்த்த மண்டப நிதிக்காகத் தன் காணியை விற்று பணம் உதவியவருமான திருமதி குமாரவேலு சிவஞானச்செல்வி, பரிபாலன சபையின் உபதலைவர்களிலொருவருமான ஆசிரியர் திரு பொ.சண்முகநாதன், இவரது சகோதரி ஆசிரியை செல்வி பொ.அன்னபூரணி (இவர் கிராம மக்களின் நகர்வின்பின் இருள்கவ்விய ஆலயத்திற்குத் திருவிளக்கேற்றி வந்தவர்) ஆகிய மூவரதும் உயிர் பிரிந்த செய்தி நீண்ட நாட்களிற்கு பின்னர் தான் உறவினர்களிற்கும் பிறரிற்கும் தெரியவந்தது. இது ஆலய சரித்திரத்தில் தாங்க முடியாத கொடுமை. இச் சூழ்நிலைகள் ஆலய பணிகளனைத்தையும் பின்தள்ள வைத்தன.     \n\nSection::::கும்பாபிஷேக நிறைவேற்றம்.\nபல இழப்புக்கள், நாச வேலைகளைச் சந்தித்த நிலையில் ஏறத்தாழ ஐந்து வருடங்களாக நித்திய பூசைகள் திருவிழாக்கள் ஏதுமின்றி ஆலயம் இருந்தது. இடம்பெயர்விலிருந்து சிறிது சிறிதாக மீண்ட மக்கள் 1996ல் இருந்து ஆலயத்தில் நித்திய பூசையை மட்டும் நடாத்தினர். அடியார்களின் அயராத முயற்சியால் திருத்த வேலைகள் மற்றும் தேவையான பணிகள் மேற்கொள்ளப்பட்டு பல வருடங்களாக ஆவலோடு எதிர்பார்த்த கும்பாபிஷேகம் 16/09/1999ல் நிறைவேறியது. சரித்திரத்தில் நினைக்க முடியாத நெருக்கடியான காலகட்டங்களை கடந்து நிறைவேறிய இந்நிகழ்ச்சியால் அடியார்களின் மனமகிழ்விற்கு அளவே கிடையாது.\n\nஆலய சுற்றாடலில் இருந்த மக்களில் 75வீதத்திற்கு குறையாதோர் இன்னும் இடம்பெயர் நிலையில் உள்ள போதும் ஆலயத்தின் மீதான ஈர்ப்பு விசையால் அவர்களில் ஒருபகுதியினர் தம் தற்காலிக வதிவிடங்களிலிருந்து பயணித்து மாத பூசைகளையோ மகோற்சவ மற்றும் விசேட விழாக்களையோ கும்பாபிஷேகத்தின் பின்னர் நடத்தத் தவறவில்லை. \n\nசோதனைகள் மத்தியில் ஆலயப்பணிகள் தொடரப்பட்டன. அவை முன்னைய கும்பாபிஷேகம் நிறைவேறி ஏறத்தாழ பதினைந்து ஆண்டுகளின் பின் புதிய கும்பாபிசேகத்திற்கு வழிசமைத்தன. அதுவே சிற்பனை முருகன் ஆலய பரிபாலன சபையினரால் 07/06/2015ல் சிறப்புற நடாத்தப்பட்ட இரண்டாயிரமாம் ஆண்டின் முதற் கும்பாபிஷேகம் ஆகும்.இப்பெரு வைபவத்தோடு இன்று ஆலயத்தில் மண்டலாபிஷேக நிகழ்வுகள் தொடர்ந்த வண்ணம் உள்ளன.இவ்வைபவங்களிற்குக் காரணமாக அமைந்த ஆலய பணிகளில் மூலஸ்தான மறுசீரமைப்பு , பலிபீட முற்பகுதியோடு உள்வீதியின் பெரும் பகுதி ரெறாசோ பதிக்கப்படடமை ஆலய அனைத்து கட்டிட பகுதிகளும் வர்ணம் தீட்டி அழகூட்டப்பட்டமை ஆகியன அடங்குகின்றன.   \n<ref>www.velanaiyoor.com </ref  \n"}
{"id": "320972", "url": "https://ta.wikipedia.org/wiki?curid=320972", "title": "எச்.டி.டி.பி 404", "text": "எச்.டி.டி.பி 404\n\nஎச்.டி.டி.பி 404 அல்லது கிடைக்கவில்லை என்பது \"கணினி வலையமைப்பு தகவல் தொடர்பில்\" வரும் பிழை செய்தி இது ஒரு வழக்கமான பதில் குறியீடு ஆகும்.இந்த செய்தி எப்போது வரும் என்றால் இணைய வாடிக்கையாளர் இணைய சர்வரை ஒரு சேவைக்காக  தொடர்புகொள்ளும் போது அந்த சேவை அல்லது இணைய வாடிக்கையாளர் கோரியது கிடைக்கப்பெறவில்லை என்றால் இந்த செய்தி காண்பிக்கப்படும்.\n"}
{"id": "320979", "url": "https://ta.wikipedia.org/wiki?curid=320979", "title": "யாக்கூப் ஆஃப்னர்", "text": "யாக்கூப் ஆஃப்னர்\n\nயாக்கூப் கொட்ஃபிரீட் ஆஃப்னர் (Jacob Gottfried Haafner) (13 மே 1754 - 4 செப்டெம்பர் 1809) ஒரு செருமன் - ஒல்லாந்த பயண எழுத்தாளர் ஆவார். இவர் தென்னாப்பிரிக்கா, இந்தியா, இலங்கை ஆகிய நாடுகளில் தனது பயணங்கள் குறித்து ஐந்து நூல்களை எழுதியுள்ளார். இவர் மேற்கத்தியக் குடியேற்றவாதம், மதம் பரப்பும் நிறுவனங்கள், அடிமை முறை அகியவற்றுக்கு எதிரான கருத்துக்களைக் கொண்டவர். இவர் நெதர்லாந்துக்குத் திரும்பிய பின்னர் குடியேற்றவாதத்துக்கும், மதம் பரப்பும் நிறுவனங்களுக்கும் எதிரான முதல் நூலை எழுதினார். இவர் தமிழ் மொழியை நன்கு அறிந்தவர். அத்துடன், இந்தி, வங்காளி போன்ற மொழிகளிலும், ஓரளவுக்கு சமசுக்கிருதத்திலும் இவருக்குப் பழக்கம் உண்டு.\n\nSection::::இளமைக்காலம்.\nயாக்கூப் ஆஃப்னர் 1754ம் ஆண்டு செருமனியில் உள்ள ஆலெ (Halle) என்னும் இடத்தில் பிறந்தார். இவரது தந்தையார் ஒரு பிரான்சியர். ஒரு வைத்தியர். தாய் ஒரு செருமானியர். யாக்கூப் பிறந்து சில நாட்களின் பின்னர் தந்தையின் தொழில் காரணமாக அவர்களது குடும்பம் எம்ப்டென் என்னும் இடத்துக்குக் குடி பெயர்ந்தது. 1765ல் அவர்கள் அம்சுட்டர்டாமில் குட்டியேறினர். யாக்கூபின் தந்தைக்குத் தொழில் வாய்ப்பு எதிர்பார்த்தபடி அமையாததால், ஒல்லாந்தக் கிழக்கிந்தியக் கம்பனியின் கப்பலில், கப்பல் மருத்துவராகப் பணியேற்றுக் கேப் டவுனுக்குப் பயணமானார். மகன் யாக்கூபையும் அவர் தன்னுடன் அழைத்துச் சென்றார். ஆனால், கப்பல் கேப் டவுனை எட்டுமுன்பே மூத்த ஆஃப்னர் இறந்துவிட்டார். இவர்களது நண்பர்களான ஒரு குடும்பத்தினர் இரண்டு ஆண்டுகள் சிறுவனான யாக்கூபை வளர்த்தனர். அதன் பின்னர் யாக்கூப் தானே உழைத்துக்கொள்ள வேண்டும் என எண்ணிய அவர்கள் 14 வயதே ஆகியிருந்த யாக்கூபை சக்கார்த்தா செல்லவிருந்த ஒரு கப்பலில் வேலைக்குச் சேர்த்துவிட்டனர். சக்கார்த்தாவில் சில காலம் இவர் ஒல்லாந்தக் கிழக்கிந்தியக் கம்பனியின் உயர் அதிகாரி ஒருவரின் பிள்ளைகளுக்குப் பாடம் சொல்லிக்கொடுத்து வந்தார். மீண்டு கேப் டவுனுக்குத் திரும்பிய ஆஃப்னர் அங்கே அடிமை வியாபாரி ஒருவரிடம் வேலைக்குச் சேர்ந்தார். அடிமைகளை நடத்துவது தொடர்பில் ஆஃப்னருக்கு அவரது முதலாளியுடன் அடிக்கடி தகராறு ஏற்படலாயிற்று. இதனால், வேலையை விட்டுவிட்டு 1770ல் மீண்டும் அம்சுட்டர்டாமுக்கே திரும்பினார்.\n\nSection::::இறுதிக் காலம்.\nஅம்சுட்டர்டாமில் குடும்பச் சூழல் சரியாக அமையாததாலும், பயணத்தில் அவருக்கு இருந்த விருப்பும் ஆஃப்னரை மீண்டும் கிழக்கு நோக்கிச் செல்லத் தூண்டியது. 1773ல் கோரமண்டல் கரையின் ஒல்லாந்தரின் தலைமையிடமான நாகபட்டினத்தில் ஒரு உதவிக் கணக்குப் பதிவாளராகச் சேர்ந்தார். ஆறு ஆண்டுகளுக்குப் பின்னர் 1779ல் செயலர்-கணக்குப் பதிவாளர் என்னும் பதவி உயர்வுடன் சத்ராசுப்பட்டினம் என்னும் இடத்துக்கு அனுப்பப்பட்டார். அப்போது ஏற்பட்ட நான்காம் ஆங்கில-ஒல்லாந்தப் போரில் போர்க் கைதியாக ஆங்கிலேயரிடம் பிடிபட்ட ஆஃப்னர் மதராசில் சிறை வைக்கப்பட்டார். 1782ன் இறுதியில் விடுவிக்கப்பட்டர் ஆயினும், ஆங்கில ஆட்சியின் கீழ் மதராசில் இருப்பது பாதுகாப்பாக இருக்கவில்லை. அங்கிருந்து டென்மார்க்கின் ஆளுகைக்குள் இருந்த தரங்கம்பாடிக்குத் தப்பி வந்த அவர், அங்கும் நிலைமை நன்றாக இருக்காத காரணத்தால் அங்கிருந்து தோணியொன்றில் கடலைக் கடந்து அப்போது ஒல்லாந்தரின் ஆட்சியில் இருந்த யாழ்ப்பாணத்தை அடைந்தார். அவரைப் போலவே முன்னர் நாகபட்டினத்தில் இருந்து சிறைப்பட்டுப் பின்னர் தப்பிவந்த பலர் ஏற்கெனவே யாழ்ப்பாணத்தில் இருந்தனர். எனவே அவரது வாழ்க்கை அங்கே சில மாதங்கள் மகிழ்ச்சியாகக் கழிந்தது. பின்னர், பயணம் செய்யும் விருப்புக் காரணமாக சில மாதங்கள் இலங்கையில் காட்டுப் பகுதிகளூடாகக் கால்நடையாகப் பயணத்தில் ஈடுபட்டிருந்தார். 1783ன் இறுதியில் அவர் கல்கத்தாவுக்குச் சென்றார்.\n\nகல்கத்தாவில் இருந்த பிரித்தானிய ஆளுனரிடம் கணக்குப் பதிவாளராகப் பணியில் அமர்ந்தார். 1786ல் ஒரிசாவிலும், கோரமண்டல் கரையிலும் விரிவான பயணம் ஒன்றை மேற்கொண்டார். கடைசியாக இந்தியாவில் இருந்த ஆண்டுகளில் போதிய அளவு பணத்தையும் சேர்க்கக்கூடியதாக இருந்தது. 1787ல் அவர் மீண்டும் ஐரோப்பாவுக்குத் திரும்பினார். அங்கும் சில ஆண்டுகள் விரிவாகச் சுற்றுப்பயணம் செய்த ஆஃப்னர், 1790ல் அம்சுட்டர்டாமுக்கு வந்து அங்கே தங்கினார். அங்கிருந்த காலத்தில் தனது பயண அனுபவங்களை நூல்களாக எழுதினார். இவரது முதல் நூல் 1806ல் வெளியானது.\n\n1809ம் ஆண்டு, இலங்கை பற்றிய தனது நூலை எழுதிக்கொண்டிருந்தபோது, 55 ஆவது வயதில் இதய நோய் காரணமாக ஆஃப்னர் காலமானார்.\n"}
{"id": "320985", "url": "https://ta.wikipedia.org/wiki?curid=320985", "title": "குமந்தாபுரம்", "text": "குமந்தாபுரம்\n\nகுமந்தாபுரம் முன்பு கங்கன் குளம் என அழைக்கப்பட்டு வந்துள்ளது. இங்கு பல சமுதாய மக்கள் வாழ்ந்து வந்தாலும் ஒற்றுமையுடன் வாழ்கின்றனர்.\n\nஇவ்வூர் கடையநல்லூர் அருகே அமைந்துள்ளது.\n\nPin : 627 751\nTaluk : Kadayanallur\nMunicipallity : Kadayanallur 1ST Ward\nDST : Nellai\n\nசுற்றுலாத்தலம்\n\nSection::::மேலும் பல.\nதிராச்சை \nஇவ்வூர் தமிழக அளவில் சுவையான திராச்சையை விவசாயம் செய்கின்றது.\n\nபாசமான பசங்க\nஇது ஒரு இவ்வூரின் இளைஞரணி சங்கம்.இவர்கள் பொது சேவையை மட்டும் வேலையாக செய்கின்றன.\n"}
{"id": "320989", "url": "https://ta.wikipedia.org/wiki?curid=320989", "title": "கிரிஜா வைத்தியநாதன்", "text": "கிரிஜா வைத்தியநாதன்\n\nகிரிஜா வைத்தியநாதன் (பிறப்பு:1 சூலை 1959) இந்தியாவின் தமிழ்நாட்டைச் சேர்ந்தவர். 1981-ஆம் ஆண்டில் இந்திய ஆட்சிப்பணி அதிகாரியான இவர், தமிழ்நாடு அரசு தலைமைச் செயலாளராக பணியாற்றியவர்.\n\nSection::::வாழ்க்கை குறிப்புகள்.\nஇவரது தந்தை ச. வெங்கிடரமணன் இந்திய ரிசர்வ் வங்கியின் ஆளுநராக (1990 - 1992) இருந்தவர்.\n\nஇவர் பிரபல நடிகரும் அரசியல்வாதியுமான எஸ். வி. சேகரின் மைத்துனியாவார்.\n\nSection::::கல்வி.\nஇயற்பியலில் முதுநிலை படிப்பும், நல வாழ்வு பொருளாதாரத்தில் முனைவர் பட்டமும் பெற்றவர்.\n\n1981 ஆம் ஆண்டு இந்திய ஆட்சிப் பணி தேர்வில் பெண்களில் முதல் இடத்தையும், தேர்வுக்குத் தோற்றிய ஒரு லட்சத்துக்கும் மேற்பட்டவர்களில் ஒன்பதாவது இடத்தையும் பெற்றார்.\n\nSection::::அரசுப் பணிகள்.\n2011-இல் சுகாதாரச் செயலராக இருந்த கிரிஜா வைத்தியநாதன், ஏற்கனவே செயல்பாட்டில் இருந்த முதலமைச்சர் காப்பீட்டுத் திட்டத்தை புதிதாக வடிவமைத்தவர். \nமேலும் தமிழ்நாட்டின் நிதித்துறை, பள்ளிக் கல்வித் துறை, நில நிர்வாகத் துறை, சுகாதாரத்துறை, வேளாண்மைத் துறைகளில் பணியாற்றியவர்.\n\n2016-இல் கூடுதல் தலைமைச் செயலாளராக பதவி வகித்து வந்த கிரிஜா வைத்தியநாதன், நில நிர்வாகம் மற்றும் வருவாய் துறை ஆணையராகவும் பொறுப்பு வகித்து வந்தார்.\n\nSection::::தலைமைச் செயலர் பதவியில்.\nதமிழ்நாடு அரசின் தலைமைச் செயலராக 22 டிசம்பர் 2016 அன்று தமிழக ஆளுநரால் கிரிஜா வைத்தியநாதன் நியமிக்கப்பட்டு , 2019 வரை அப்பதவியயை வகித்தார் .நிர்வாக சீர்திருத்தம், கண்காணிப்பு ஆணையர் ஆகிய பதவிகள் கூடுதல் பொறுப்பாக வழங்கப்பட்டன.\n\nஇவர் தமிழ் நாட்டின் 45 ஆவது தலைமைச் செயலராவார் என்பதுடன் நான்காவது பெண் தலைமைச் செயலருமாவார். இதற்கு முன்னர் லட்சுமி பிரானேஷ், எஸ். மாலதி, ஷீலா பாலகிருஷ்ணன் ஆகிய பெண்கள் தலைமைச் செயலர்களாகப் பணியாற்றியுள்ளனர்.\n\nSection::::மேற்கோள்கள்.\n \n"}
{"id": "321002", "url": "https://ta.wikipedia.org/wiki?curid=321002", "title": "யாழ்ப்பாணம் (வானூர்தி)", "text": "யாழ்ப்பாணம் (வானூர்தி)\n\nயாழ்ப்பாணம் (\"The Jaffna\") (சேவைப் பெயர் மலயா இல.11 (சண்டை வானூர்தி) 'யாழ்ப்பாணம்'; \"MALAYA No. 11 (Fighter) \"The Jaffna\"\") என்பது அரச வானூர்தி தொழிற்சாலையினால் வடிவமைத்து, உற்பத்தி செய்யப்பட்ட எப்.இ. 2பி (\"Farman Experimental 2\") வகையைச் சார்ந்த வானூர்தி ஆகும். இது சண்டை, உளவு, குண்டு வீச்சு (பகல், இரவு நேரக் குணடு வீச்சு) ஆகிய செயற்பாடுகளைச் செய்ய வல்லது. இந்த வானூர்தி 22 திசம்பர் 1915 அன்று மலேசியாவில் இருந்த இலங்கை யாழ்ப்பாணத் தமிழர்களால், முதலாம் உலகப் போரில் பங்குபற்றிய பிரித்தானிய இராச்சியத்திற்கு அன்பளிப்பாக வழங்கப்பட்டது. இது அரச பறப்பு படைப்பிரிவின் எப்.இ. 2பி வகை வானூர்திகளைக் கொண்டிருந்த 25 ஆம் படைப்பிரிவில் சேர்க்கப்பட்டது. \n\nஇலங்கையில் நகர்களில் ஒன்றான யாழ்ப்பாணம் என்ற பெயரில் அமைந்த இவ்வானூர்தி மலேசிய வாழ் யாழ்ப்பாணத் தமிழர்களால் தங்கள் பிரித்தானிய அரசுடனான விசுவாசத்தையும் நேச நாடுகளின் முதலாம் உலகப் போருக்கு ஆதரவளிப்பதையும் நோக்கமாகக் கொண்டு அன்பளிப்புச் செய்யப்பட்டது. அத்துடன் இது இலங்கையர்களின் வானூர்தி பறப்பியலில் முன்பு கொண்டிருந்த ஆர்வமாகவும் விமர்சகர்களால் கருதப்படுகிறது.\n"}
{"id": "321005", "url": "https://ta.wikipedia.org/wiki?curid=321005", "title": "நவரை வாழை", "text": "நவரை வாழை\n\nநவரை (\"Latundan banana\")இது வாழை இனத்தில் மரத்திலேயே பழுக்கும் கலப்பினமாக பயிரிடும் தாவர வகையாகும். இவை தென்கிழக்காசியாவில் அமைந்துள்ள பிலிப்பீன்சு நாட்டில் பயிரிடப்படுகிறது. இவற்றின் தொடர்புடைய இனங்கள் சபா வாழை (Saba banana), லகடான் வாழை (Lakatan banana) போன்றவையாகும். \n\nSection::::விளக்கம்.\nஇவ்வகையான வாழைகள் பொதுவாக 10 முதல் 13 அடிகள் வளரும் தன்மை கொண்டவையாக உள்ளது. இத்தாவர வளர்ச்சிக்கு சூரிய ஒளியும், நிழலும் தேவைப்படுகிறது. இவ்வாழையின் பூக்கள் மஞ்சள், ஊதா, அல்லது ஐவரி கலந்து காணப்படுகிறது. இதன் பழங்கள் மஞ்சள் நிறத்தில் பழுக்கும் போது இதன் தோல் பகுதி வெடித்தும் காணப்படுகிறது. இவை வணிக ரீதியாக பயிரிடப்படும் வாழையைவிட குறைவாகவே பயிரிடப்படுகிறது. இவற்றின் பழத்தின் சுவை அமிலம் கலந்த ஆப்பிள் போன்று இருக்கும். \n\nSection::::உபயோகம்.\nஇவை பிலிபைன்சு நாட்டின் சுவையான உணவு தயாரிக்க இதன் பழம் பயன்படுகிறது. மேலும் இவை அலங்காரத் தாவரமாகவும் வளர்க்கப்படுகிறது.\n\n"}
{"id": "321007", "url": "https://ta.wikipedia.org/wiki?curid=321007", "title": "அஜித் ஜோகி", "text": "அஜித் ஜோகி\n\nஅஜித் பிரமோத் குமார் ஜோகி (Ajit Pramod Kumar Jogi) (பிறப்பு: 29 ஏப்ரல் 1946), இந்தியாவின் பிலாஸ்பூரில் பிறந்தவர். 2000-ஆம் ஆண்டில் உருவான சத்தீஸ்கர் மாநிலத்தின் இந்திய தேசிய காங்கிரசு கட்சியின் முதலாவது முதலமைச்சராக நவம்பர் 2000 முதல் டிசம்பர் 2003 முடிய மூன்றாண்டுகள் பதவி வகித்தவர்.\n\nSection::::கல்வி & அரசுப் பணி.\nபோபால் மௌலானா ஆசாத் தொழில் நுட்ப கல்லூரியில் படித்து பின்னர் இந்திய ஆட்சிப் பணிக்கு தேர்வு செய்யப்பட்டவர்.\nஇந்தூர் மாவட்ட ஆட்சியராக 1981 முதல் 1985 முடிய பணிபுரிந்தவர்.\n\n\nSection::::புதிய கட்சி.\nகாங்கிரஸ் கட்சியிலிருந்து வெளியேற்றப்பட்ட அஜித் ஜோகி, சூன் 2016-இல் சத்தீஸ்கர் ஜனதா காங்கிரஸ் கட்சியை நிறுவினார்.\n"}
{"id": "321008", "url": "https://ta.wikipedia.org/wiki?curid=321008", "title": "காட்டுச் சாதிக்காய்", "text": "காட்டுச் சாதிக்காய்\n\nகாட்டுச் சாதிக்காய் (\"MYRISTICA DACTYLOIDES\") இது மைரிசுடிசு (Myristicaceae) குடும்பத்தைச் சார்ந்த பூக்கும் தாவர இனம் ஆகும். இவை இலங்கை காடுகளில் வளரும் ஓரிட வாழ்வியாக உள்ளது.\n\n"}
{"id": "321009", "url": "https://ta.wikipedia.org/wiki?curid=321009", "title": "மரபு வியட்நாமிய இசைக் கருவிகள்", "text": "மரபு வியட்நாமிய இசைக் கருவிகள்\n\nமரபு வியட்நாமிய இசைக் கருவிகள் \"(Traditional Vietnamese musical instruments)\" மரபு, செவ்வியல் வியட்நாமிய இசையில் பயன்படும் இசைக் கருவிகள் ஆகும். இவற்றில் பல்வேறு நரம்பு (நாண்), காற்று, தட்டு இசைக் கருவிகள் அடங்கும். இவை வியட்நாமின் பெரும்பான்மை கின் இனக்குழு மக்களாலும் சிறுபான்மை இனக்குழு மக்ககளாலும் பயன்படுத்தப்படுகின்றன.\n\n\n\n\n\n\n\n\n\n\n\n\n\n"}
{"id": "321023", "url": "https://ta.wikipedia.org/wiki?curid=321023", "title": "இந்திய 2000 ரூபாய் தாள்", "text": "இந்திய 2000 ரூபாய் தாள்\n\nஇந்திய ₹2000 பணத்தாள் இந்திய ரிசர்வ் வங்கியால் நவம்பர் 08 ஆம் திகதி 2016 ஆம் ஆண்டு வெளியிடப்பட்ட ரூபாய் இரண்டாயிரம் மதிப்புடைய பணத்தாள் ஆகும். இந்திய அரசாங்கம் நவம்பர் 08 ஆம் திகதி 2016 ஆம் ஆண்டு இரவிலிருந்து கருப்பு பண புழக்கத்தை முடக்கும் பொருட்டு செல்லாது என்று அறிவித்தது. ஆனால் ,₹500 மற்றும் ₹2000 ஆகியவற்றின் புதுவடிவ நோட்டுக்கள் 11 ஆம் திகதி நவம்பர் 2016 அன்று வங்கிகளில் கிடைக்கும் என்று அறிவித்தது.\n"}
{"id": "321024", "url": "https://ta.wikipedia.org/wiki?curid=321024", "title": "நெட்ஸ் 107", "text": "நெட்ஸ் 107\n\nநெட்ஸ் 107 (\"Netz 107\") என்பது இசுரேலிய வான்படையின் ஒரு எப்-16 சண்டை வானூர்தியாகும். 107 இலக்கத்தைக் கொண்ட \"நெட்ஸ் 107\" ஒப்பேரா நடவடிக்கையில் பங்கு பற்றியது. ஒப்பேரா நடவடிக்கையில் குண்டு வீச்சு உட்பட, பின்னர் 6.5 எதிரி விமானங்களைச் சுட்டு வீழ்த்தியது. ஒரு எப்-16 வானூர்தி அதிகம் சுட்டு வீழ்த்திய எண்ணிக்கையான 6.5 விமானங்கள் என்ற சாதனையை இது கொண்டுள்ளது.\n\n"}
{"id": "321036", "url": "https://ta.wikipedia.org/wiki?curid=321036", "title": "ஜார்கண்ட் முதலமைச்சர்கள் பட்டியல்", "text": "ஜார்கண்ட் முதலமைச்சர்கள் பட்டியல்\n\nஜார்கண்ட் முதலமைச்சர்கள் பட்டியல், இந்தியாவின், பீகார் மாநிலத்தின் மலைப்பாங்கான தெற்குப் பகுதியை பிரித்து 2000 ஆம் ஆண்டில் ஜார்கண்ட் மாநிலம் உருவானது.\n\nஜார்கண்ட் மாநிலத்தின் முதலாவது முதலமைச்சராக 2000 ஆம் ஆண்டில் பாரதிய ஜனதா கட்சியின் பாபுலால் மராண்டி என்பவர் பதவி வகித்தார். \n\nSection::::ஜார்கண்ட் மாநில முதலமைச்சர்கள்.\nஜார்கண்ட் மாநில முதலமைச்சர்களாக சிபு சோரன் மூன்று முறையும், அருச்சுன் முண்டா இரண்டு முறையும் பதவி வகித்தனர்.\n\n"}
{"id": "321066", "url": "https://ta.wikipedia.org/wiki?curid=321066", "title": "கேம்பிரிச்சு ஆங்கிலம்: ஆரம்ப ஆங்கிலத் தேர்வு", "text": "கேம்பிரிச்சு ஆங்கிலம்: ஆரம்ப ஆங்கிலத் தேர்வு\n\nகேம்பிரிச்சு ஆங்கிலம்: ஆரம்ப ஆங்கிலத் தேர்வு (\"Cambridge English: Key English Test (KET)\") என்பது கேம்பிரிச்சு ஆங்கில மொழி மதிப்பீடு வழங்கும் ஆங்கில மொழித் தேர்வு ஆகும். கேம்பிரிச்சு ஆங்கிலம்: ஆரம்ப ஆங்கிலத் தேர்வு எளிமையான சூழ்நிலைகளில் ஆங்கிலத்தில் தொடர்பாடல் கொள்வதற்கு ஏற்ற ஓரு அடிப்படை அளவு தரமாகவுள்ளது.\n\nகேம்பிரிச்சு ஆங்கிலம்: ஆரம்ப ஆங்கிலத் தேர்வு இரு வகையான தேர்வுகளைக் கொண்டுள்ளது. அவற்றில் ஒன்று வயது வந்தவர்களுக்கும், மற்றது பாடசாலை மாணாக்கருக்குமானது. இரு தேர்வுகளும் ஒரே அளவு தரத்தைக் கொண்டுள்ளதுடன், ஒரே தேர்வு அமைப்பினைக் (3 தேர்வுத் தாள்கள்) கொண்டுள்ளது. பாடசாலை மாணாக்கருக்கான தேர்வு பாடசாலை ஆர்வம், அனுபவம் ஆகியவற்றைக் கருத்திற் கொண்டு அமைக்கப்பட்டுள்ளது.\n\n\n"}
{"id": "321067", "url": "https://ta.wikipedia.org/wiki?curid=321067", "title": "9–மெத்திலீன்–புளோரீன்", "text": "9–மெத்திலீன்–புளோரீன்\n\n9-மெத்திலீன்-புளோரீன் (\"9-Methylene-fluorene\") என்பது CH என்ற மூலக்கூறு வாய்பாடு கொண்ட ஒரு பல்வளைய அரோமாட்டிக் ஐதரோ கார்பன் ஆகும். இச்சேர்மம் டைபென்சோஃபல்வீன் என்ற பெயராலும் அழைக்கப்படுகிறது.\n\nSection::::பண்புகள்.\nபுளோரினைல்மெத்திலாக்சிகார்பனைல் குளோரைடு பிளவு வினையில் ஒரு இடைநிலை விளைபொருளாக இச்சேர்மம் தோன்றுகிறது. 1-1-டைபீனைலெத்திலீன் சேர்மத்தினை ஒத்த சேர்மமாக டைபென்சோஃபல்வீன் உள்ளது. பலபடியாக்கல் வினையின்போது டைபென்சோஃபல்வின் π-அடுக்கு பலபடியை உருவாக்குகிறது.\n"}
{"id": "321072", "url": "https://ta.wikipedia.org/wiki?curid=321072", "title": "தாமரைப்பூண்டி", "text": "தாமரைப்பூண்டி\n\nதாமரைப்பூண்டி என்பது அரியலூர் மாவட்டத்தில் செந்துறை வட்டத்தில் அமைந்துள்ள ஓர் ஊராகும். இது மணக்குடையான் ஊராட்சிக்கு உட்பட்ட கிராமமாகும். இவ்வூரில் சோழர்காலத்தைச் சார்ந்த சிவன் கோவில் ஒன்று உள்ளது. பழமையான ஐயனார் கோவிலும் இவ்வூரில் உள்ளது. அந்த ஐயனார் கோவிலில் உள்ள மண்குதிரை நூற்றாண்டு பழமை வாய்ந்தது. அது சுடுமண் குதிரையாகக் காணப்படுகின்றது.\n"}
{"id": "321084", "url": "https://ta.wikipedia.org/wiki?curid=321084", "title": "தெம்னே மக்கள்", "text": "தெம்னே மக்கள்\n\nதெம்னே மக்கள் மேற்கு ஆப்பிரிக்காவில் வாழும் ஒரு இனக்குழுவினர். இவர்களை திமே\", தெமென்\", திம்னி, திம்மனி ஆகிய பெயர்களாலும் அழைப்பதுண்டு. இவர்கள் பெரும்பாலும், சியேரா லியோனியின் வடமேற்கு, நடுப் பகுதிகளிலும், தேசியத் தலைநகரமான பிரீடவுனிலும் வாழ்கின்றனர். கினியாவிலும் சில தெம்னேக்கள் வாழ்கின்றனர். சியேரா லியோனியின் மக்கள்தொகையின் 35%க் கொண்ட தெம்னே மக்களே அந்நாட்டின் மிகப்பெரிய இனக்குழு. 31% ஆன மென்டே மக்கள் இவர்களுக்கு அடுத்த பெரிய இனக்குழு. தெம்னே மக்கள் பேசும் மொழியும் தெம்னே என்றே அழைக்கப்படுகிறது. இது நைகர்-கொங்கோ மொழிகளின் மெல் கிளையைச் சேர்ந்தது.\n\nதெம்னே மக்கள் கினியாவில் உள்ள புட்டா சலான் என்னும் பகுதியில் தோன்றியிருக்கலாம் எனக் கருதப்படுகிறது. 15ம் நூற்றாண்டில் புலானி ஆக்கிரமிப்புகளில் இருந்து தப்புவதற்காக இவர்கள் தெற்கு நோக்கி இடம் பெயர்ந்து சியேரா லியோனியின் பகுதியாகிய கொலந்தே ஆற்றுக்கும், ரோக்கெல் ஆற்றுக்கும் இடைப்பட்ட பகுதியில் குடியேறினர். இவர்களது மரபுவழிச் சமயம் போரோ, போன்டோ என்பன. முசுலிம் வணிகர்களூடாக இசுலாம் சியேரா லியோனிக்கு அறிமுகமானது. காலப்போக்கில் பெரும்பாலான தெம்னேக்கள் இசுலாத்துக்கு மதம் மாறினர். குடியேற்றவாதக் காலத்தில் சிலர் கிறித்தவரானார்கள். சிலர் தொடர்ந்தும் தமது மரபுவழிச் சமயத்தையே கைக்கொண்டு வருகின்றனர்.\n\nமரபுவழியாக தெம்னேக்கள் வேளாண்மை செய்பவர்கள். இவர்கள் அரிசி, மரவள்ளிக்கிழங்கு, வரகு, கோலா விதை போன்றவற்றைப் பயிர் செய்கின்றனர். நிலக்கடலையும், புகையிலையும் அவர்களுடைய காசுப் பயிர்கள். சில தெம்னேக்கள் மீன்பிடிப்பவர்களாகவும், கைப்பணியாளர்களாகவும், வணிகர்களாகவும் உள்ளனர். தெம்னே ஒரு தந்தைவழிச் சமூகம். பரவலாக்கிய அரசியல் தன்மையுடன் கூடிய இச்சமூகம், அகமண உறவைக் கடைப்பிடிக்கும் படிநிலை அமைப்புக்கொண்டது. கீழ் சகாரா ஊடாக அத்திலாந்திக் பகுதியில் இருந்த ஐரோப்பியக் குடியேற்றங்களுக்குக் கொண்டு செல்வதற்காக இடம் பெற்ற அடிமை வணிகத்தினால் பாதிக்கப்பட்ட இனக்குழுக்களில் தெம்னேக்களும் அடங்குவர்.\n"}
{"id": "321091", "url": "https://ta.wikipedia.org/wiki?curid=321091", "title": "போரோ", "text": "போரோ\n\nபோரோ (Poro), புர்ரா அல்லது புர்ரோ என்பது சியேரா லியோனி, லைபீரியா, கினியா, ஐவரி கோஸ்ட் ஆகிய நாடுகளில் வழக்கில் உள்ள ஒரு ஆண்களின் இரகசிய சமுதாயம் ஆகும். இது மாண்டே மக்களால் அறிமுகப்படுத்தப்பட்டது. சில சமயங்களில் இது வேட்டைச் சமுதாயம் எனவும் அழைக்கப்படுவதுண்டு. ஆண்கள் மட்டுமே இதன் உறுப்பினர்களாக ஏற்கப்படுகின்றனர். \n\nSection::::அமைப்பு.\nகிபி 1000 அளவில் இப்பகுதிகளுக்குப் புதிதாக வந்த மாண்டே மக்கள் அறிமுகப்படுத்திய பண்பாட்டின் ஒரு பகுதியே போரோ. போரோவுடன் தொடர்புடைய இரண்டு சமுதாயங்கள் சியேரா லியோனியில் உள்ளன. இவை யஸ்சி, சாண்டே என்பன. முதலாவது பொதுவாகப் பெண்களுக்கு உரியது எனினும், சில சடங்குகளுக்குப் போரோக்களும் அநுமதிக்கப்படுவர். சாண்டே சமுதாயம் பெண்களுக்கு மட்டும் உரியது. லைபீரியாவில் போரோவுக்குச் சமமான பெண்கள் சமுதாயம் சாண்டே ஆகும். யஸ்சியில் உறுப்பினரான எல்லாப் பெண்களும் சாண்டேயிலும் இருப்பர். \n\nமேற்படி மூன்று சமுதாயங்களிலும், போரோவே முக்கியமானது. எல்லாத் தாயக மக்களும் இதன் விதிகளுக்கு அடங்கி நடக்க வேண்டியவர்கள். இது முதன்மையாக ஒரு தந்தைவழிச் சமூகத்துக்கு அடையாளமாக விளங்குகிறது. இதில் குழந்தைகளும் தற்காலிகமாக ஏற்றுக்கொள்ளப்படுகின்றனர். இவர்களுக்கான சடங்கு அவர்களைப் போரோ பற்றைக்குள் எடுத்துச் சென்று திரும்பக் கொண்டுவருவதை உள்ளடக்குகிறது.\n\nபோரோவில் மதம்சார் அம்சங்களும், குடிசார் அம்சங்களும் அடங்கியுள்ளன. சிறுவர்கள் வயது வந்ததும் ஒரு சடங்குடன் இச் சமுதாயத்துள் ஏற்கப்படுவது மதம் சார்பானது. போரோ சமுதாயம் ஒரு வகையான உள்ளூர் ஆட்சி அமைப்பாகத் தொழிற்படுகிறது. விதிகளை உருவாக்குவதும், போர், அமைதி முதலியன குறித்து முடிவெடுப்பதும் இந்த அமைப்பே.\n"}
{"id": "321096", "url": "https://ta.wikipedia.org/wiki?curid=321096", "title": "ஈச்சமொட்டை", "text": "ஈச்சமொட்டை\n\nயாழ் புறநகர்ப் பகுதியில் அமைந்துள்ள பல ஊர்களில் ஈச்சமொட்டையும் ஒன்றாகும்.இவ்வூரானது ஈச்சமோட்டை எனவும் அழைக்கப்படுவதுண்டு. இவ்வூரானது யாழ் நகரிலிருந்து ஏறத்தாழ 5 கிலோமீற்றர்கள் தொலைவில் அமைந்துள்ளது. இவ்வூரானது யாழ் நகரை அண்மித்துக் காணப்படுவதனாலும் இதனைச் சூழவுள்ள பிரதேசங்கள் அபிவிருத்தி அடைந்ததன் காரணமாகவும் இவ்வூரும் பிரதேச ரீதியில் அபிவிருத்தி அடைந்து காணப்படுகின்றது. சுண்டிக்குளி, கொய்யாத்தோட்டம், கொழும்புத்துறை,பாசையூர் போன்ற ஊர்களுக்கு மத்தியில் இவ்வூரானது அமைந்து காணப்படுகிறது.\n\nSection::::பௌதீக அம்சங்கள்.\nSection::::தரைத்தோற்றம்.\nஇப்பிரதேசத்தின் தரைத்தோற்றத்தை அவதானிக்கும் போது இப்பிரதேசத்தின் மேற்கு பகுதியில் ஏறத்தாழ 1.5 கிலோமீற்றர்கள் தொலைவில் கடல் காணப்படுவதால் இப்பிரதேசத்தின் தரைத்தோற்றம் மணல் நிறைந்த பிரதேசங்களாகக் காணப்படுவதுடன் ஆங்காங்கே வண்டல் நிறைந்த களிமண்ணைக்கொண்ட பிரதேசமாகவும் காணப்படுகின்றது. இலங்கையில் காணப்படும் 3 பிரதான தரைத்தோற்ற வேறுபாடுகளில் ஒன்றான கரையோரச் சமவெளியிலே இப்பிரதேசம் அமைந்து காணப்படுவது இப்பிரதேச தரைத்தோற்றத்தை இலகுவாக பிரதிபலிக்கின்றது.\n\nSection::::நீர் வளம்.\nஒரு பிரதேசத்தின் அபிவிருத்தியை தீர்மானிக்கும் முக்கியமானதொரு வளமாக நீர் வளம் காணப்படுகிறது. அந்த வகையில் இப்பிரதேசத்தின் நீர் வளத்தை எடுத்து நோக்குமானால் இப்பிரதேசம் கடற்கரையை அண்மித்த பிரதேசமாகக் காணப்படுவதால் உவர் தன்மை கொண்ட நீர் இப்பிரதேசம் முழுவதும் காணப்படுகிறது. இப்பிரதேச வாழ் மக்கள் தங்கள் குடிநீர்த் தேவைக்காக இப்பிரதேசத்தில் பொருத்தப்பட்டுள்ள குடிநீர்குளாய்களைப் பயன்படுத்துகின்றனர், ஏனைய தேவைகளுக்காக தங்கள் வீடுகளின் கிணற்றிலுள்ள உள்ள உவர் நீரைப் பயன்படுத்துகின்றனர். ஆண்டு முழுவதும் இப்பிரதேசத்திலுள்ள கிணறுகளில் நீர் மட்டம் குறையாத தன்மை காணப்படுகிறது, இதற்குக் காரணம் இப்பிரதேசத்திற்கு அண்மையில் கடற்கரை காணப்படுவதேயாகும்.\n\nSection::::மண் வளம்.\nஇப்பிரதேசமானது கடற்கரையை அண்மித்த பிரதேசமாகக்காணப்படுவதனால் இப்பிரதேசம் மணல் சூழ்ந்த பகுதியாகக் காணப்படுகிறது. ஆனால் இப்பிரதேசம் முழுவதும் மணலால் சூழப்பட்டதாகக் காணப்படாமல் ஆங்காங்கே சில பகுதிகளில் வளமான மண்ணைக் கொண்ட பகுதியாகவும் காணப்படுகிறது. இம்மண்ணானது இயற்கையாகவோ அல்லது மனித செயற்பாடுகளின் விளைவாகவோ இப்பகுதியில் உருவாகியிருக்கலாம்.\n\nSection::::காலநிலை.\nஇலங்கையானது அயனக்காலநிலை வலயத்தினுள் அமைந்துள்ளதனால் இப்பிரதேசமானது அக்காலநிலைக்குள் உள்ளடங்குகின்றது, மேலும் இப்பிரதேசம் இலங்கையின் வடக்குப்பகுதியில் அமைந்துள்ளமையினால் வடகீழ்ப்பருவக்காற்றுக் காலநிலை இங்கு செல்வாக்குச் செலுத்துகின்றது. இக்காலநிலை மூலமே இப்பிரதேசத்திற்கு மழைவீழ்ச்சி கிடைக்கின்றது.\n\nSection::::பண்பாட்டு அம்சங்கள்.\nSection::::வீதிகள்.\nஇப்பிரதேசம் போக்குவரத்தில் நல்லதொரு அபிவிருத்தியினைக் கண்டுள்ளது. இப்பிரதேசமானது ஒரேயொரு பிரதான வீதியை மட்டும் கொண்டுள்ளதோடு ஏனைய வீதிகள் அனைத்தும் அதிலிருந்து உட்செல்லும் சிறு வீதிகளாகக் காணப்படுகின்றன. இவ்வீதியானது பழைய பூங்கா வீதி, பூங்கன்குளம் வீதி என்பவற்றிக்கிடையில் அமைந்துள்ளதால் இப்பிரதேசத்திலுள்ள மக்களும் இப்பிரதேசத்தைச் சூழவுள்ள மக்களும் இப்பிரதேச பிரதான வீதியூடாகவே தமது போக்குவரத்தை மேற்கொள்கின்றனர். 2011ம் ஆண்டுக்கு முற்பட்ட காலப்பகுதியில் தார் வீதியாகக் காணப்பட்ட இவ்வீதி அதற்கு பிற்பட்ட காலத்தில் காபெட் இடப்பட்ட வீதியாக மாற்றப்பட்டதன் காரணமாக இவ்வீதியின் பயன்பாடு மேலும் அதிகரித்துள்ளது.\n\nSection::::குடியிருப்புக்கள்.\nஈச்சமொட்டைப் பிரதேசமானது யாழ் நகருக்கு அண்மையில் அமைந்துள்ளதனால் இப்பிரதேசத்தில் அதிகமான மக்கள் வாழ்கின்றமை பிரதான காரணமாக விளங்குகிறது. இப்பிரதேசத்திலும் இதனைச்சூழவுள்ள பிரதேசத்திலும் அடிப்படைத் தேவைகளைப் பூர்த்தி செய்யக்கூடிய அனைத்து வசதிகளும் காணப்படுவதால் இப்பகுதியில் மக்கள் அதிகம் செறிந்து வாழ்கின்றனர். இப்பிரதேசத்திலுள்ள பிரதான வீதியின் இருமருங்கிலும் அதிகமான குடியிருப்புக்கள் காணப்படுகின்றன. யாழ்பெரு நகரில் மருத்துவசுகாதார.போக்குவரத்து,தொடர்பாடல் போன்ற அடிப்படை வசதிகள் விருத்தியுற்ற நிலையில் காணப்படுவதினால் மக்கள் தமது வாழிடத்தை அதற்கு அண்மித்த பிரதேசமாகிய இப்பிரதேசத்தைத் தெரிவு செய்து வாழ்ந்து வருகின்றனர். இப்பிரதேசத்தை அண்மித்த பிரதேசமான சுண்டிக்குளியில் யாழ் நகரின் பிரதான பாடசாலைகளான யாழ் பரி யோவான் கல்லூரி, சுண்டிக்குளி மகளிர் கல்லூரி போன்றன காணப்படுவதனால் இப்பிரதேசத்திலுள்ள அதிகமான மாணவர்கள் இப்பாடசாலைகளிலே கல்வி கற்கின்றனர். மேலும் யாழ் பிரதேச செயலகம், இலங்கை மின்சார சபை,யாழ்ப்பாணம் போன்ற நிர்வாக நிலையங்கள் அமைந்துள்ளதனால் தமது தேவைகளை இலகுவில் பூர்த்தி செய்யக்கூடிய தன்மை காணப்படுவதனால் இப்பிரதேசத்தை மக்கள் அதிகம் விரும்புகின்றனர், இதனால் அதிகமான குடியிருப்புக்களைக் கொண்ட பிரதேசமாக அப்பிரதேசம் காணப்படுகின்றது\n\nSection::::சனசமூக நிலையம்.\nஇப்பிரதேசத்தில் காணப்படும் சமூக தொடர்புடைய நிலையங்களில் ஈச்சமொட்டை சனசமூக நிலையம் காணப்படுகிறது. இச்சனசமூக நிலையமானது மக்களுடன் மிகவும் நெருங்கிய தொடர்புடையதாகக் காணப்படுகிறது. மாதாந்த அங்கத்தவர் கூட்டம் கூடுதல், பிரதேச மக்களின் வாசிப்புப் பழக்கத்தை ஊக்குவிப்பதற்காக நாள் தோறும் பத்திரிக்கைகளைக் காட்சிப்படுத்துதல், வருடாந்த விளையாட்டப் போட்டிகளை நடாத்துதல், வறிய மக்களுக்கான உதவித்திட்டங்களை அரச நிறுவனங்களுடன் இணைந்து நடாத்துதல் போன்ற பல செயற்பாடுகளை மேற்கொள்கின்றது.\n\nSection::::வழிபாட்டுத்தலங்கள்.\nஇப்பிரதேசத்தில் வாழ்கின்ற மக்கள் இந்து, கிறிஸ்தவம் போன்ற மதங்களைச் சேர்ந்தவர்களாகக் காணப்படுகின்றனர். இப்பிரதேசத்திலுள்ள வழிபாட்டுத்தலங்களை நோக்கும் போது இங்கு இந்து ஆலயமாகிய ஈச்சமொட்டை ஞான வைரவர் ஆலயம் காணப்படுகின்றது.\nஇவ்வாலயமானது இப்பிரதேசத்தின் பிரதான ஆலயமாகக் காணப்படுகிறது. இவ்வாலயத்தில் இடம்பெறும் விழாக்கள், சடங்குமுறைகள் என்பன சிறப்பாக மேற்கொள்ளப்படுகின்றன.\n\nSection::::குளங்கள்.\nஇப்பிரதேசத்தில் காணப்படும் குளங்களானது மாரிகாலங்களில் மழை நீரானது இப்பிரதேசத்தினுள் தேங்கி நிற்காதவாறு பாதுகாக்கிறது. இப்பிரதேசத்தில் காணப்படும் வாய்க்கால்கள் ஊடாக மழை நீரானது இக்குளங்களைச் சென்றடைவதால் வெள்ளப்பெருக்கு என்பன ஏற்படாமல் பாதுகாக்கப்படுகிறது. இக்குளங்கள் இப்பிரதேசத்தின் கிழக்குப்பக்கமாகவும், மேற்குப்பக்கமாகவும் சிறிய குளங்களாகக் காணப்படுகின்றன.இவை அதிகளவில் ஆளமற்றுக்காணப்பட்டாலும் இவற்றின் பயன்பாடுகள் அதிகளவில் இப்பிரதேசத்திற்குத் தேவைப்படுகின்றன. இவை மாரி காலங்களில் அதிகளவு நீர் மட்டத்தினையும் கோடை காலங்களில் குறைந்தளவு நீர் மட்டத்தினையும் கொண்டு காணப்படுகின்றன. இக்குளத்தினை மேலும் பாதுகாப்பதற்காக அரசாங்கத்தினால் பல நடவடிக்கைகள் எடுக்கப்பட்டு வருகின்றன.\n\nSection::::விளையாட்டு மைதானம்.\nஇப்பிரதேசத்தில் காணப்படும் விளையாட்டு மைதானமானது இப்பிரதேசத்தில் வசிக்கும் சிறுவர்களுக்கும் இளைஞர்களுக்கும் பொழுதுபோக்குமிடமாகக் காணப்படுகிறது. இப்பிரதேசத்திலுள்ள மைதானமானது இதனை அண்மித்துள்ள பிரதேசங்களிலுள்ள மைதானங்களை விட பரப்பில் பெரிய மைதானமாகக் காணப்படுவது இம்மைதானத்திற்குரிய சிறப்பியல்பாகும். ஏனைய பிரதேசங்களிலுள்ள விளையாட்டு அணிகள் தங்கள் விளையாட்டுப் போட்டிகளை நடாத்துவதற்காக இம்மைதானத்தையே தெரிவு செய்கின்றார்கள். இம்மைதானத்தில் கிரிக்கெட் போட்டிகள், உதைபந்தாட்டப்போட்டிகள் போன்றன அதிகமாக இடம்பெறுகின்றன.\n\nSection::::ஏனைய அம்சங்கள்.\nSection::::அண்மையிலுள்ள பிரதேசங்கள்.\nஇப்பிரதேசமானது சுண்டிக்குளி,கொய்யாத்தோட்டம்,பாசையூர்,கொழும்புத்துறை ஆகிய பிரதேசங்களுக்கு மத்தியில் அமைந்து காணப்படுகிறது.அந்த வகையில் மேற்குறிப்பிட்ட பிரதேசங்கள் அனைத்தும் ஈச்சமொட்டைப் பிரதேசத்தை அண்மித்த பிரதேசங்களாகக் காணப்படுகின்றன.\n\nSection::::கிராம சேவகர் பிரிவு.\nஇப்பிரதேசத்திற்குரிய கிராம சேவகர் பிரிவாக J/66 ஈச்சமொட்டை கிராம சேவகர் பிரிவு காணப்படுகிறது.\n\nSection::::பிரதேச செயலாளர் பிரிவு.\nஇப்பிரதேசத்திற்குரிய பிரதேச செயலாளர் பிரிவாக யாழ்ப்பாணம் பிரதேச செயலகம் காணப்படுகிறது.\n\nSection::::உசாத்துணை.\nயாழ் பிரதேசசெயலக இணையத்தளம்\n\nஇலங்கைப் புவியியல். கலாநிதி க.குணராசா\n"}
{"id": "321101", "url": "https://ta.wikipedia.org/wiki?curid=321101", "title": "மணல் திருவிழா", "text": "மணல் திருவிழா\n\nமணலைக் கொண்டு சிற்பங்கள் செய்து போட்டிகளை நடத்துவதே மணல் திருவிழா ஆகும். கல், மரம், வெண்கலம் போன்றவற்றில் உருவாக்குவது போல மணலிலும் சிற்பங்களை உருவாக்குகிறார்கள். \n\nமணல் திருவிழா என்பது உலகத்தில் பரவலாக நடைபெறுவருகிறது. இந்தியாவில் ஒரிசா மாநிலம் பூரியில் மணல் திருவிழா நடைபெறுகிறது. பூரியில் சுதர்சன் பட்நாயக் என்னும் கலைஞர் சுனாமி பேரழிவினால் ஏற்பட்ட நிகழ்வுகளை நினைவு கூரும் வகையில் மணலில் சிற்பங்களைச் செய்து காட்சிப்படுத்தியுள்ளார். இந்தியாவில் கோவாவிலும் மணல் விழா கோவா சுற்றுலாத் துறையின் கூட்டுறவால் நடத்துகிறார்கள். \n\nஅமெரிக்கா,  இங்கிலாந்து, ஆத்திரேலியா, கனடா, செருமனி, இந்தோனேசியா, நெதர்லாந்து, பாக்கித்தான், போர்ச்சுக்கல்  ரசியா, சுவிட்சர்லாந்து, துருக்கி ஆகிய நாடுகளில் இந்த மணல் திரு விழா நிகழ்கிறது.\n"}
{"id": "321114", "url": "https://ta.wikipedia.org/wiki?curid=321114", "title": "சசிகலா", "text": "சசிகலா\n\n"}
{"id": "321117", "url": "https://ta.wikipedia.org/wiki?curid=321117", "title": "சசிகலா புஷ்பா", "text": "சசிகலா புஷ்பா\n\nசசிகலா புஷ்பா, இந்திய மாநிலங்களவை உறுப்பினர் ஆவார். இவர் தூத்துக்குடி மாநகராட்சி மன்றத் தலைவராக 2011 முதல் 2014 வரை இருந்துள்ளார்.\n\nதிமுகவைச் சேர்ந்த திருச்சி சிவா என்பவரை அடித்ததற்காக அஇஅதிமுகவில் இருந்து ஆகத்து 1,2016 அன்று நீக்கப்பட்டார். இவரை செயலலிதா அடித்ததாகவும், தனக்கு உரிய பாதுகாப்பு வழங்கக் கோரியும் மாநிலங்களவையில் முறையிட்டார். சசிகலா மற்றும் டி.டி.வி தினகரனைக் கடுமையாக விமர்சித்து வந்தார். ஆனால் ஆர்.கே.நகரில் டி.டி.வி தினகரன் வெற்றி பெற்ற பிறகு அவரைச் சந்தித்துத் தம் ஆதரவைத் தெரிவித்தார்.\n\nSection::::மறுமணம்.\nஇவரது முன்னால் கணவரான லிங்கேசுவரா திலகனிடம் சட்ட ரீதியாக 2018ஆம் ஆண்டு மணமுறிவுப் பெற்றுக்கொண்டார். பின்பு ராமசாமி என்பவரை திருமணம் செய்யப்போவதாக ஊடக வாயிலாகத் தகவல்கள் பரவியது. இதற்கு எதிராக ராமசாமியின் மனைவியான சத்யபிரியா என்பவர் மதுரை குடும்பநல நீதிமன்றத்தில் வழக்குத் தொடர்ந்தார். தனக்கும் ராமசாமிக்கும் 2014ஆம் ஆண்டு திருமணம் நடைபெற்றது, அவருக்கும் எனக்கும் 2016ஆம் ஆண்டு பெண் குழந்தை பிறந்துள்ளது. அவர், என்னைப் பாலியல் ரீதியாகத் துன்புறுத்தியுள்ளார். தற்போது, எனக்குத் தெரியாமல் இன்னொரு திருமணம் செய்து கொள்ளவுள்ளார், அதைத் தடுக்க வேண்டும் என்று நீதிமன்றத்தில் வழக்குத் தொடர்ந்தார். இந்த வழக்கை விசாரித்த நீதிமன்றம் ராமசாமி மறுமணம் செய்ய விரும்பினால் சட்ட ரீதியாக அவரது மனைவியான சத்யாபிரியாவை மணமுறிவுப் பெற்றுக்கொண்டு திருமணம் செய்யலாம் என்றும் இந்த திருமணத்திற்கு தடைவிதித்தது. எனினும் நீதிமன்ற தடையைமீறி மார்ச்சு 26, 2018ஆம் ஆண்டு சசிகலா புஷ்பா-ராமசாமிக்கும் தில்லியில் திருமணம் நடைபெற்றது.\n"}
{"id": "321118", "url": "https://ta.wikipedia.org/wiki?curid=321118", "title": "சசிகலா (நடிகை)", "text": "சசிகலா (நடிகை)\n\nசசிகலா என்று தமிழில் அறியப்பட்ட சாசி கவுர் மல்கோத்ரா(Shashi Kaur Malhotra) இந்திய திரைப்பட நடிகை ஆவார். தமிழில் இளமைக் காலங்கள் திரைப்படத்தில் அறிமுகமான இவர் சுமார் 33 தமிழ் திரைப்படங்களில் நடித்துள்ளார். \"இரச்சணி\" என்ற பெயரில் தெலுங்கு திரைப்பட உலகில் அறியப்பட்டார்.\n\n"}
{"id": "321127", "url": "https://ta.wikipedia.org/wiki?curid=321127", "title": "மென்டே மக்கள்", "text": "மென்டே மக்கள்\n\nமென்டே மக்கள் என்போர், சியேரா லியோனியில் உள்ள மிகப் பெரிய இனக்குழு ஒன்றைச் சார்ந்தோர் ஆவர். இவர்களது மக்கள்தொகை சியேரா லியோனியின் மக்கள்தொகையின் 30%க்குச் சற்று அதிகம். இவர்களது அயல் இனக்குழுவான தெம்னே மக்கள் இவர்களிலும் சற்றுக் கூடிய மக்கள்தொகை கொண்டவர்கள். மென்டே மக்கள் நாட்டின் தெற்கு மாகாணத்திலும், கிழக்கு மாகாணத்திலும் கூடுதலாக வாழ்கின்றனர். போ, கெனேமா, கைலாகுன், மோயம்பா ஆகியவை குறிப்பிடத்தக்க அளவில் மென்டே மக்களைக் கொண்ட நகரங்கள்.\n\nமென்டே மக்கள், மேற்காப்பிரிக்கா முழுவதிலும் பரந்து இருக்கும் பெரிய மக்கள் குழுவான மாண்டே மக்கள் குழுவைச் சேர்ந்தோராவர். மென்டேக்கள் பெரும்பாலும், வேளாண்மையையும், வேட்டையையும் தொழிலாகக் கொண்டுள்ளனர். உள்நாட்டுப் போரின் போது, மென்டே இனக்குழுவைச் சேர்ந்த அல்பா லெவாலியே என்பவரால் தோற்றுவிக்கப்பட்ட \"குடிமக்கள் பாதுகாப்புப் படை\" (Civil Defense Force) அரச படைகளுடன் சேர்ந்து போரிட்டது. இப்படையின் பிரிவுகளில் ஒன்றான மென்டே மக்களைக் கொண்ட காமசோர் படைப்பிரிவு பெரியதும், மிகப் பலம் பொருந்தியதுமான படைப்பிரிவாக விளங்கியது.\n\nமென்டேக்கள் இக்பா மென்டே (Kpa-Mende), கோலா மென்டே, சேவா மென்டே, வாய் மென்டே, கோ மென்டே ஆகிய பிரிவுகளாக உள்ளனர். இக்பா மென்டேக்கள் தெற்கே மோயம்பா மாவட்டத்தில் வாழ்கின்றனர். கோலா மென்டேக்கள், கெனேமா, புசேகுன் ஆகிய மாவட்டங்களுக்கு இடையில் உள்ள கோலா காட்டுப் பகுதியில் வாழ்கின்றனர். சேவா மென்டேக்கள் சேவா ஆற்றங்கரைப் பகுதிகளிலும், வாய் மென்டேக்கள் லைபீரியா, சியேரா லியோனியில் உள்ள புசேகுன் மாவட்டத்திலும் காணப்படுகின்றனர். கோ மென்டேக்கள் கைலாகுன் மாவட்டத்தில் உள்ளனர்.\n"}
{"id": "321143", "url": "https://ta.wikipedia.org/wiki?curid=321143", "title": "மாண்டே மக்கள்", "text": "மாண்டே மக்கள்\n\nமாண்டே அல்லது மாண்டென் என்பது, மேற்கு ஆப்பிரிக்காவில் இப்பகுதியைச் சேர்ந்த மாண்டே மொழிகளில் ஏதாவது ஒன்றைப் பேசுகின்ற பல்வேறு இனக்குழுக்களின் குடும்பம் ஆகும். பல்வேறுபட்ட மாண்டே குழுக்கள், பெனின், புர்க்கினா பாசோ, ஐவரி கோஸ்ட், சாட், கம்பியா, கானா, கினியா, கினி-பிசாவு, லைபீரியா, மாலி, மௌரித்தானியா, நைகர், நைசீரியா, செனகல், சியேரா லியோனி ஆகிய நாடுகளில் வாழ்ந்து வருகின்றன.நைகர்-கொங்கோ மொழிகளின் ஒரு கிளையான மாண்டே மொழிகள் கிழக்கு மாண்டே, மேற்கு மாண்டே என இரு பிரிவுகளாக உள்ளன. \n\nமாண்டே குடும்பத்தின் ஒரு கிளையாகிய மாண்டின்கா குழு, பண்டைய மேற்காப்பிரிக்கப் பேரரசுகளை நிறுவிய பெருமைக்கு உரியது. சோனின்கே, பம்பாரா, டியூலா என்பன ஏராளமான பிற மாண்டேக் குழுக்களுள் முக்கியமானவை. சிறிய மாண்டேக் குழுக்களில் லிக்பி, வாய், பிஸ்சா என்பன அடங்குகின்றன. மாண்டேக்கள் கரையோர மழைக்காடுகள் முதல் பாலைவனங்கள் வரை பல்வேறுபட்ட சூழல்களில் வாழ்கின்றனர். மொழிக் குழுக்களாக ஒழுங்குபடுத்தப்பட்டுள்ள இவர்கள் பல்வேறுபட்ட பண்பாடுகளையும், நம்பிக்கைகளையும் உடையவர்களாகக் காணப்படுகின்றனர்.\n"}
{"id": "321145", "url": "https://ta.wikipedia.org/wiki?curid=321145", "title": "ஹியூகோ வுட்", "text": "ஹியூகோ வுட்\n\nஹியூகோ வுட் (\"Hugo Woods\") (-1933) ஹியூகோ பிரான்சிஸ் அன்றேவ் வுட் என்று அறியப்படும் இவர் ஆங்கிலேய அரசால் 1855 ஆம் ஆண்டு காடுகளைப்பாதுகாக்கும் சட்டம் இயற்றி அதன் வழிவகையின் மூலம் 1915 ஆம் ஆண்டு அனுப்பப்பட்ட வனக் காவலர் ஆவார். இவர் இந்தியாவில் தமிழ் நாட்டுக்கும் கேரளாவிற்கும் இடைப்பட்ட மேற்கு தொடர்ச்சி மலையும், கிழக்குத் தொடர்ச்சி மலையும் இணையும் இடத்தில் பாதுகாக்கப்பட்டு வரும் ஆனைமலைப் பகுதியில் இருக்கும் காடுகளை அழிக்காமல் பாதுகாக்க அனுப்பப்பட்டார்.\n\nஅப்போதே இந்திய வனப் பணி படித்த இவர் டாப்சிலிப் பகுதியில் அமைந்துள்ள உலாந்தி பள்ளத்தாக்கில் மவுன்ட் ஸ்டுவர்ட் என்ற காடுகளின் நடுவே அமைக்கப்பட்ட தனி வீட்டில் குடியேறி வாழ்ந்தார். இவரின் மரணத்திற்குப் பின்னர் இவரின் உடல் இக்காடுகளுக்கிடையே நல்லடக்கம் செய்யப்பட்டுள்ளது. \n"}
{"id": "321148", "url": "https://ta.wikipedia.org/wiki?curid=321148", "title": "வரித் தூக்கணம்", "text": "வரித் தூக்கணம்\n\nவரித் தூக்கணம் (\"Streaked Weaver\") இது பிளோசடே (Ploceidae) என்ற குடும்பத்தைச் சார்ந்த தூக்கணாங்குருவி இனம் ஆகும். இவை அதிகமாக தெற்கு ஆசியாப் பகுதில் அமைந்துள்ள காடுகளில் காணப்படுகிறது. இவை பார்ப்பதற்கு தூக்கணாங்குருவி போல் தோன்றினாலும் இதன் வயிற்றுப் பாகம் மட்டுமே ஒரே தோற்றத்தில் காணப்படுகிறது. இவை நீர் நிலைகளுக்கு அருகில் வளரும் நாணல் தாவரங்களிலேயே கூடுகட்டு வாழுகிறது.\n"}
{"id": "321150", "url": "https://ta.wikipedia.org/wiki?curid=321150", "title": "மாண்டே மொழிகள்", "text": "மாண்டே மொழிகள்\n\nமாண்டே மொழிகள் என்பது, மேற்கு ஆப்பிரிக்காவில் பல நாடுகளில் பேசப்படும் பல்வேறு மொழிகளை ஒருங்கே குறிக்கிறது. மான்டின்கா, சோனின்கே, பம்பாரா, தியோவுலா, போசொ, மென்டே, சுசு, வாய் போன்ற பல்வேறு இனக்குழுக்களை உள்ளடக்கிய மாண்டே இனக்குழுக் குடும்பத்தைச் சேர்ந்த மக்கள் இம்மொழியைப் பேசுகின்றனர். புர்க்கினா பாசோ, மாலி, செனகல், கம்பியா, கினியா, கினி-பிசாவு, சியேரா லியோனி, லைபீரியா, ஐவரி கோஸ்ட் போன்ற நாடுகளில் இம்மொழிகளைப் பேசுவோர் மில்லியன் கணக்கில் உள்ளனர். மாண்டே மொழிகள், நைகர்-கொங்கோ மொழிக்குடும்பத்தின் ஒரு கிளை எனவே கருதப்பட்டு வருகிறது. எனினும் இவ்வகைப்பாடு எப்போதும் சர்ச்சைக்கு உரியதாகவே இருந்து வருகிறது.\n\nSection::::வரலாறு.\nமாண்டே மொழிகளின் வயது குறித்துப் பல்வேறு கருத்துக்கள் நிலவுகின்றன. மாண்டே மொழிகள் நைகர்-கொங்கோ மொழி குடும்பத்தின் ஒரு கிளை எனும் கருத்துக்கொண்ட கிரீன்பர்க் என்பவர், தற்காலத்துக்கு முன் 7000 காலப்பகுதியிலேயே மாண்டே மொழிகள், பிரியத் தொடங்கிவிட்டதாகக் கூறுகிறார். இம்மொழியைப் பேசியோர் புதிய கற்காலப் பண்பாட்டுக்கு உரியவர்களாக இருந்தனர். \"பசு\", \"ஆடு\", \"பயிர்\" செய்தல் போன்றவற்றுக்குரிய மாண்டேச் சொற்கள் இதனைக் குறித்துக் காட்டுகின்றன.\n\nSection::::வகைப்பாடு.\nபெரும்பாலான நைகர்-கொங்கோ மொழிகளுடைய உருபனியல் இயல்புகள் சில மாண்டே மொழிகளில் காணப்படவில்லை. இவ்வாறான இயல்புகள் உருவாவதற்கு முந்திய காலத்திலேயே மாண்டே மொழிகள் பிரிந்து விட்டதாலேயே இவ்வாறு ஏற்பட்டிருக்கக்கூடும் என பிளெஞ்ச் என்பவர் விளக்குகிறார். துவ்யர் என்பார், மாண்டே மொழிகளைப் பிற நைகர்-கொங்கோ கிளைகளுடன் ஒப்பிட்டு, மாண்டே மொழிகள் கூடிய அளவுக்குப் பிற கிளைகளிலிருந்து விலகிக் காணப்பட்டாலும், அனைத்தும் ஒரே குடும்பத்தைச் சேர்ந்தவையே என்கிறார். டிம்மென்டால் என்பவர், மாண்டே மொழிகள், நைகர்-கொங்கோவின் கிளையாக இருப்பதற்குரிய சான்றுகள் மிகக் குறைவே எனக் கூறுவதுடன், இதை ஒரு தனிக் குடும்பமாகக் கொள்வதே பொருத்தம் என்கிறார்.\n"}
{"id": "321155", "url": "https://ta.wikipedia.org/wiki?curid=321155", "title": "வெரித்தாஸ் வானொலி", "text": "வெரித்தாஸ் வானொலி\n\nவெரித்தாசு வானொலி ஆசியா (\"Radio Veritas Asia\") என்பது ஆசிய மக்களுக்காக சிற்றலை வரிசையில் ஒலிபரப்பாகும் ஒரு கத்தோலிக்க சமய, சமூக வானொலி சேவை ஆகும். இது பிலிப்பீன்சு நாட்டின் குவிசோன் நகரில் இருந்து ஒலிபரப்பாகிறது. இது பிலிப்பீன் வானொலி கல்வி, மற்றும் தகவல் மையத்தினால் நிருவகிக்கப்படுகின்றது. இம்மையம் முன்னர் மணிலா கத்தோலிக்க மறைமாவட்டத்தினால் நிருவகிக்கப்பட்டு வந்தது.\n\nSection::::வரலாறு.\n1958 திசம்பரில் இடம்பெற்ற தென்கிழக்காசிய கத்தோலிக்க ஆயர் மாநாட்டில் தென்கிழக்காசியாவில் வானொலி நிலையம் ஒன்றை ஆரம்பிக்கும் தீர்மானம் நிறைவேற்றப்பட்டது. 11 ஆண்டுகளின் பின்னர் 1969 ஏப்ரல் 11 இல் வெரித்தாசு வானொலி நிலையம் ஆரம்பிக்கப்பட்டது. \"வெரித்தாஸ்\" என்பது இலத்தீன் மொழியில் \"உண்மை\" எனப் பொருள்.\n\nஇவ்வானொலி நிலையத்திற்குத் தேவையான உதவிகள் வத்திக்கானில் உள்ள மறைபரப்புச் செயலகத்திலிருந்தும், செருமனியில் உள்ள மிசியோ என்ற அறநிறுவனத்திடம் இருந்தும், வேறு சில அறநிறுவனங்களிடம் இருந்தும் கிடைக்கின்றன.\n\nSection::::நோக்கம்.\nஆசிய மக்களுக்கு அவர்களுடைய மொழியில் இயேசு கிறித்துவின் நற்செய்திகளை அறிவிப்பது, மனித வளர்ச்சிக்குத் தேவையான பயன்மிக்க கருத்துகளை அளிப்பது போன்றவை வெரித்தாசு வானொலியின் முக்கிய நோக்கங்களாகும்.\n\nSection::::மொழிகள்.\nவெரித்தாசு வானொலி தமிழ், சிங்களம், பர்மியம், உருது உட்பட பல மொழிகளில் மணிலாவில் இருந்து ஒலிபரப்பப்படுகிறது. ஒவ்வொரு மொழிப் பிரிவிற்கும் ஒரு பொறுப்பாளரும், அவருக்கு உதவியாளர்களும் பணியாற்றுகின்றனர்.\n\nSection::::தமிழ்ப்பணி.\nதமிழ் மொழியிலான நிகழ்ச்சி \"வெரித்தாசு வானொலி தமிழ்ப்பணி\" என அழைக்கப்படுகிறது. 1976 நவம்பர் 1 முதல் தமிழ்ப்பணியின் ஒலிபரப்பு நடத்தப்பட்டு வருகிறது. இதன் முதலாவது தயாரிப்பாளராக எம். ஏ. சுவாமி என்பவர் பொறுப்பேற்றார். தமிழ்ப்பணி இலங்கை-இந்திய நேரப்படி நாள்தோறும் காலை 7 மணி முதல் 7:30 வரையும், மாலை 7:30 முதல் 8 மணி வரையும் ஒலிபரப்பப்படுகின்றது.\n\n"}
{"id": "321157", "url": "https://ta.wikipedia.org/wiki?curid=321157", "title": "கேம்பிரிச்சு ஆங்கிலம்: முன்னோட்ட ஆங்கிலத் தேர்வு", "text": "கேம்பிரிச்சு ஆங்கிலம்: முன்னோட்ட ஆங்கிலத் தேர்வு\n\nகேம்பிரிச்சு ஆங்கிலம்: முன்னோட்ட ஆங்கிலத் தேர்வ (\"Cambridge English: Preliminary English Test (PET)\") என்பது கேம்பிரிச்சு ஆங்கில மொழி மதிப்பீடு வழங்கும் ஆங்கில மொழித் தேர்வு ஆகும். கேம்பிரிச்சு ஆங்கிலம்: முன்னோட்ட ஆங்கிலத் தேர்வு நாளாந்தத் தேவைகளுக்காக ஆங்கிலத்தில் தொடர்பாடல் கொள்வதற்கு ஏற்ற ஓரு அடிப்படை அளவுத் தரமாகவுள்ளது.\n\nகேம்பிரிச்சு ஆங்கிலம்: முன்னோட்ட ஆங்கிலத் தேர்வு இரு வகையான தேர்வுகளைக் கொண்டுள்ளது. அவற்றில் ஒன்று வயது வந்தவர்களுக்கும், மற்றது பாடசாலை மாணாக்கருக்குமானது. இரு தேர்வுகளும் ஒரே அளவு தரத்தைக் கொண்டுள்ளதுடன், ஒரே தேர்வு அமைப்பினைக் (3 தேர்வுத் தாள்கள்) கொண்டுள்ளது. பாடசாலை மாணாக்கருக்கான தேர்வு பாடசாலை ஆர்வம், அனுபவம் ஆகியவற்றைக் கருத்திற் கொண்டு அமைக்கப்பட்டுள்ளது.\n\n\n"}
{"id": "321172", "url": "https://ta.wikipedia.org/wiki?curid=321172", "title": "பம்பாரா மக்கள்", "text": "பம்பாரா மக்கள்\n\nபம்பாரா மக்கள், முக்கியமாக மாலியிலும், கினியா, புர்க்கினா பாசோ, செனகல் ஆகிய நாடுகளிலும் வாழும் மாண்டே மக்கள் ஆவர். பம்பாரா மொழியில் இவர்களை பமானா, பன்மானா போன்ற பெயர்களால் குறிப்பிடுவர். இவர்கள் மாண்டே இனக்குழுக்களுள் மிகப்பெரிய குழுக்களுள் ஒன்றாக கருதப்படுகின்றனர். மாலியில் முக்கியமான மாண்டே குழுவாக இவர்கள் உள்ளனர். மாலியின் மக்கள்தொகையில் 80% பம்பாரா மொழியைப் பேசுகின்றனர்.\n\nSection::::வரலாறு.\nபம்பாராக்கள், மாண்டின்கா மக்களில் அரச குலத்தவராகத் தோன்றினர். இவர்கள் 13ம் நூற்றாண்டில் மாலிப் பேரரசைத் தோற்றுவித்தனர். பம்பாராக்களும், மாண்டின்காக்களும் மாண்டே இனக்குழுக் குடும்பத்தைச் சேர்ந்தவர்கள். அறியப்பட்ட இவர்களது மிகப் பழைய வரலாற்றின்படி, இவர்கள் இன்று தெற்கு மௌரித்தானியாவின் சகாரா பாலைவனப் பகுதிக்குள் அடங்கிப்போய்விட்ட திச்சிட் பகுதியில் வாழ்ந்ததாகத் தெரிகிறது. கிமு 2500 அளவில் இப்பகுதியில் நகர மையங்கள் தோன்ற ஆரம்பித்திருந்தன. கிமு 250 அளவில், மாண்டே துணைக்குழுவான போசோக்கள் ஜென்னே நகரத்தை நிறுவினர். கிபி 300 - கிபி 1000 காலப்பகுதியில், இன்னொரு மாண்டே குழுவான சோனின்கே மேற்கு மாலியில் முக்கியத்துவம் பெற்று கானாப் பேரரசை ஆட்சி செய்தது. கிபி 1600க்குப் பின்னர் மாண்டே சோங்காய்ப் பேரரசு கலைக்கப்பட்டபோது, நைகர் ஆற்றுப் படுகைக் கரையோரம் வாழ்ந்த மாண்டே மொழிகளைப் பேசும் குழுக்கள் உட்பகுதிகளை நோக்கிச் சென்றன. மாலிப் பேரரசு வீழ்ச்சியடையத்தொடங்கிய பின்னர், 1740களில், பமானாப் பேரரசின் எழுச்சியுடன் பம்பாராக்கள் மீண்டும் வெளிப்பட்டனர். \n\nபம்பாரா என்னும் சொல்லின் தோற்றம் அதன் பொருள் என்பன குறித்துத் தற்கால வரலாற்றாளர்கள், இனவியலாளரிடையே ஒத்த கருத்துக் காணப்படாவிட்டாலும், இச்சொல் 18ம் நூற்றாண்டின் தொடக்கப் பகுதியைச் சேர்ந்த குறிப்புக்களில் காணப்படுகின்றது. இன - மொழிக் குழுவைக் குறிக்கும் பொதுவான பயன்பாட்டுக்குப் புறம்பாக இச்சொல், மேல் செனகல்-நைகர் பகுதிகளாக இருக்கலாம் எனக் கருதப்படும் ஆப்பிரிக்காவின் உட்பகுதிகளிலில் இருந்து பிடிக்கப்பட்ட ஆப்பிரிக்கர்களைக் குறிக்கவும் பயன்பட்டது. 1730களிலேயே அடிமை வணிக நிலையான கோரீயில், பெரெஞ்சு உயர் வர்கத்தினரிடம் ஏற்கெனவே அடிமைகளாக இருந்தோரைக் குறிக்க \"பம்பாரா\" என்னும் சொல் பயன்பட்டது.\n"}
{"id": "321176", "url": "https://ta.wikipedia.org/wiki?curid=321176", "title": "கேம்பிரிச்சு ஆங்கிலம்: ஆங்கிலத்தில் முதல் சான்றிதழ்", "text": "கேம்பிரிச்சு ஆங்கிலம்: ஆங்கிலத்தில் முதல் சான்றிதழ்\n\nகேம்பிரிச்சு ஆங்கிலம்: ஆங்கிலத்தில் முதல் சான்றிதழ் (\"Cambridge English: Certificate in English (FCE)\") என்பது கேம்பிரிச்சு ஆங்கில மொழி மதிப்பீடு வழங்கும் ஆங்கில மொழித் தேர்வு ஆகும். கேம்பிரிச்சு ஆங்கிலம்: இது மேல்-நடுத்தர, பன்னாட்டு ஆங்கிலத் தரம் ஆகும்.\n\nகேம்பிரிச்சு ஆங்கில மொழி மதிப்பீடு வழங்கும் கேம்பிரிச்சு ஆங்கிலம்: ஆங்கிலத்தில் முதல் சான்றிதழ் அதிகம் பரவலாக பரீட்சார்த்திகளால் பங்குபற்றப்படும் தேர்வுகளில் ஒன்று ஆகும். இது வாணிபம், தொழிற்சாலை, பல்கலைக்கழகங்கள், உயர் கல்வி நிறுவனங்கள் ஆகியவற்றால் ஏற்றுக் கொள்ளப்படுகின்றது. இதன் மூலம், நாளாந்த வேலையிலும் கல்விச் செயற்பாடுகளிலும் எழுதவும் பேசவும் முடியும் என கருதப்படுகின்றது.\n\nகேம்பிரிச்சு ஆங்கிலம்: ஆங்கிலத்தில் முதல் சான்றிதழ் இரு வகையான தேர்வுகளைக் கொண்டுள்ளது. அவற்றில் ஒன்று வயது வந்தவர்களுக்கும், மற்றது பாடசாலை மாணாக்கருக்குமானது. இரு தேர்வுகளும் ஒரே அளவு தரத்தைக் கொண்டுள்ளதுடன், ஒரே தேர்வு அமைப்பினைக் (4 தேர்வுத் தாள்கள்) கொண்டுள்ளது. பாடசாலை மாணாக்கருக்கான தேர்வு பாடசாலை ஆர்வம், அனுபவம் ஆகியவற்றைக் கருத்திற் கொண்டு அமைக்கப்பட்டுள்ளது.\n\n\n"}
{"id": "321177", "url": "https://ta.wikipedia.org/wiki?curid=321177", "title": "மாலிப் பேரரசு", "text": "மாலிப் பேரரசு\n\nவரலாற்றில் மாண்டென் குருஃபாபா எனவும் அறியப்படும் மாலிப் பேரரசு 1230 - 1600 காலப்பகுதியில் மேற்கு ஆப்பிரிக்காவில் நிலவிய மாலின்கே/பம்பாரா/மாண்டின்கா/தியுலாப் பேரரசு ஆகும். சூன்யாத்தா கெயித்தா என்பவரால் நிறுவப்பட்ட இப்பேரரசு, இதன் ஆட்சியாளர்களின், குறிப்பாக மான்சா மூசாவின் செல்வத்துக்காகப் பெரிதும் அறியப்பட்டது. மாலிப் பேரரசே மேற்கு ஆப்பிரிக்காவின் மிகப்பெரிய பேரரசு. பேரரசுக்கு அருகின் இருந்த பகுதிகளிலும், இதன் சிற்றரசுகள், மாகாணங்கள் என்பவற்றைக் கொண்டிருந்த பிற பகுதிகளிலும் தமது மொழி, சட்டங்கள், பழக்க வழக்கங்கள் ஆகியவற்றைப் பரவச் செய்ததன் மூலம் அப்பகுதிகளின் பண்பாட்டில் பெரும் செல்வாக்குச் செலுத்தியது.\n\nசகாராவில் உள்ள பாறை ஓவியங்கள், சகாரா வளமாகவும் காட்டு விலங்குகள் நிறைந்தும் விளங்கிய கிமு 10,000 காலப்பகுதியிலேயே வடக்கு மாலியில் குடியேற்றங்கள் இருந்ததைக் காட்டுகிறது. கிமு 300 ஆண்டுக் காலப்பகுதியில், பெரிய ஒழுங்கு முறைப்பட்ட குடியேற்றங்கள், குறிப்பாக ஆப்பிரிக்காவின் மிகப்பழைய நகரமான ஜென்னேக்கு அருகில் உருவாகின. கிபி 6ம் நூற்றாண்டளவில், பொன், உப்பு, அடிமைகள் ஆகியவற்றின் இலாபம் தருகின்ற சகாரா ஊடான வணிகம் தொடங்கியது. இது மேற்கு ஆப்பிரிக்காவின் பேரரசுகள் தோன்ற வழிவகுத்தது.\n"}
{"id": "321179", "url": "https://ta.wikipedia.org/wiki?curid=321179", "title": "கேம்பிரிச்சு ஆங்கிலம்: மேம்பட்ட ஆங்கிலச் சான்றிதழ்", "text": "கேம்பிரிச்சு ஆங்கிலம்: மேம்பட்ட ஆங்கிலச் சான்றிதழ்\n\nகேம்பிரிச்சு ஆங்கிலம்: மேம்பட்ட ஆங்கிலச் சான்றிதழ் (\"Cambridge English: Certificate in Advanced English (CAE)\") என்பது கேம்பிரிச்சு ஆங்கில மொழி மதிப்பீடு வழங்கும் ஆங்கில மொழித் தேர்வு ஆகும். இது மொழிகளுக்கான குறிப்புதவியின் பொது ஐரோப்பிய கட்டமைப்பின் சி1 (Level C1) மட்டத்திற்குச் சமமானது ஆகும். இது கல்வி, தொழில், குறியேறல் ஆகியவற்றுக்காக பயன்படுத்தப்படுகின்றது.\n\n\n"}
{"id": "321180", "url": "https://ta.wikipedia.org/wiki?curid=321180", "title": "கேம்பிரிச்சு ஆங்கிலம்: ஆங்கிலத்தில் திறமையான சான்றிதழ்", "text": "கேம்பிரிச்சு ஆங்கிலம்: ஆங்கிலத்தில் திறமையான சான்றிதழ்\n\nகேம்பிரிச்சு ஆங்கிலம்: ஆங்கிலத்தில் திறமையான சான்றிதழ் (\"Cambridge English: Certificate of Proficiency in English (CPE)\") என்பது கேம்பிரிச்சு ஆங்கில மொழி மதிப்பீடு வழங்கும் ஆங்கில மொழித் தேர்வு ஆகும். இது கேம்பிரிச்சு ஆங்கில மொழி வழங்கும் மிகத் திறமையான தரமும் உயர்தர ஆங்கில மட்டத்தையும் காட்டும் ஒன்று ஆகும். இது முதலில் 1913 இல் அறிமுகப்படுத்தப்பட்டது. தற்போதும் ஆங்கிலத்தில் உயர் மட்ட தரத்தை, ஆங்கிலத்தை தாய் மொழியாகக் கொண்ட ஒருவரின் அளவிற்கு பரீட்சிக்க தேர்வு இடம் பெறுகின்றது.\n\nகேம்பிரிச்சு ஆங்கிலம்: ஆங்கிலத்தில் திறமையான சான்றிதழ் மொழிகளுக்கான குறிப்புதவியின் பொது ஐரோப்பிய கட்டமைப்பின் சி2 (Level C2) மட்டத்திற்குச் சமமானது ஆகும். அத்தோடு, உலகளவில் பல வாணிப, கல்வி நிறுவனங்கள் ஆங்கில தேர்ச்சியின் தனிச்சிறப்பு மட்டத்தில் சான்றாக இதனைக் கருதுகின்றன.\n\n"}
{"id": "321181", "url": "https://ta.wikipedia.org/wiki?curid=321181", "title": "4-அமினோகுயினோலின்", "text": "4-அமினோகுயினோலின்\n\n4-அமினோகுயினோலின் \"(4-Aminoquinoline)\" என்பது குயினோலினுடைய 4-நிலையில் அமினோ தொகுதி இடம்பெற்றிருக்கும் வகையிலான சேர்ம வடிவமாகும். CHN என்பது இதனுடைய மூலக்கூற்று வாய்ப்பாடாகும்.\n\n4-அமினோகுயினோலின் சேர்மத்தின் பல்வேறு வழிப்பொருட்கள் மலேரியா எதிர்ப்பு முகவர்களாக இரத்தச் சிகப்பணு பிளாசுமோடியத் தொற்றுகளுக்கு சிகிச்சையளிப்பதற்குப் பயன்படுகின்றன. அமோடியாகுயின், குளோரோகுயின், ஐதராக்சிகுளோரோகுயின் உள்ளிட்டவை இதற்கான சில உதாரணங்களாகும்\n"}
{"id": "321194", "url": "https://ta.wikipedia.org/wiki?curid=321194", "title": "உமா ரமணன்", "text": "உமா ரமணன்\n\nஉமா ரமணன் தமிழ் திரைப்பட பின்னணிப் பாடகி ஆவார்.இவர் தமிழில் நூற்றுக்கணக்கான பாடல்களை பாடியுள்ளார். மேடை நிகழ்ச்சிகளிலும் பல பாடல்கள் பாடியுள்ளார்.\n"}
{"id": "321195", "url": "https://ta.wikipedia.org/wiki?curid=321195", "title": "ஜென்சி அந்தோனி", "text": "ஜென்சி அந்தோனி\n\nஜென்சி அந்தோனி ஒரு தென்னிந்தியத் திரைப்படப் பின்னணிப் பாடகி. இவர் இசையமைப்பாளர் இளையராஜாவின் இசையில் உருவான சில பாடல்களைப் பாடியுள்ளார்.\n\nSection::::தொழில் வாழ்க்கை.\nஜென்சி ஓர் இசைக்குடும்பத்தில் பிறந்தவர் என்பதால் அவர் வாழ்வில் இசை மிக இளம் வயதிலேயே கைகூடியது. தமிழ்த் திரையுலகுக்கு ஒரு புதிய பெண் குரலை அறிமுகப் படுத்த எண்ணியிருந்த இசையமைப்பாளர் இளையராஜா மலையாளத்தில் கிறித்தவப் பாடல்களைப் பாடிக்கொண்டிருந்த இவரைப் பற்றிக் கேள்விப்படவே, இவரைத் தாம் இசையமைத்துக் கொண்டிருந்த \"திரிபுரசுந்தரி\" என்ற படத்தில் \"வானத்துப் பூங்கிளி\" என்ற பாடலைப் பாட அறிமுகப் படுத்தினார். அதைத் தொடர்ந்து \"முள்ளும் மலரும்\", \"பிரியா போன்ற வெற்றிப்படங்களில் பாடினார். 1978 முதல் 1982 வரை பல வெற்றிப்படங்களில் பாடிக் கொண்டிருந்த இவர், திருமணத்துக்குப் பிறகு திரைப்படத் தொழிலைக் கைவிட்டுவிட்டுக் கிறித்தவச் சமயப் பாடல்களை மட்டும் பாடத் தொடங்கினார்.\n\nSection::::இல்வாழ்க்கை.\nஜென்சி 1983 இல் கிரெகரி தாமஸ் என்ற மலையாளத் தொழிலதிபரை மணந்தார். அவருக்கு நித்தின் என்ற மூத்த மகனும், நூபியா என்ற இளைய மகளும் இருக்கிறார்கள்.\n\n"}
{"id": "321196", "url": "https://ta.wikipedia.org/wiki?curid=321196", "title": "பி. ௭ஸ். சசிரேகா", "text": "பி. ௭ஸ். சசிரேகா\n\nசசிரேகா தமிழ் திரைப்பட பின்னணிப் பாடகி ஆவார். பொண்ணுக்குத் தங்க மனசு (1973) என்ற திரைப்படத்தில் \"தஞ்சாவூரு சீமையிலே கண்ணு தாவி வந்தேன் பொன்னியம்மா\" என்ற பாடலை எஸ். ஜானகி, பி.எஸ்.சசிரேகா, சீர்காழி கோவிந்தராஜன் ஆகியோர் பாடினர். இந்தப் பாடலே, பி.எஸ்.சசிரேகாவின் முதற்பாட்டு ஆகும்.\n"}
{"id": "321201", "url": "https://ta.wikipedia.org/wiki?curid=321201", "title": "நீட் தேர்வு", "text": "நீட் தேர்வு\n\nநீட் தேர்வு (National Eligibility cum Entrance Test) என்பது பொது மருத்துவம், பல் மருத்துவம் துறையில் சேர்வதற்கு இந்திய அளவில் நடைபெறும் நுழைவுத்தேர்வு ஆகும். இந்திய மருத்துவக் குழுமம் சட்டம் - 1956 இன் 2018 திருத்தம் மற்றும் பல் மருத்துவர் சட்டம் 1948 இன் 2018 திருத்தம் ஆகியவற்றின்படி தேசிய தகுதி மற்றும் நுழைவுத் தேர்வானது அகில இந்திய அளவிலான, இந்திய அரசின் மத்திய சுகாதாரம் மற்றும் குடும்ப நலத்துறையின் கீழான, அகில இந்திய மருத்துவக் குழுமத்தால் அங்கீகரிக்கப்பட்ட மருத்துவ மற்றும் பல் மருத்துவக் கல்லூரிகளுக்கான ( அனைத்திந்திய மருத்துவ அறிவியல் கழகத்தின் கட்டுப்பாட்டில் வரும் மருத்துவக் கல்லுாரிகள் மற்றும் ஜவஹர்லால் பட்டமேற்படிப்பு மருத்துவக்கல்வி மற்றும் ஆராய்ச்சி நிறுவனம் நீங்கலாக) சேர்க்கைக்கான தகுதியை நிர்ணயிப்பதற்காக நடுவண் இடைநிலைக் கல்வி வாரியத்தால் நடத்தப்படுகிறது.\n\nநடுவண் இடைநிலைக் கல்வி வாரியம் நடத்தும் இத்தேர்வு அகில இந்திய மருத்துவ நுழைவுத் தேர்விற்கு (All India Pre Medical Test (AIPMT)) மாற்றாக அறிமுகப்படுத்தப்பட்டது. இந்த நுழைவுத் தேர்வானது அனைத்து அரசுக் கல்லூரிகளுக்கும் தனியார் கல்லூரிகளுக்கும் பொருந்தும். தமிழ் உள்ளிட்ட 10 மொழிகளில் தேர்வு நடத்தப்படும் என்று அரசு\nதெரிவித்தது.\n\nSection::::தமிழகத்தின் நிலை.\nஜெயலலிதா முதல்வராக இருந்த போது நீட் தேர்விற்கு எதிர்ப்பு தெரிவித்து முதன்மை அமைச்சருக்கு கடிதம் எழுதினார். இது குறித்து உச்சநீதிமன்றத்திலும் வழக்கு தொடுக்கப்பட்டது. செயலலிதா மருத்துவமனையில் சிகிச்சை பெற்ற காலத்தில், நவம்பர் 23-ம் நாள், இத்திட்டம் தமிழத்தில் செயல்படுத்தப்படும் என்று அரசாணை வெளியிடப்பட்டது.. தமிழ், உள்ளிட்ட 8 மொழிகளில் தேர்வு நடத்தப்படும் என்று பின்னர் அறிக்கை வெளியிடப்பட்டது. \n2017 ஆம் ஆண்டில் அரியலூர் மாவட்டத்தைச் சேர்ந்த ச. அனிதா எனும் மாணவி தூக்கிட்டு தற்கொலை செய்துகொண்டார். இதனைத் தொடர்ந்து தமிழ்நாட்டில் அரசியற்கட்சிகள், சமுதாய அமைப்புகள் போராட்டங்களில் ஈடுபட்டனர். \n2018 ஆம் ஆண்டில் \"நீட்\" தேர்வின் போது தமிழகத்தில் போதுமான தேர்வு மையங்கள் ஒதுக்கப்படாமல் ஒரு குறிப்பிட்ட அளவிலான மாணவர்கள் இராஜஸ்தான் மற்றும் கேரளாவில் உள்ள மையங்கள் ஒதுக்கப்பட்டு அங்கு சென்று தேர்வு எழுதும் நிலை ஏற்பட்டது. 2018 ஆம் ஆண்டில் நீட் தேர்வு முடிவுகள் வெளியான போது விழுப்புரம் மாவட்டம், பெருவளுர் கிராமத்தைச் சேர்ந்த கூலித்தொழிலாளியின் மகளான பிரதீபா தற்கொலை செய்து கொண்டுள்ளார். மாநில அரசு நடத்திய 12 ஆம் வகுப்பு அரசு பொதுத்தேர்வில் 93.75 விழுக்காடு மதிப்பெண் பெற்றவர் என்பது குறிப்பிடத்தக்கது.\nSection::::தேர்வு மற்றும் மதிப்பீட்டு முறை.\nதற்போதைய (2018 ஆம் ஆண்டு) நடைமுறைப்படி, இத்தேர்வில், இயற்பியல், வேதியியல், விலங்கியல், தாவரவியல் ஆகிய பாடங்களில் ஒவ்வொன்றிலிருந்தும் 45 வினாக்கள் கேட்கப்பட்டு மொத்தம் 180 வினாக்கள் இடம் பெறும். ஒரு வினாவிற்கான சரியான விடைக்கு 4 மதிப்பெண்கள் என்ற அடிப்படையில், மொத்தம் 720 மதிப்பெண்களுக்கு தேர்வு நடத்தப்படுகிறது. ஒரு கேள்விக்கு சரியான பதிலளித்தால் 4 மதிப்பெண்கள் வழங்கப்படும். தவறான பதில் அளிக்கப்பட்டுள்ள வினாக்களுக்கு 1 மதிப்பெண் குறைக்கப்படும். ஒரு மாணவர் 3 முறை நீட் தேர்வை எழுத முடியும். இட ஒதுக்கீடு பெறும் பிரிவைச் சேர்ந்த மாணவர்கள் 30 வயதிற்குள் மூன்று முறையும், மற்றவர்கள் 25 வயதிற்குள் மூன்று முறையும் இத்தேர்வை எழுத முடியும்.\n"}
{"id": "321214", "url": "https://ta.wikipedia.org/wiki?curid=321214", "title": "சூன்யாத்தா கெயித்தா", "text": "சூன்யாத்தா கெயித்தா\n\nசூன்யாத்தா கெயித்தா (கிபி 1217 - 1255) ஒரு சக்தி வாய்ந்த இளவரசரும், மாலிப் பேரரசை நிறுவியவரும் ஆவார். பெயர் பெற்ற மாலியின் பேரரசன் மான்சா மூசா இவரது பேரன்.\n\nசூன்யாத்தாவின் இறப்பின் பின்னர் மாலிக்குச் சென்ற மொரோக்கோவைச் சேர்ந்த முகம்மது இப்னு பத்தூத்தா (1304-1368), துனீசிய வரலாற்றாளர் அபு சயத் அப்துல் ரகுமான் இபின் முகம்மது இபின் கால்தூன் அல் அத்ராமி (1332-1406) ஆகியோரின் எழுத்துமூல வரலாறுகள் மாண்டே மொழியில் உள்ள வாய்மொழி வரலாறுகளோடு ஒத்துப்போவதுடன், சூன்யாத்தா வாழ்ந்ததற்கான வலுவான சான்றுகளையும் வழங்குகின்றன. மனின்கா மக்களின் சுண்டியாத்தா காவியம் என்னும் வரலாற்றுக் காவியம் சூன்யாத்தாவின் வாழ்க்கையை மையப்படுத்தி உருவாக்கப்பட்டது. இக்காவியம் பல தலைமுறைகளாக வாய்வழியாகவே கடத்தப்பட்டு வந்தது.\n"}
{"id": "321219", "url": "https://ta.wikipedia.org/wiki?curid=321219", "title": "மாண்டின்கா மக்கள்", "text": "மாண்டின்கா மக்கள்\n\nமாண்டின்கா மக்கள் மேற்கு ஆப்பிரிக்காவில் வாழும் இனக்குழுக்களில் ஒன்றைச் சேர்ந்தவர்கள். இவர்களை மாண்டென்கா, மாண்டின்கோ, மாண்டிங், மாலின்கே போன்ற பெயர்களாலும் அழைப்பதுண்டு. பல நாடுகளில் வாழும் இவர்களது மொத்த மக்கள்தொகை 11 மில்லியன் என மதிப்பிடப்பட்டுள்ளது. \n\nஇவர்கள் பேரரசர் சூன்யாத்தா கெயித்தாவின் கீழ் எழுச்சி பெற்ற மாலிப் பேரரசின் வழிவந்தோராவர். மாண்டின்காக்கள், மேற்கு ஆப்பிரிக்காவின் மிகப் பெரிய இனமொழிக் குழுவும், 20 மில்லியன் மக்கள்தொகை கொண்டதுமான மாண்டே மக்கள் குழுவைச் சேர்ந்தவர்கள். இக்குழுவில் மாண்டின்காக்களுடன் தியுலா, போசோ, பிஸ்சா, பம்பாரா போன்ற பல இனக்குழுக்களும் அடங்குகின்றன. தொடக்கத்தில் மாலியைத் தாயகமாகக் கொண்ட இவர்கள், 13ம் நூற்றாண்டில் முன்னைய பேரரசுகளிடம் இருந்து விடுதலை பெற்று, மேற்கு ஆப்பிரிக்காவில் பரந்திருந்த பேரரசு ஒன்றை அமைத்தனர். இவர்கள் நைகர் ஆற்றுப் பகுதியில் இருந்து, நல்ல வேளாண் நிலங்களைத் தேடியும், பேரரசு விரிவாக்கத்துக்காகவும், மேற்கு நோக்கி இடம் பெயர்ந்தனர். பூலா ஜிகாத் எனப்பட்ட தொடர்ச்சியான சண்டைகள் ஊடாகப் பல மாண்டின்கா மக்கள் உள்ளூர் நம்பிக்கைகளை விட்டு இசுலாத்தைத் தழுவினர். தற்கால ஆப்பிரிக்காவில் 99% மாண்டின்காக்கள் முசுலிம்கள். \n\nமாண்டின்கா மக்கள் பெரும்பாலும் மேற்கு ஆப்பிரிக்காவில், குறிப்பாக கம்பியா, கினியா ஆகிய நாடுகளில் பெரும்பான்மை இனக்குழுவாக வாழ்கின்றனர். இவர்கள் குறிப்பிடத்தக்க அளவில், மாலி, சியேரா லியோனி, ஐவரி கோஸ்ட், செனகல், புர்க்கினா பாசோ, லைபீரியா, கினி-பிசாவு, நைகர், மௌரித்தானியா ஆகிய நாடுகளிலும் வாழ்கின்றனர். பரவலாக வாழ்ந்தாலும் பெரும்பாலான நாடுகளில் இவர்கள் பெரும்பான்மை இனக்குழு அல்ல. பெரும்பாலான மாண்டின்காக்கள், மரபுவழி நாட்டுப் புற ஊர்களில் உள்ள குடும்ப நிலங்களில் வாழ்கின்றனர். இவர்களது சமூகம் சாதிப் படிநிலை அமைப்புக் கொண்டது.\n\nமாண்டின்காச் சமுதாயங்கள், குழுத் தலைவராலும், முதியோர் குழுக்களாலும் வழிநடத்தப்படும் தன்னாட்சித்தன்மை கொண்டவை. இது ஒரு வாய்வழிச் சமூகம். தொன்மங்கள், வரலாறு, அறிவு அனைத்தும் வாய்வழியாகவே ஒரு தலைமுறையில் இருந்து அடுத்த தலைமுறைக்குக் கடத்தப்படுகிறது.\n"}
{"id": "321226", "url": "https://ta.wikipedia.org/wiki?curid=321226", "title": "தியூலா மக்கள்", "text": "தியூலா மக்கள்\n\nதியூலா மக்கள், மாலி, ஐவரி கோஸ்ட், கானா, புர்க்கினா பாசோ, கினி-பிசாவு ஆகியவை உள்ளிட்ட பல்வேறு மேற்காப்பிரிக்க நாடுகளில் வாழும் ஒரு இனக்குழு. இது பெரிய இனக்குழுவான மாண்டே இனக்குழுவின் ஒரு பகுதி. வெற்றிகரமான வணிகச் சாதியினரான தியூலா, 14ம் நூற்றாண்டில் இப்பகுதியில் பல வணிகச் சமுதாயங்களை நிறுவினர். வணிகம் பெரும்பாலும் முசுலிம்கள் அல்லாத ஆட்சியாளர்களின் கீழ் நடைபெற்றதால், முசுலிம் சிறுபான்மையினருக்கான இறையியல் கொள்கை ஒன்றை தியூலாக்கள் முசுலிம்கள் அல்லாத சமூகங்களில் வாழும் முசுலிம்களுக்காக உருவாக்கினர். தொலைதூர வணிகம், இசுலாமியப் புலமை, மதச் சகிப்புத்தன்மை போன்ற விடயங்களில் தியூலாக்களின் தனித்துவமான பங்களிப்புக்கள் மேற்கு ஆப்பிரிக்காவில் இசுலாத்தின் அமைதியான விரிவாக்கத்துக்கு வழிவகுத்தது.\n\nSection::::வரலாற்றுப் பின்னணி.\nவட ஆப்பிரிக்க வணிகர்களுடனும், சோனின்கே மக்களுடனும் ஏற்பட்ட தொடர்புகளின் காரணமாக 13ம் நூற்றாண்டில் மாண்டேக்கள் இசுலாத்தைத் தழுவினர். 14ம் நூற்றாண்டளவில் உச்ச நிலையில் இருந்த மாலிப் பேரரசு (கிபி 1230 - 1600), அதன் ஆட்சியாளரின் இசுலாமியச் செயற்பாடுகளுக்காகவும், மக்கா யாத்திரை மேற்கொண்ட முதல் கருப்பு இளவரசரான லாகிலாத்துல் கலாபியின் மரபைப் பின்பற்றி அதன் பல பேரரசர்கள் மேற்கொண்ட மக்கா யாத்திரைகளுக்காகவும், பெயர் பெற்றிருந்தது. இக்காலத்திலேயே மேற்கு ஆப்பிரிக்காவில் இருந்த தங்க வயல்களுக்கு அண்மையில் குடியேற்றங்களை ஏற்படுத்துவதற்கு உள்ளூர் வணிகர்களுக்கு மாலிப் பேரரசு ஊக்கமளித்தது. இந்தப் புலம்பெயர் வணிகர்கள் மாண்டின்கா மொழியில் \"வணிகர்\" என்னும் பொருள்படும் \"தியூலா\" என்னும் பெயரால் அழைக்கப்பட்டனர்.\n\nசெனகம்பியாவின் அத்திலாந்தியக் கரையில் இருந்து நைகர் வரையிலும், சகாராவின் தென் விளிம்பில் இருந்து தெற்கிலுள்ள காட்டுப் பகுதிகள் வரையும் உள்ள முன்னைய மாண்டேப் பண்பாட்டுப் பகுதிகள் முழுதும் தியூலாக்கள் பரவினர். இவர்கள் முசுலிம் அல்லாத குடியேற்ரங்களில் பரவலாக்கப்பட்ட அதிகாரங்களுடன் கூடிய நகரங்களை அமைத்தனர். இந்நகரங்கள் பரந்த வணிக வலைப்பின்னலில் இணைக்கப்பட்டிருந்தன. தவிக்கமுடியாத வணிகத் தேவைகளின் காரணமாக பல்வேறு உள்ளூர் ஆட்சியாளர்களின் பகுதிகளில் குடியேற்றங்களை அமைத்தனர். இக்குடியேற்றங்கள் பெரும்பாலும் தன்னாட்சி உரிமை கொண்டனவாக இருந்தன. தியூலா வணிகக் குழுக்களின் அமைப்பு, \"லூ\" எனப்படும் குலக்குழு-குடும்ப அமைப்பை அடிப்படையாகக் கொண்டிருந்தது. இக்குழு தந்தை, அவர் மகன்கள், பிற ஆண்கள் ஆகியோரை உள்ளடக்கியிருந்தது. இக்குழுக்களின் உறுப்பினர்கள் புல்வெளிப் பகுதிகளில் இருந்து காட்டுப் பகுதிகளுக்குச் சென்று பொருட்களை வாங்கி வணிகத்தில் ஈடுபட்டனர்.\n"}
{"id": "321230", "url": "https://ta.wikipedia.org/wiki?curid=321230", "title": "செனகம்பியாக் கூட்டமைப்பு", "text": "செனகம்பியாக் கூட்டமைப்பு\n\nசெனகம்பியா எனச் சுருக்கமாக அழைக்கப்படும் செனகம்பியாக் கூட்டமைப்பு (Senegambia Confederation) என்பது 20ம் நூற்றாண்டின் பிற்பகுதியில், செனகலுக்கும், செனகலினால் ஏறத்தாழ எல்லாப் பக்கங்களிலும் சூழப்பட்ட கம்பியாவுக்கும் இடையில் ஏற்படுத்தப்பட்ட ஒரு தளர்வான கூட்டமைப்பு ஆகும். இரண்டு நாடுகளுக்கும் இடையே 1981 டிசம்பர் 12ம் தேதி கைச்சாத்திடப்பட்ட ஒப்பந்தத்தின்படி 1982 பெப்ரவரி 1ம் தேதி இக்கூட்டமைப்பு நிறுவப்பட்டது. இரண்டு நாடுகளுக்குமிடையே ஒத்துழைப்பை மேம்படுத்துவதற்காக உருவாக்கப்பட்ட இக்கூட்டமைப்பு, ஒரு ஒன்றியமாவதை நோக்கி முன்னேற கம்பியா மறுத்ததனால், செனகலினால் 1989 செப்டெம்பர் 30ம் தேதி கலைக்கப்பட்டது. \n\nSection::::வரலாறு.\nஒருவரோடொருவர் போட்டியிட்டுக்கொண்டிருந்த பிரெஞ்சு, ஆங்கிலக் குடியேற்றவாத வல்லரசுகளே முதலில் ஒரு அரசியல் அலகாக செனகம்பியாவை உருவாக்கின. பிரான்சும், இங்கிலாந்தும் வணிகநிலைகளை உருவாக்கத் தொடங்கிய 16ம் நூற்றாண்டில் இரு நாடுகளுக்கும் இடையே போட்டி உருவானது. இருநாடுகளினதும் செல்வாக்குப் பகுதிகள் சில இடங்களில் ஒன்றொன்மேலொன்று கவிந்து காணப்பட்டாலும், பிரான்சின் வணிகம் செனகல் ஆறு, கப்-வேர்ட் ஆகிய பகுதிகளிலும், ஆங்கிலேயர் வணிகம் கம்பியா ஆற்றுப் பகுதியிலும் மையங்கொண்டிருந்தன. ஐரோப்பாவுக்கும், இரண்டு நாடுகளினதும் அமெரிக்கக் குடியேற்றங்களுக்கும் இடையே இடைநிலையாக இருந்ததால், மேற்கு ஆப்பிரிக்கா வளர்ந்துவந்த இரு பேரரசுகளுக்கும் முக்கியமாக அமைந்தது. அத்துடன், இப்பகுதி அடிமை வணிகத்துக்கு அடிமைகளை வழங்கியதும் முக்கியமாக இருந்தது.\n\nகுடியேற்றவாதம் மேலும் இலாபம் தருவதாக வளர்ந்தபோது, சிறப்பாக, பதின்மூன்று குடியேற்றங்கள், நியூ பிரான்சு, கரிபியனில் கரும்புச் செய்கை என்பன உருவான பின்னர், மேற்கு ஆப்பிரிக்காவில் தமது செல்வாக்குப் பகுதிகளை வரையறுத்துக்கொள்வதில் மிகுந்த ஆர்வம் காட்டின. 1500இலிருந்து 1758 வரை இரண்டு வல்லரசுகளும் தமது கடற்படைப் பலத்தைப் பயன்படுத்தி மற்றவரை இப்பகுதியில் இருந்து அகற்ற முயற்சிகளை மேற்கொண்டன. 1758ல், ஐரோப்பாவில் ஏழாண்டுப் போர் நிகழ்ந்த காலத்தில், பிரித்தானியா செனகல் ஆற்றோரம் இருந்த பிரான்சின் வணிக நிலைகளைக் கைப்பற்றி முடிக்குரிய குடியேற்றநாடாக முதல் செனகம்பியாவை உருவாக்கியது. வட அமெரிக்காவில் அமெரிக்கப் புரட்சிப் போர் வெடித்து, பிரித்தானியா அதில் ஈடுபட்டிருந்தபோது, பிரான்சு தனது பகுதிகளை மீளக் கைப்பற்றியதுடன் கம்பியப் பகுதியில் இருந்த பிரித்தானியரின் முக்கியமான நிலைகளையும் எரியூட்டியது. பிரித்தானியரின் தோல்வியையும், ஐக்கிய அமெரிக்காவின் உருவாக்கத்தையும் தொடர்ந்து 1783ல் செனகல் - கம்பியா ஒருங்கிணைப்பு முடிவுக்கு வந்தது.\n\nவெர்சாய் ஒப்பந்தம் (1783), பாரிசு ஒப்பந்தம் (1783) ஆகியவை கைச்சாத்திடப்பட்ட பின்னர், பிரான்சுக்கும், பிரித்தானியாவுக்கும் இடையில் ஒரு சமநிலை உருவானது. செயின்ட் லூயிசு, கோரீ, செனகல் ஆற்றுப் பகுதிகள் என்பன பிரான்சுக்கு வழங்கப்பட்டன. கம்பியாவைப் பிரித்தானியா தக்கவைத்துக்கொண்டது. 1860களிலும் 70களிலும், இப்பகுதியை ஒன்றுபடுத்துவதற்காக நிலங்களைப் பரிமாறிக்கொள்ளும் ஒரு முன்மொழிவு குறித்து இரு நாடுகளும் சிந்திக்க ஆரம்பித்தன. இதன்படி கம்பியாவுக்காக மேற்கு ஆப்பிரிக்காவில் உள்ள இன்னொரு பகுதியை பிரித்தானியாவுக்கு வழங்க வேண்டும். ஆனாலும், இந்தப் பரிமாற்றம் முற்றுப்பெறவில்லை. இப்பகுதி இரண்டு வெவ்வேறு போட்டி நாடுகளால் ஆளப்பட்ட போதிலும், 1889 வரை பிரான்சு, பிரித்தானியப் பகுதிகளிடையே எல்லைகள் வரையறுக்கப்படவில்லை. 1889ல் பிரான்சு தற்போதைய எல்லையை ஏற்றுக்கொண்டு தனது எல்லை வணிக நிலைகளை அகற்றியது.\n\nஇந்த முடிவு 1960ல் விடுதலை பெற்ற செனகலுக்கும், 1965ல் விடுதலை பெற்ற கம்பியாவுக்கும் இடையே பெரிய பிரச்சினையை உருவாக்கியது. ஒரே பகுதியில், வெவ்வேறு பண்பாட்டு விழுமியங்களைக் கொண்ட இரண்டு நாடுகளை, ஒரு நாடு இன்னொரு நாட்டினால் முற்றாகச் சூழப்பட்ட நிலையில் எவ்வாறு பராமரிப்பது என்பது முக்கிய பிரச்சினையாக இருந்தது.\n\nSection::::எல்லை தொடர்பான பிரச்சினைகள்.\nஇரண்டு நாடுகளுக்குமே எல்லை நிலைமைகள், அவற்றின் பன்னாட்டுத் தொடர்புகளில் தனித்துவமான பிரச்சினைகளைக் கொடுத்தன. சிறப்பாக வணிகம், எல்லைப் பகுதிகளின் கட்டுப்பாடு போன்றவை சார்ந்த பிரச்சினைகள் முக்கியமானவை. இரு நாடுகளுக்கும் உள்ள மிகப் பெரிய பிரச்சினைகளுள் ஒன்று இப்பகுதிகளூடாக வன்முறைகள் இலகுவாகப் பரவக்கூடிய வசதியாகும். \n\n1981ல் கம்பிய சனாதிபதியை அகற்றுவதற்கு மேற்கொள்ளப்பட்ட சதிப் புரட்சி முயற்சி இந்தப் பயத்தை உண்மையாக்கியது. மேற்கு நாடுகளுக்குச் சார்பான நிலையில் இருந்த செனகலுக்கு இது கவலை தரும் ஒன்றாக இருந்தது. கம்பியாவில் உள்ள பிரிவினைவாதிகளையோ அல்லது அங்குள்ள பிற அதிருப்திக் குழுக்களையோ பயன்படுத்தி அண்டை நாடுகள் செனகல் அரசை நிலைகுலையச் செய்ய முயலலாம் என செனகல் எண்ணியது. கானா, மாலி, கினியா, கினி-பிசாவு, லிபியா ஆகிய நாடுகளிலிருந்து செனகலுக்குக் குறிப்பான பயமுறுத்தல்கள் இருந்தன.\n\nவிடுதலை பெற்ற காலத்திலிருந்து, பிரான்சிலிருந்து இறக்குமதியாகும் பொருட்களுக்கு முன்னுரிமை அளிக்கும் வகையில் வணிகத் தடைகளை செனகல் விதித்திருந்தது. அதேவேளை கம்பியாவில் எவ்வித வணிகத் தடைகளும் இருக்கவில்லை. இவ்வாறான எதிரெதிர் வணிகக் கொள்கைகள் செனகல் - கம்பியா எல்லைகளில் கள்ளச் சந்தைகளை உருவாக்கி மலிவான பொருட்களைச் செனகலுக்குள் கடத்திவர உதவியது. செனகலிலிருந்து கம்பியா ஊடாக ஏற்றுமதிகளும் கள்ளச் சந்தையூடாக நடைபெற்றன. செனகல் அரசு தான் நிலக்கடலை பயிர் செய்வோரிடமிருந்து வாங்கும் நிலக்கடலைக்குத் தாமதமாகப் பணம் வழங்கும் நடைமுறை ஒன்றைப் பயன்படுத்தியது. இதன்படி பயிர் செய்வோர் தமது உற்பத்தியை அரசிடம் விற்கும்போது ஒரு துண்டு மட்டுமே பெறுவர். மூன்று மாதங்களுக்குப் பின் இதற்கான பணம் வழங்கப்படும். இதனால் செனகல் விவசாயிகள் தமது உற்பத்திகளை பஞ்சூலுக்கு எடுத்துச் சென்று கம்பிய அரசிடமிருந்து உடனடியாகப் பணம் பெற்றனர். 1990 அளவில், கம்பியாவின் நிலக்கடலைச் சந்தையின் 20% செனகலில் இருந்து கடத்திவரப்பட்டது.\n\nSection::::கூட்டமைப்பின் பிறப்பு.\nசெனகம்பியாக் கூட்டமைப்பு நடைமுறைத் தேவைகளுக்காக பாதுகாப்புக் காரணங்களை அடிப்படையாக வைத்து உருவானது. ஏற்கெனவே குறிப்பிட்டபடி செனகல் அரசு கம்பியாவில் ஏற்படக்கூடிய எழுச்சிகளினால் தனது நாட்டில் உறுதியற்ற நிலை உருவாகலாம் எனப் பயந்தது. கம்பியாவில் நடந்த சதிப்புரட்சி முயற்சி இந்தப் பயத்துக்கு வலுவூட்டியது. சதிப் புரட்சியை முறியடிக்க கம்பியாவின் வேண்டுகோளுக்கு இணங்க செனகலே தனது படைகளை அனுப்பவேண்டி இருந்தது. இந்த நிகழ்வு இரு நாட்டுத் தலைவர்களும் இணைப்புக் குறித்துச் சிந்திக்க வழி வகுத்தது. \n\n1960ல் இரு நாடுகளும், இந்த இணைப்புக்கான திட்டங்கள் குறித்தும் அதனால் விளையக்கூடிய பயன்கள் குறித்தும் ஆராய்ந்து அறிக்கை சமர்ப்பிக்க ஐக்கிய நாடுகளைக் கேட்டுக்கொண்டன. இதன் அடிப்படையில் உருவான கூட்டமைப்பே அக்காலத்தில் ஆப்பிரிக்கக் கூட்டமைப்புக்களில் கூடிய காலமான எட்டு ஆண்டுகள் நிலைத்திருந்த கூட்டமைப்பு ஆகும்.\n\nSection::::கூட்டமைப்பின் முடிவு.\nஇணைப்பு முயற்சிகளின்போது அதற்கான ஆதரவு அரசாங்கங்களிடமிருந்தும், சமூகத்தின் உயர் குடியினரிடமிருந்துமே கிடைத்தது. இரு நாடுகளினதும் மக்கள் இது குறித்து அக்கறை காட்டவில்லை. அரசியல் உறுதிப்பாடு குறித்த அச்சம் இல்லாமல் போன பின்னர் இரு தரப்பினரும் தமது நிலைப்பாடுகளிலிருந்து பின்வாங்கத் தொடங்கினர். கம்பிய அரசும், மக்களும் தமது பலத்தையும், அடையாளத்தையும் செனகலிடம் இழக்கவேண்டி வரும் எனப் பயந்தனர். செனகம்பியா குறித்த பகுப்பாய்வில் இயூசும், லூயிசும் கூட்டமைப்புக்கள் தோல்வியடைவதற்கான பல காரணங்களைப் பட்டியல் இட்டுள்ளனர். இதே காரணங்களுக்காகவே செனகம்பியாக் கூட்டமைப்பும் தோல்வியடைந்தது.\n"}
{"id": "321231", "url": "https://ta.wikipedia.org/wiki?curid=321231", "title": "மம் மறுசீரமைப்பு", "text": "மம் மறுசீரமைப்பு\n\nமம் மறுசீரமைப்பு \"(Mumm rearrangement)\" என்பது கரிம வேதியியல் ஒரு மறுசீரமைப்பு வினை வகையாகும். இவ்வினை ஓர் அசைல் இமைடேட்டு அல்லது ஐசோயிமைடு தொகுதியை ஒர் இமைடு தொகுதியாக மாற்றுகிறது. 1,3 (O-N) அசைல் மாற்றம் இவ்வினையில் விவரிக்கப்படுகிறது. \n\nயூகி வினையின் ஒரு பகுதியாக இவ்வினை பொருந்தி வருகிறது.\n"}
{"id": "321234", "url": "https://ta.wikipedia.org/wiki?curid=321234", "title": "ஆட்டுக்கால் கிழங்கு", "text": "ஆட்டுக்கால் கிழங்கு\n\nஆட்டுக்கால் கிழங்கு (Drynaria quercifolia) என்பது தமிழ்நாட்டு மலைப்பகுதிகளில் கிடைக்கும் ஒரு வகை பெரணித் தாவரத்தின் கிழங்கு ஆகும். இக்கிழங்கை கொல்லிமலையில் முடவன் ஆட்டுக்கால், ஆட்டுக்கால் கிழங்கு என்றும் ஏற்காடு சேர்வராயன் மலைப் பகுதியினர் ஆட்டுக்கால் என்றும் அழைக்கின்றனர். இக்கிழங்குகள் பார்ப்பதற்குக் கம்பளி போர்த்தியதுபோல மெல்லிய இழைகளுடன் ஆட்டுக்கால் போன்றே காணப்படும். \n\nSection::::பரவல்.\nஇவை இந்தியா, தென்கிழக்கு ஆசியா, மலேசியா, இந்தோனேசியா, பிலிப்பைன்ஸ், நியூ கினி, ஆஸ்திரேலியா ஆகிய இடங்களில் உள்ளன\nSection::::மருத்துவ குணம்.\nஇந்தக் கிழங்கைக் கொண்டு கொல்லிமலையில் சூப் செய்யப்படுகிறது இந்த சூப்பின் சுவை அப்படியே ஆட்டுக்கால் சூப்பின் சுவையை ஒத்த‍தாக இருக்கும். மேலும் இக்கிழங்கு மருத்துவ குணம் கொண்டதாக கருதப்படுகிறது. இதனால் மூட்டு வலி, வீக்கம், காய்ச்சல், செரிமான உபாதைகள் போன்றவை குணமாகும் என்று கூறப்படுகிறது. \n"}
{"id": "321236", "url": "https://ta.wikipedia.org/wiki?curid=321236", "title": "புதர் தாவி", "text": "புதர் தாவி\n\nபுதர் தாவி (Common bush hopper) என்பது பட்டாம் பூச்சிகளில் ஒரு வகையாகும். இவை போர்னியோ, சுமத்ரா, ஜாவா, இந்தியா, சீனா, இந்தோசீனா ஆகிய இடங்களில் காணப்படுகிறன. \n"}
{"id": "321243", "url": "https://ta.wikipedia.org/wiki?curid=321243", "title": "உலகளாவிய வானூர்தி நிலையங்களின் பட்டியல்", "text": "உலகளாவிய வானூர்தி நிலையங்களின் பட்டியல்\n\nஉலகளாவிய வானூர்தி நிலையங்களின் பட்டியல் (\"List of international airports by country\") இது, பல நாடுகளின் சர்வதேச வானூர்தி நிலையங்களின் பட்டியலாகும். மேலும், அவை பொதுவாக, மற்றும் மற்ற நாடுகளில் உள்ள சர்வதேச வானூர்திகள் கையாளம் சுங்கத்துறை மற்றும் குடிவரவு வசதிகள் பெற்றிருக்கும் வானூர்தி நிலையமும் அடங்கும்.\n\n"}
{"id": "321249", "url": "https://ta.wikipedia.org/wiki?curid=321249", "title": "தலைமைச் செயலாளர்", "text": "தலைமைச் செயலாளர்\n\nதலைமைச் செயலாளர் என்பவர் இந்தியாவில் ஒரு மாநிலத்தை நிர்வாக ரீதியாக ஆளும் அதிகாரியாவார். இவர் இந்திய ஆட்சிப் பணி அதிகாரியாக இருப்பார். இவரின் நேரடிக் கட்டுப்பாட்டில் மாநிலக் காவல் துறை, முழு மாநில அரசு நிர்வாகம், அரசின் நிதி நிலை அறிக்கை தயாரிப்பு, நிதி மேலாண்மை போன்றவை இயங்கிவருகின்றன.\nSection::::பொறுப்புகள்.\nமாநில சட்டப் பேரவையில் முதல்வர் அறிவிக்கும் புதிய அரசுத் திட்டங்களைச் செயல்படுத்தும் முக்கியப் பொறுப்பு தலைமைச் செயலாளருக்கு உண்டு. உள்துறை, வருவாய்த் துறை, ஊரக வளர்ச்சித் துறை, நகராட்சி நிர்வாகம், பள்ளிக் கல்வி, உயர்கல்வி, வேளாண்மை உள்ளிட்ட அனைத்துத் துறைகளின் திட்டங்களை நிறைவேற்றும் பொறுப்பு அந்தந்தத் துறைகளின் செயலாளர்களுக்கு உண்டு என்றாலும் அவர்கள் உரிய முறையில் திட்டங்களை நிறைவேற்றுகிறார்களா என்பதை தலைமைச் செயலாளர் துறைச் செயலாளர்களின் ஆய்வுக் கூட்டத்தை நடத்தி கண்காணித்து உறுதி செய்வார்.\nஇ.ஆ.ப. அதிகாரி தவறு செய்யும்போது முதல் கட்ட விசாரணை நடத்தி விசாரணையில் தவறு செய்ததற்கான முகாந்திரம் இருப்பது உறுதியானால் ஊழல் கண்காணிப்பு ஆணையராக இருக்கும் தலைமைச் செயலாளர்தான் சம்பந்தப்பட்ட அதிகாரி மீது ஒழுங்கு நடவடிக்கை எடுப்பார்.\n"}
{"id": "321255", "url": "https://ta.wikipedia.org/wiki?curid=321255", "title": "பாரிசு அமைதி உடன்படிக்கைகள் (1783)", "text": "பாரிசு அமைதி உடன்படிக்கைகள் (1783)\n\n1783ன் பாரிசு அமைதி உடன்படிக்கைகள் என்பது, அமெரிக்கப் புரட்சிப் போரை முடிவுக்குக் கொண்டுவந்த ஒரு தொகுதி உடன்படிக்கைகளைக் குறிக்கும். 1783 செப்டெம்பர் 3ம் தேதி பெரிய பிரித்தானியாவின் அரசர் மூன்றாம் ஜார்ஜின் பிரதிநிதிகள், ஐக்கிய அமெரிக்க நாடுகளின் பிரதிநிதிகளுடன், பாரிசு உடன்படிக்கை (1783) எனப் பொதுவாக அறியப்படும் உடன்படிக்கை ஒன்றில் பாரிசில் கைச்சாத்திட்டனர். அத்துடன், பிரான்சின் அரசர் பதினாறாம் லூயியின் பிரதிநிதிகளுடனும், எசுப்பெயினின் அரசர் மூன்றாம் சார்லசின் பிரதிநிதிகளுடனும் வெர்சாய் உடன்படிக்கைகள் (1783) என அறியப்படும் இரண்டு உடன்படிக்கைகளிலும் வெர்சாயில் கைச்சாத்திட்டனர். முதல் நாள் நான்காம் ஆங்கில-டச்சுப் போரை முடிவுக்குக் கொண்டுவருவதற்கான ஒரு முதல்நிலை ஒப்பந்தம் ஒன்று டச்சுக் குடியரசின் பிரதிநிதிகளுடன் கைச்சாத்தானது. எனினும் இதன் இறுதி உடன்படிக்கை 1784 மே 20ம் தேதிவரை கைச்சாத்திடப்படவில்லை.\n\nபிரித்தானியா தனது பதின்மூன்று குடியேற்றங்களை இழந்தது. அத்துடன் இத்தோல்வி முதலாவது பிரித்தானியப் பேரரசின் முடிவாகவும் அமைந்தது. ஐக்கிய அமெரிக்காவுக்கு எதிர்பார்த்ததற்கு மேலாகவே கிடைத்தது.. ஏனைய கூட்டாளிகளுக்கு குறிப்பிடத்தக்க பயன்கள் கிடைக்கவில்லை. பிரான்சு, ஏழாண்டுப் போரில் தான் பெற்ற தோல்விக்கு பிரித்தானியாவைப் பழிவாங்கியது. ஆனால், அது பெற்ற இலாபம் மிகக் குறைவே (தொபாகோ, செனகல், இந்தியாவில் சிறிய பகுதிகள்). ஆனால், பிரான்சின் நிதி இழப்பு மிகவும் அதிகம். ஏற்கெனவே நிதி நெருக்கடியில் இருந்த பிரான்சு போருக்காகவும் ஏராளமாகக் கடன் பெற்றதால் மேலும் நெருக்கடிக்கு உள்ளானது. இது 1780களின் நிதிப் பேரிடருக்குள் அதனை இட்டுச் சென்றது. வரலாற்றாளர்கள் இந்நிலைமையை பிரெஞ்சுப் புரட்சியுடன் தொடர்புபடுத்துவர். ஒல்லாந்து போரின் இறுதியில் எவ்வித இலாபத்தையும் பெற்றுக்கொள்ளவில்லை. எசுப்பெயினுக்குக் கலப்பு விளைவே ஏற்பட்டது. அவர்கள் பிரித்தானிய மேற்கு புளோரிடாவைக் கைப்பற்றியிருந்தனர். ஆனால் சிப்ரால்ட்டர் பிரித்தானியர் வசமே இருந்தது. நீண்ட கால நோக்கில் இப்புதிய பகுதியால் எவ்வித பயனும் இல்லை.\n"}
{"id": "321274", "url": "https://ta.wikipedia.org/wiki?curid=321274", "title": "சந்திரபுர ஸ்கந்தவரோதய மகா வித்தியாலயம்", "text": "சந்திரபுர ஸ்கந்தவரோதய மகா வித்தியாலயம்\n\nசந்திரபுர ஸ்கந்தவரோதய மகா வித்தியாலயம் என்பது இலங்கையின், வட மாகாணத்தின், தென்மராட்சி கல்வி வலயம் தென்மராட்சி கல்வி வலயத்தில் மட்டுவில் என்ற ஊரில் அமைந்துள்ள ஓர் அரசப் பாடசாலை ஆகும். இது ஓர் நவோதயாப் பாடசாலை ஆகும். இது 1C வகையைச் சேர்ந்த பாடசாலை ஆகும். இங்கு 376 மாணவர்களும், 26 ஆசிரியர்களும் கல்வி கற்பிக்கின்றனர்..\n\nSection::::அமைவிடம்.\nசாவகச்சேரி நகரிலிருந்து சுமார் 3km தூரத்தில் சந்திரபுர ஸ்கந்தவரோதய மகா வித்தியாலயம் அமைந்துள்ளது. நுணாவில் சந்தியிலிருந்து கனகம்புலளியடி வீதியில் இப் பாடசாலை அமைந்த்துள்ளது. நுணாவில் சந்தியிலிருந்து சுமார் 2km தூரத்தில் அமைந்த்துள்ளது.\nமேற்கே சிவன் கோவில் சிறு வீதியும் கிழக்கே பெருங்குளம் சந்தி சிறு வீதியும் செல்கின்றன. இதில் சிவன் கோவில் வீதியானது இப்பாடசாலையை இரு பக்கமும் கொண்டுள்ளது.\n\nSection::::வரலாறு.\nதென்மராட்சியில் மட்டுவில் கிராமத்திலே 1924ம் ஆண்டு சந்திரபுர ஸ்கந்தவரோதய மகா வித்தியாலயம் சாந்தநாயகி வித்தியாசாலை என்ற பெயரில் பிரபல நொத்தாரிசு சின்னத்தம்பி கந்தர் என்பவரால் ஆரம்பிக்கப்பட்டது. பின்பு கருத்து வேற்றுமை காரணமாக சாந்தநாயகி பாடசாலை சற்றுத்தூரத்திற்கு நகர்ந்தது. அதைத்தொடர்ந்து “சோமஸ்கந்த வித்தியாலயம்” என்ற பெயரில் கந்தர் அவர்களினாலே இவ்வித்தியாலயம் அமைக்கப்பட்டது. கந்தர் அவர்கள் தனது சொந்தக்காணியிலுள்ள சொந்த வீட்டிலேயே இப்பாடசாலை ஆரம்பித்தார். இப்போது கணினிக்கூடம் உள்ள இடமே அப்பாடசாலை நிலையம் என்று கூறுவர்.\n\nஇப்பாடசாலையை “கந்தர் வித்தியாலயம்” \"மடத்துப்பள்ளிக்கூடம்\" என்றும் அழைப்பர். மடத்துப்பள்ளிக்கூடம் என்றழைக்க காரணம் இருக்கின்றது. அக்காலத்திலே வண்டில்மாடு பூட்டி தில்லையம்பல பிள்ளையார் கோவிலுக்கும் ஏனைய இடங்களிற்கும் மக்கள் செல்லும் போது இந்தக்கந்தரின் வீட்டிலேயே தங்கி மாடுகளிற்கு நீர் காட்டி தீனி போட்டு ஆறிச்செல்வர். ஆதனால் மடத்தடி என அழைக்கப்பட்டது.\n\nஇப்பாடசாலையின் அதிபராக 1935இல் க .வேலுப்பிள்ளை அவர்கள் இருந்ததாக சம்பவத்திரட்டுப்புத்தகம் கூறுகின்றது. ஆசிரியராக ஆச்சிமுத்து என்பவரும் கடமை புரிந்துள்ளார். 7 வகுப்புக்களை கொண்டதாகவும் 75 மாணவர்களும் ஒரு கட்டடமும் இருந்ததாகவும் அறியமுடிகின்றது. நெசவு, தையல், மனையியல் ஆகிய பாடங்களும் போதிக்கப்பட்டன. 5 ஆசிரியர்களை கொண்டதாக மேலும் அறியக்கிடக்கின்றது. 29.01.1938ல் இப்பாடசாலை அரசிடம் ஒப்படைக்கப்பட்டது. 01.06.1946ல் “மட்டுவில் கனிட்ட பாடசாலை” என கல்விப்பகுதியால் பெயர்சூட்டப்பட்டது. 10.10.1948ல் க.பொ.த வகுப்பு ஆரம்பிக்கப்பட்டது. இங்கு மடடுவில், சரசாலை, மந்துவில், மீசாலை, கல்வயல் போன்ற கிரமங்களிலிருந்து மாணவர்கள் கல்விகற்றனர்.\n\n1958ஆம் ஆண்டு தைமாதம் தொடக்கம் மட்டுவில் மகாவித்தியாலம் என தரமுயர்த்தப்பட்டது.இப் பாடசாலையானது 2010ம் ஆண்டில் ஆயிரம் பாடசாலை திட்டத்தல் உள்வாங்கபட்டது.\nஅந்தவகையில் 2016ல் இருந்து 6ம் வகுப்பு தொடக்கம் 13ம் வகுப்பு வரையும் வகுப்புகளைக் கொண்டதாக இயங்கி வருகின்றது. இன்று மானவர்கள் தொகை குறைவாக காணப்படுவதற்கு காரணம் ஊட்டப் பாடசாலைகளில் கல்வி பயிலும் மானவர்கள் நகரப் பாடசாலைகளை நோக்கி படையெடுப்பதாகும். நகர்ப்புற பாடசாலைக் கவர்ச்சியில் இருந்து விடுபட்டு. சந்திரபுர ஸ்கந்தவரோதய மகா வித்தியாலயத்தில் மட்டுவில் வாழ் மானவர்கள் சேர்ந்து கற்பது காலத்தின் கட்டாயமாகும் .\n\nSection::::சாதனைகள்.\nஎமது பாடசாலையின் சாதனைகளை நோக்கும்போது முதன்முதலாக பேராதனைப்பல்கலைக்கழகத்திற்கு மந்துவிலைச்சேர்ந்த சி.தங்கராசா எனும்மாணவன் தெரிவானார். இது ஒரு வரலாற்று மைல்கல் இக்காலத்தில் 700 மாணவர்கள் இங்கு கல்விகற்றார்கள். 2000ம் ஆண்டில் தரைமட்டமாக்கப்பட்டு இன்று “மீண்டும் தொடங்கும் மிடுக்கு” என்பதற்கேற்ப இன்று மாடிகள் கொண்ட வகுப்பறைகளாக நிமிர்ந்து நிற்கின்றது.\nதேசிய விளையாட்டுச் சம்மேளத்தினால் நடாத்தப்பட்ட தேசியமட்ட குண்டு போடுதல் போட்டியில் செல்வன் மாணிக்கராசா பிரதீப் என்றமாணவன் தேசியமட்டத்தில் முதலிடம் பெற்றார். செல்வி ம.வினோஜா,செல்வன் ம.ரஜிகரன் இருவரும் தேசியமட்டபோட்டியில் பங்குபற்றினர். மேலும் தேசியமட்ட கரப்பந்தாட்ட போட்டியில பங்குபற்றினர்.\n\nSection::::பாடசாலைப் பண்.\nஇராகம்:- மோகனம், தாளம்:- ஆதி\nசெந்திரு வந்தமர் சந்திரபுரம் வளர் \nஸ்கந்த வரோதய எங்கழகம் - சிரமேற்றியே \nபோற்றுவோம் எந்நாளுமே \n\nவாணிநடம் காணும் வானமுயர்மாடம் \nவண்கலைக் கூடம் ஆடரங்குகளும் - பேணுமுயர் \nகிருண கந்தர் காந்தி விவேகானந்தர் \nபெயர் கொள்ளும் இல்லங்கள் நல்வழிகாட்டும்\nஉயர்வால் உணர்வால் உயர்சாதனையால் \nஓங்கும் தெய்வ வாசனையாலும் - குறைதீர்த்\nதேமையால் ஆக்கும் கழகம்\nவாழிய வாழியவே.\n\nSection::::கல்லூரிக்கொடி.\nஒரு பாடசாலை தனது விசேட தனித்தன்மையை அடையாளம் காட்டும் அம்சங்களில் பாடசாலைக் கொடியும் ஒன்று .எமது பாடசாலைக் கொடியின் நீலம்,பழுப்புச்சிவப்பு நிறம் காணப்பட்டுகினறது.நீலம் வியாபகம்,அன்பு என்பவற்றுக்கு எடுத்துக்காட்டு ஆகும்.சிவப்பு கடும் உழைப்பு,ஆற்றல் என்பவற்றை காட்டும். \n\nSection::::கல்லூரி சின்னம்.\n எமது பாடசாலை சின்னமானது விரிந்த புத்தகம்,வீணை,ஒளிரும் விளக்கு என்பன கொண்டது.\"வித்தையும் பக்தியும் நித்தமும் பழகு\" எனும் மகுட வாசகம் கொண்டது.\nSection::::புத்தகம்.\nமுக்கிய பாடவிதனச் செயற்பாட்டை விளக்குவது புத்தகம். இது இங்கு முக்கியத்துவப்படுத்தப்பட்டுள்ளது . இது அறிவின் அடையாளம்.\"தலை குனிந்து படித்தால் பின் தலை நிமிர்ந்து வாழலாம்.\" என்பதையும் புத்தகம் காட்டும்.\nSection::::விளக்கு.\nஅறிவினது பிரகாசம்.ஒளி பெற்று ஒளி தந்து மிளிரும் நிலையைக் காட்டும்.அறிவு இருள் அகற்றி அறிவு ஒளி பரப்பும் நிலையைக்காட்டும் தானும் விளக்கு மற்றவற்றையும் விளக்குவது விளக்கு .\nSection::::வீணை.\nமுத்தமிழில் ஒன்றாக இசைத்தமிழை விளக்கும் வகையில் கலைமகளின் கைகளில் இருக்கும் வீணை விளங்குகின்றது. மாணவர்களின் ஆடல் பாடல் என்பவற்றிலும் சிறந்து விளக்க வேண்டும்.கலைகள் தான் மனிதனை மனிதனாக வாழவைக்கும்.\n"}
{"id": "321287", "url": "https://ta.wikipedia.org/wiki?curid=321287", "title": "வரலாற்றுச் சிறப்பு மிக்க வெப்ப மண்டல சூறாவளிப் பெயர்களின் பட்டியல்", "text": "வரலாற்றுச் சிறப்பு மிக்க வெப்ப மண்டல சூறாவளிப் பெயர்களின் பட்டியல்\n\nவெப்பமண்டல சூறாவளிகள் (\"Tropical cyclones\") அவ்வப்போது உருவாகும் வெப்ப மண்டல சூறாவளிகளை, வரலாற்று ரீதியான காரணங்களினால் பெயரிடப்பட்டிருக்கின்றன. மேலும், \nஒன்றுக்கு மேற்பட்ட வெப்ப மண்டல சூறாவளிகள் உருவாகும் சமயத்தில், பொது மக்கள் உடனான தொடர்புகொள்வதில் ஏற்படும் குழப்பத்தை தவிர்க்கவே, இவ்வாறு பெயர் சூட்டி வகைப்படுத்தப்படுகின்றன. இப்பெயர்கள் முன்னரே தீர்மானிக்கப்பட்ட பட்டியலில் இருந்து ஒழுங்கமைக்கும் பொருட்டு வரையப்படுகின்றன. பொதுவாக காற்றின் வேகம், ஒன்றிலிருந்து- மூன்று, அல்லது பத்து நிமிட வெப்ப மண்டல சூறாவளிகளை ஒதுக்கப்பட்டு, சுமார் 65 கிலோமீட்டர் (60 km/h,(40 mph) வேகத்திற்கு மேற்பட்ட சூறாவளிகளையே பெயரிடப்பட்டு பட்டியலில் சேர்க்கப்பட்டுள்ளது.\n"}
{"id": "321290", "url": "https://ta.wikipedia.org/wiki?curid=321290", "title": "2-மெத்தில்-1-பென்டனால்", "text": "2-மெத்தில்-1-பென்டனால்\n\n2-மெத்தில்-1-பென்டனால் \"(2-Methyl-1-pentanol)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 2-மெத்தில்பென்டன்-1-ஆல் என்ற ஐயுபிஏசி முறை பெயராலும் இச்சேர்மம் அழைக்கப்படுகிறது. மற்ற வேதிப்பொருட்கள் தயாரிக்கையில் ஒரு இடைநிலைப் பொருளாக இது உருவாகிறது. கரைப்பானாக பயன்படுத்தப்படுகிறது\n"}
{"id": "321295", "url": "https://ta.wikipedia.org/wiki?curid=321295", "title": "லாக்டமைடு", "text": "லாக்டமைடு\n\nலாக்டமைடு \"(Lactamide)\" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். லாக்டிக் அமிலத்திலிருந்து ஓர் அமைடு வழிபொருளாக லாக்டமைடு தயாரிக்கப்படுகிறது. வெண்மை நிற படிகத் திண்மமான லாக்டமைடின் உருகுநிலை 73-76 பாகை செல்சியசு ஆகும்.\nலாக்டோ நைட்ரைலை ஒரு வினையூக்கியின் உதவியால் நீரேற்றம் செய்வதன் மூலம் லாக்டமைடை தயாரிக்க முடியும்.\n"}
{"id": "321298", "url": "https://ta.wikipedia.org/wiki?curid=321298", "title": "செனகல் ஆறு", "text": "செனகல் ஆறு\n\nசெனகல் ஆறு மேற்கு ஆப்பிரிக்காவில் உள்ள 1,086 கிமீ (675 மைல்) நீளமான ஆறு ஆகும். பல நாடுகளை மருவிச் செல்லும் இது செனகலுக்கும், மௌரித்தானியாவுக்கும் இடையிலான எல்லையாகவும் உள்ளது.\n\nSection::::புவியியல்.\nசெனகல் ஆற்றின் தலைப்பகுதி கினியாவில் உற்பத்தியாகும் செமேஃபே, பாஃபிங் ஆகிய இரண்டு ஆறுகள். இவை மாலியில் உள்ள பாஃபூலாபேயில் ஒன்றாக இணையுமுன்னர் கினியா - மாலி எல்லையின் ஒரு பகுதியாகவும் அமைகின்றன. இங்கிருந்து செனகல் ஆறு மேற்கு நோக்கியும் பின்னர் வடக்கு நோக்கியும் சென்று கலூகோவுக்கு அண்மையில் உள்ள தலாரி மலையிடுக்கு ஊடாகச் செல்கிறது. பின்னர் கோயினா நீர்வீழ்ச்சி ஊடாகச் சென்று கயெஸ் வரை அமைதியாகச் செல்கிறது. அங்கு கொலிம்பினே ஆறு செனகலுடன் இணைகிறது. மாலி-மௌரித்தானியா எல்லையில் இது கராக்கோரோ ஆற்றுடன் இணைந்து அந்த எல்லை வழியே சில மைல்கள் தூரம் ஓடி பாக்கெல் என்னும் இடத்தை அடைகிறது. அங்கே பாலெமே ஆறு செனகல் ஆற்றுடன் இணைகிறது. அங்கிருந்து செனகல்-மௌரித்தானியா எல்லை வழியாக ஓடி அத்திலாந்திக் கடலில் கலக்கிறது.\n\nசெனகல் ஆறு 270,000 கிமீ பரப்பளவுடன் கூடிய வடிநிலத்தைக் கொண்டுள்ளதுடன், சராசரி நீரோட்டம் 680 மீ/செக் ஆகவும், வருடாந்த நீர் வெளியேற்றம் 21.5 கிமீ ஆகவும் உள்ளது.\n"}
{"id": "321301", "url": "https://ta.wikipedia.org/wiki?curid=321301", "title": "காம்பியா ஆறு", "text": "காம்பியா ஆறு\n\nகம்பியா ஆறு மேற்கு ஆப்பிரிக்காவில் உள்ள முக்கியமான ஆறுகளில் ஒன்று. 1,120 கிமீ (700 மைல்)நீளம் கொண்ட இது, வட கினியாவில் உள்ள பவுத்தா சாலன் சமவெளியில் இருந்து செனகல், கம்பியா ஆகிய நாடுகள் ஊடாக பஞ்சூல் நகருக்கு அண்மையில் அத்திலாந்திக் பெருங்கடலில் கலக்கிறது. இதன் நீளத்தின் அரைப் பகுதி கப்பல் போக்குவரத்துக்கு உகந்தது. மேற்கு ஆப்பிரிக்காவின் தலைநிலத்தில் உள்ள மிகச் சிறிய நாடான கம்பியா இந்த ஆற்றுடன் வலுவான பிணைப்புக்களைக் கொண்டது. ஆற்றின் கீழ்ப்பகுதியில் அரைப்பங்கிலும் சற்றுக் கூடுதலான பகுதியையும் அதன் இரு கரைகளையுமே இந்த நாடு உள்ளடக்கியுள்ளது.\n\nபவுத்தா சாலனில் இருந்து இந்த ஆறு வடமேற்கு நோக்கிச் சென்று செனகலில் உள்ள தம்பாகவுண்டா பகுதியை அடைகிறது. அங்கே நியோக்கோலோ-கோபோ தேசியப் பூங்காவினூடாகச் செல்கிறது. பின்னர் கம்பியா ஆறு பத்தோத்தோவில் கம்பியாவுக்குள் நுழைய முன், நியேரி கோ, கூலூன்டூ ஆகிய ஆறுகள் இவ்வாற்றோடு இணைகின்றன. இப்பகுதியில் இருந்து ஆறு மேற்கு நோக்கியே சென்றாலும், வளைந்து வளைந்தும் ஆங்காங்கே நுகத்தடி வளைவுகளுடனும் காணப்படுகிறது. இதன் கழிமுகத்திலிருந்து 100கிமீ தொலைவிலிருந்து ஆற்றின் அகலம் படிப்படியாக அதிகரிக்கின்றது. கடலைச் சந்திக்கும் இடத்தில் இதன் அகலம் 10கிமீ.\n\nகழிமுகப் பகுதியில், சுபூரேக்கு அருகில் குந்தா கின்தே தீவு உள்ளது. இது முன்னர் அடிமை வணிகத்தின் போது பயன்படுத்தப்பட்டது. இது யுனெஸ்கோ உலக பாரம்பரியக் களமாக உள்ளது.\n"}
{"id": "321302", "url": "https://ta.wikipedia.org/wiki?curid=321302", "title": "அ. மார்க்ஸ்", "text": "அ. மார்க்ஸ்\n\nஅ. மார்க்ஸ் தமிழின் குறிப்பிடத்தக்க எழுத்தாளரும், இயற்பியல் பேராசிரியரும் ஆவார். மனித உரிமைப் பணிகளுக்காக களப்பணி ஆற்றி வருபவர். இலக்கியம், சமயம், அரச நிறுவனம், தேசியம் என ஒவ்வொன்றுக்குப் பின்னாலும் உள்ள அரசியலை தனது எழுத்துகளின் மூலம் தொடர்ந்து கவனப்படுத்தி வருபவர்.\n\nSection::::வாழ்க்கைக் குறிப்பு.\nஅந்தோணிசாமி, அமலோற்பவ மேரி ஆகியோருக்கு மூத்த மகனாக மார்க்ஸ் பிறந்தார். தந்தை மலேசியாவில் பொதுவுடைமைக் கட்சியை நிறுவியவர்களுள் ஒருவர். தலைக்கு விலை கூறப்பட்டுத் தப்பி வந்த பின் நாடு கடத்தப்பட்டதாக அறிவிக்கப்பட்டவர். தந்தையின் மூலமாக மார்க்சிற்கு சிறுவயது முதலே இடதுசாரி அரசியலில் ஆர்வம் ஏற்பட்டது. 1975 நெருக்கடி கால அத்துமீறல்களின் விளைவாக தீவிர அரசியலில் ஈடுபடத் தொடங்கினார். முதலில் மார்க்சிஸ்ட் கம்யூனிஸ்ட் கட்சியிலும் பின்பு ”மக்கள் யுத்தக் குழு” என்னும் நக்சல்பாரி அமைப்பிலும் இணைந்து செயல்பட்டார். கட்சிகளின் இறுக்கமான நடைமுறைகள், புதியனவற்றிற்கு முகம் கொடுக்க இயலாத கொள்கைவாதங்கள் ஆகியவற்றுக்குள் பயணிக்க முடியாமல் அவற்றைவிட்டு விலகித் தனித்து இயங்கத் தொடங்கினார். கட்சிக்குள் இல்லாவிட்டாலும் இடதுசாரி அமைப்புகள் தலித்கள், சிறுபான்மையோர் முதலான ஒடுக்கப்படும் மக்களுக்கான இயக்கங்கள் ஆகியவற்றுடன் இணைந்து செயல்பட்டு வருகிறார்.\n\nSection::::இலக்கிய அரசியல் கட்டுரைகள்.\nஅடிப்படையில் தன்னை ஒரு மார்க்சியவாதி என்று சொல்லிக்கொண்டாலும் பெரியாரியம், காந்தியம், அம்பேத்கரியம், பின்நவீனச் சிந்தனைகள் எனப் பலதரப்பட்ட பார்வைகளையும் உள்ளடக்கியதாகவே மார்க்சின் இலக்கிய – அரசியல் பார்வைகள் அமைந்துள்ளன. தனக்கு முந்திய மார்க்ஸிய இலக்கிய விமர்சகர்களைப் போல அல்லாமல் இலக்கிய நவீனத்துவத்தை ஏற்றும் இலக்கியத் திருஉரு வழிபாட்டைக் கைவிட்டும் பல இலக்கியப் புனிதங்களை தன் எழுத்துகளின் மூலம் கேள்விக்குள்ளாக்கியுள்ளார். பின்நவீனத்துவத்தை மெய்யியல் வரலாற்றினூடாக தொட்டுக்காட்டினார். தமிழில் ‘விளிம்பு நிலை ஆய்வுகளை’ (subaltern studies) அறிமுகப்படுத்தியதிலும் இவரது பங்கு குறிப்பிடத்தக்கது. சிற்றிலக்கியங்கள், தமிழில் அச்சுப் பண்பாடு என நூல்களாக வெளிவந்தவை தவிர நாட்டுப்புறவியல், பழந்தமிழ் இலக்கியங்கள் ஆகியன குறித்த அவரது கட்டுரைகள் வெளிப்படுத்தும் கூரிய அவதானங்கள் முக்கியமானவை. கி. ராஜநாராயணன், ஜெயகாந்தன், கே. டானியல், கரிச்சான் குஞ்சு, மௌனி, எம். வி. வெங்கட்ராம் முதலான சமகால எழுத்தாளர்கள் பற்றிய இவரது ஆய்வுகள் தமிழ்ச்சூழலில் விரிவாக விவாதிக்கப்பட்டவை. கல்வி மற்றும் மருத்துவக் கொள்கைகள் பற்றிய அவரது நூல்கள் பெரிய அளவில் தமிழ்ச் சூழலில் வாசிக்கப்பட்டவை. சமூக ஊடகங்களின் ஊடாக அவர் வெளிப்படுத்துகிற சமகாலப் பிரச்சினைகள் குறித்த கருத்துக்களும் முக்கியமானவை.\n\nSection::::ஆசிரிய இயக்கப் பணிகள்.\n37 ஆண்டுகள் அரசுக்கல்லூரிகளில் இயற்பியல் பேராசிரியராகப் பணியாற்றி ஓய்வு பெற்றுள்ளார். தமிழ்நாடு அரசுக்கல்லூரி ஆசிரியர் கழகத்திலும் தமிழ்நாடு அரசுக்கல்லூரி ஆசிரியர் மன்றத்திலும் முக்கிய பொறுப்புகளில் பதவி வகித்தவர். ஆசிரியர் சங்கத்தில் தீவிரப் பணியாற்றி பல்வேறு ஆசிரியப் போராட்டங்களை நடத்தியதால் 1986 – 96 காலகட்டத்தில் பத்து ஆண்டுகளில் ஆறு கல்லூரிகளுக்கு இடமாற்றம் செய்யப்பட்டார். அரசு ஊழியர் விதிகளை மீறியதாக நடவடிக்கை எடுக்கப்பட்டு ஒரு ஊதிய உயர்வு வெட்டுத் (Increment Cut) தண்டனையும் அளிக்கப்பட்டது. போராட்டங்களில் கலந்து கொண்டு சக ஆசிரியர் சங்கத்தினருடன் மும்முறை சிறை ஏகிய அனுபவங்களும் உண்டு.\n\nSection::::மனித உரிமைப் பணிகள்.\nஅரசு அல்லது தனியார் தொண்டு நிறுவனங்களின் உதவியோ பொருளாதார ஆதாரமோ இல்லாமல் சுயேச்சையாகவே மனித உரிமை அமைப்பைத் தொடங்கி செயல்பட்டு வருகிறார். ”மனித உரிமைகளுக்கான மக்கள் கழகம்” (People’s Union for Human Rights) என்பது இவரது அமைப்பு. 2013 இல் இருந்து “மனித உரிமை அமைப்புகளின் தேசியக்கூட்டமைப்பு” () என்ற அமைப்பின் தேசியத் தலைவராகவும் செயல்பட்டு வருகிறார். சாதிக்கலவரங்கள், சிறுபான்மையினர், தலித்கள், பெண்கள் ஆகியோருக்கு எதிரான வன்முறைகள் உள்ளிட்ட சுமார் ஐம்பதிற்கும் மேற்பட்ட முக்கிய பிரச்சினைகளில் தமிழகத்திலும் இந்திய அளவிலும் குழுக்களை அமைத்து அறிக்கைகளை வெளியிட்டுள்ளார். பாதிக்கப்பட்டவர்களுக்கு அவர்கள் பக்க நியாயங்களே போதுமானது என்ற அடிப்படையில் எதிர் அணியின் மீது குற்றங்களை இட்டுக்கட்டுவது அல்லது அவர்கள் பக்க உண்மைகளை மூடிமறைப்பது என்பதாக இல்லாமல் நடுநிலையோடு இருபக்க உண்மைகளையும் வெளிக்கொணருவதால் தமிழக அளவில் இவரது அமைப்பு ஒரு நம்பகத்தன்மையைப் பெற்றிருப்பது குறிப்பிடத்தக்கது.\n\n"}
{"id": "321303", "url": "https://ta.wikipedia.org/wiki?curid=321303", "title": "யாழ்ப்பாணம் தொழில்நுட்பக் கல்லூரி", "text": "யாழ்ப்பாணம் தொழில்நுட்பக் கல்லூரி\n\nயாழ்ப்பாணம் தொழில்நுட்பக் கல்லூரி (\"Jaffna College Of Technology\") இலங்கையின் வடக்கே யாழ்ப்பாணத்தில் அமைந்துள்ள ஒரு தொழில்நுட்பக் கல்வி நிலையம் ஆகும்.\n\nSection::::வரலாறு.\nயாழ்ப்பாண தொழிநுட்பவியல் கல்லூரி 1959ஆம் ஆண்டு நியூசிலாந்து நாட்டு நிதியுதவியுடன் கனிட்ட தொழிநுட்ப பாடசாலை என ஆரம்பிக்கப்பட்ட்து. பின்னர் 1964ஆம் ஆண்டு கனிட்ட தொழிநுட்பக்கல்லூரியாக தரமுயர்த்தப்பட்டுள்ளது. தொடர்ந்து 1971ஆம் ஆண்டு பல் தொழிநுட்ப நிறுவனம் (Poly Technical College) ஆகவும் 1984ஆம் ஆண்டு தொழிநுட்பக்கல்லூரி ஆகவும் தரமுயர்த்தப்பட்டது.\n\nஇவ்வாறாக உயர்வு பெற்று வந்த தொழிநுட்பவியல் கல்லூரி 2009ஆம் ஆண்டு கொரிய நாட்டு நிதி உதவியுடன் தொழிநுட்பவியல் கல்லூரியாக (College of Technology) தரமுயர்த்தப்பட்டு வடமாகாணத்தில் தொழிலில் கல்வியை வழங்கும் ஒரு முன்னோடி நிறுவனமாக விளங்குகின்றது. இங்கு தொழிநுட்பத்துறை சார்பான பல்வேறு தொழிநுட்ப பட்டறைகள் கொண்டிருப்பது அதன் சிறப்பம்சமாகும்.\n\nSection::::துறைகள்.\nயாழ்ப்பாணம் தொழில்நுட்பக் கல்லூரியில் உள்ள துறைகள் வருமாறு:\n"}
{"id": "321314", "url": "https://ta.wikipedia.org/wiki?curid=321314", "title": "நியோக்கோலோ-கோபா தேசியப் பூங்கா", "text": "நியோக்கோலோ-கோபா தேசியப் பூங்கா\n\nநியோக்கோலோ-கோபோ தேசியப் பூங்கா (, ), கிழக்கு செனகலில் கினி-பிசாவு நாட்டின் எல்லையோரம் அமைந்துள்ள ஒரு உலக பாரம்பரியக் களமும், இயற்கைப் பாதுகாப்புப் பகுதியும் ஆகும்.\n\nSection::::வரலாறு.\n1925ல் இப்பகுதி ஒரு ஒதுக்கப் பகுதியாக்கப்பட்டது. 1954 சனவரி 1ம் தேதி இது செனகல் நாட்டின் தேசியப் பூங்காவாக அறிவிக்கப்பட்டது. 1969 இது விரிவாக்கப்பட்டு, 1981ல் ஒரு யுனெஸ்கோ உயிர்க்கோளக் காப்பகமாக உலக பாரம்பரியக் களங்களின் பட்டியலில் சேர்க்கப்பட்டது.\n\nSection::::புவியியல்.\nநியோக்கோலோ-கோபா தேசியப் பூங்கா செனெகலின் உயர்நிலப் பகுதியில், கினியாவின் வடகிழக்கு எல்லையை அண்டி அமைந்துள்ளது. மேல் காம்பியா ஆறு இப்பகுதியூடாகவே பாய்கிறது. உயிர்க்கோளப் பூங்கா 9,130 சதுர கிலோமீட்டர் பரப்பளவு கொண்டது. பெரிய வளைவான வடிவத்தில் அமைந்துள்ள இது, கினி-பிசாவு எல்லைக்கு அண்மையில் மேல் காசாமான்சே/கோல்டா பகுதியில் தொடங்கி தாம்பாகவுண்டா பகுதிக்குள் கினியா எல்லையில் இருந்து 100 கிமீ தொலைவுவரை வருகிறது. இதன் உயரம் 16 மீட்டர் தொடக்கம் 311 மீட்டர் வரை காணப்படுகின்றது.\n"}
{"id": "321321", "url": "https://ta.wikipedia.org/wiki?curid=321321", "title": "ஆசியாவின் பரபரப்பான வானூர்தி நிலையங்களின் பட்டியல்", "text": "ஆசியாவின் பரபரப்பான வானூர்தி நிலையங்களின் பட்டியல்\n\nஆசியாவின் பரபரப்பான வானூர்தி நிலையங்களின் பட்டியல் (\"List of the busiest airports in Asia\") இது, ஆசியாவின் ஆண்டு முழுவதும் பயணிகளால் பரபரப்பு மிகுந்து காணப்படும், வானூர்தி நிலையங்களின் பட்டியலாகும். \n\nSection::::2015 புள்ளிவிவரங்கள்.\nபின்வருமாறு, வானூர்தி நிலையங்களின் பன்னாட்டுக் குழுவின் முழு ஆண்டின் புள்ளிவிவரங்கள் அமைந்துள்ளது.\n"}
{"id": "321327", "url": "https://ta.wikipedia.org/wiki?curid=321327", "title": "ஆஃப்ராப்பெருமம்", "text": "ஆஃப்ராப்பெருமம்\n\nஒரு ஆஃப்ராப்பெரும (Aframax) கப்பல் என்பது, 120,000 மெட்ரிக் தொன்னிலும் சிறியதும், 32.31 மீட்டரிலும் பெரிதாக இல்லாத அகலம் கொண்டதும், தொடக்கப் பனாமாக் கால்வாய் ஊடாகச் செல்லத்தக்கதுமான எண்ணெய் தாங்கிக் கப்பலைக் குறிக்கும். இது, கப்பல் போக்குவரது ஒப்பந்த நிபந்தனைகளைத் தரப்படுத்துவதற்காக 1954ல் செல் எண்ணெய் நிறுவனத்தால் உருவாக்கப்பட்ட \"சராசரி சரக்குக் கட்டண மதிப்பீடு\" (AFRA) என்னும் எண்ணெய் தாங்கிக் கட்டண முறையை அடிப்படையாகக் கொண்டது.\n\nஇவற்றின் வாய்ப்பான அளவு காரணமாக, ஆஃப்ராப்பெருமக் கப்பல்கள் உலகின் பெரும்பாலான துறைமுகங்களில் சேவையாற்றக்கூடியன. இக்கப்பல்கள், மிகப் பெரிய கச்சா எண்ணெய் தாங்கிகளைப் பயன்படுத்துவதற்கு ஏற்ற வகையில், மிகப் பெரிய துறைமுகங்களோ, கரைக்கு அப்பால் உள்ள முனையங்களோ இல்லாத பகுதிகளில் சேவையாற்றுகின்றன. ஆஃப்ராப்பெருமக் கப்பல்கள் குறுந்தூர அல்லது நடுத்தரத் தூர எண்ணெய்ப் போக்குவரத்துக்கு உகந்தது. இவ்வகைத் தாங்கிகள், கருங்கடல், வட கடல், கரிபியக் கடல், தெற்கு மற்றும் கிழக்குச் சீனக் கடல்கள், நடுநிலக் கடல் ஆகிய பகுதிகளில் பெரும்பாலும் பயன்படுகின்றன.\n"}
{"id": "321328", "url": "https://ta.wikipedia.org/wiki?curid=321328", "title": "பால்ட்டிப்பெருமம்", "text": "பால்ட்டிப்பெருமம்\n\nபால்ட்டிப்பெருமம் (Baltimax) என்பது, சுமை ஏற்றிய நிலையில் பால்ட்டிக் கடலுக்குள் நுழையவும் அங்கிருந்து வெளியேறவும் கூடிய மிகப்பெரிய அளவுடைய கப்பலைக் குறிக்கும் கப்பற் கட்டும்கலைச் சொல் ஆகும். இப்பகுதியில் பெரும் பட்டை (Great Belt) வழியூடாகவே பெரிய கப்பல்கள் செல்ல முடியும். இக்கப்பல்களின் ஆகக்க்கூடிய மிதப்புயரம் 15.4 மீட்டர்களும், வளி மிதப்புயரம் 65 மீட்டர்களும் ஆகும். நீளம் 240 மீட்டர்கள் வரையும், அகலம் 42 மீட்டர்கள் வரையும் இருக்கலாம். இவ்வளவுகளின் படி கப்பல் ஏறத்தாழ 100,000 மெட்ரிக் தொன் எடை கொண்டதாக இருக்கும்.\n\nஇருந்தாலும், சில பெரிய வகைக் கப்பல்களும் பால்டிக் கடலில் பயணம் செய்கின்றன. குறிப்பாக பி-பெரும கச்சா எண்ணெய் தாங்கிகள் 205,000 தொன்கள் நிலைத்த எடையும், 325 மீ, 68 மீ நீள, அகலங்களையும் கொண்டவை. மயேர்ஸ்க் மும்மடி இ வகைக் (Maersk Triple E class) கொள்கலன் கப்பல்கள் 400 மீட்டர்கள் நீளமும், 165,000 மெட்ரிக் தொன்கள் நிலைத்த எடையும் கொண்டவை.\n\nஇயேர்சொன் (Øresund) நீரிணையில், 8 மீ மிதப்புயரம் கொண்ட கப்பல்களே செல்ல முடியும், பெரிய கப்பல்களுக்கு மாற்று எதுவும் கிடையாது. குறுக்கு வழியான கியெல் கால்வாய் (வடக்கு-பால்டிக் கடல் கால்வாய்) பகுதியில் 9.5 மீ மிதப்புயரக் கப்பல்கள் செல்லலாம்.\n\nமேலும் பல துறைமுகங்கள் கப்பல் அளவுகளைக் கட்டுப்படுத்துகின்றன. இரும்புத்தாதுத் துறைமுகங்களான லுவேலோ (11 மீ, 13 மீ வரை ஆழப்படுத்தப்பட உள்ளது), கெமி (10 மீ), பெரிய எண்ணெய்த் துறைமுகம் கிளைப்பேடா (12.5 மீ) போன்றவை பால்ட்டிப்பெருமத்திலும் குறைவான மிதப்புயரம் கொண்டவை. மிகப்பெரிய எண்ணெய்த் துறைமுகம் பிரிமோர்ஸ்க்கு பால்ட்டிப்பெருமத்துக்குச் சமமான 15 மீ மிதப்புயரம் கொண்டது. வடக்குத் துறைமுகம் கிடான்ஸ்க்கு 300,000 தொன் 15மீ மிதப்புயரக் கப்பல்களை ஏற்கக்கூடியது.\n"}
{"id": "321340", "url": "https://ta.wikipedia.org/wiki?curid=321340", "title": "இரும்பு(II) சிட்ரேட்டு", "text": "இரும்பு(II) சிட்ரேட்டு\n\nஇரும்பு(II) சிட்ரேட்டு \"(Iron(II) citrate)\" FeCHO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். பெர்ரசு சிட்ரேட்டு என்ற பெயராலும் அழைக்கப்படும் இச்சேர்மத்தில் ஒரு இரும்பு (Fe2+) அணுவும் ஒரு சிட்ரேட்டு எதிர்மின் அயனியும் இணைந்துள்ளன. சோடியம் சிட்ரேட்டுடன் இரும்பு(II) சல்பேட்டு வினைபுரிந்து இரும்பு(II) சிட்ரேட்டு உருவாகிறது\nபெரும்பாலும் இரும்புக்கு துணை பொருளாக இது பயன்படுத்தப்படுகிறது.\n"}
{"id": "321346", "url": "https://ta.wikipedia.org/wiki?curid=321346", "title": "முனையளவு (கப்பல்)", "text": "முனையளவு (கப்பல்)\n\nமுனையளவு (Capesize) கப்பல்கள் ஆகப் பெரிய உலர் சரக்குக் கப்பல்கள். இவை சூயெஸ் கால்வாய் (சூயெசுப்பெரும வரையறை), பனாமாக் கால்வாய் (புதுப்பனாப்பெரும வரையறை) என்பவற்றுனூடு பயணம் செய்யக்கூடிய அளவிலும் பெரியவை. எனவே இவை நன்னம்பிக்கை முனை ஊடாகவோ, கொம்பு முனை ஊடாகவோ பயணம் செய்யவேண்டியிருக்கும்.\n\nஇவ்வகைக் கப்பல்கள் பரும்பொருட் காவிகள். இவை பொதுவாக நிலக்கரி, தாதுப்பொருட்கள் போன்ற மூலப்பொருட்களை எடுத்துச் செல்கின்றன. முனையளவு வகை எண்ணெய் தாங்ககளுக்குப் பயன்படுத்தப்படுவதில்லை. முனையளவுப் பருமக் காவிகளின் சராசரி அளவு 156,000 நிலைத்த எடைத் தொன்னளவு (DWT) ஆகும். எனினும், 400,000 DWT அளவு கொண்ட கப்பல்களும் (பொதுவாகத் தாதுப் பொருட்கள் எடுத்துச்செல்ல) கட்டப்படுவதுண்டு. மிகப் பெரிய அளவும், கூடிய மிதப்புயரமும் கொண்டிருப்பதால், மிகப்பெரிய ஆழம் கூடிய முனையங்களுக்கே இவை செல்ல முடியும்.\n"}
{"id": "321348", "url": "https://ta.wikipedia.org/wiki?curid=321348", "title": "தயோகார்பானிக் அமிலம்", "text": "தயோகார்பானிக் அமிலம்\n\nதயோகார்பானிக் அமிலம் \"(Thiocarbonic acid)\" HCS என்ற மூலக்கூற்று வாய்ப்பாடு கொண்ட ஒரு கனிம வேதியியல் அமிலமாகும். இது கார்பானிக் அமிலத்துடன் தொடர்புடைய ஒரு வேதிச்சேர்மம் ஆகும்.\n\nஐதரோசல்பைடும் கார்பன் டை சல்பைடும் வினைபுரிந்து தொகுப்பு முறையில் தயோகார்பானிக் அமிலத்தை உருவாக்குகின்றன.:CS + SH → SCSH\n\nதயோ கார்பானிக் அமிலத்தைச் சூடாக்கும் போது சிதைவடைகிறது.\n"}
{"id": "321350", "url": "https://ta.wikipedia.org/wiki?curid=321350", "title": "சீனப்பெருமம்", "text": "சீனப்பெருமம்\n\nசீனப்பெருமம் (Chinamax) அல்லது வாலிப்பெருமம் (Valemax) என்பது, ஒரு கப்பல் அளவைத் தரம். இத்தரத்துக்கு இசைவான கப்பல்கள் சுமை ஏற்றியபடி இத்தரத்தை ஏற்றுக்கொள்ளும் பல்வேறு துறைமுகங்களுக்குச் செல்ல முடியும். இவ்வகைக் கப்பல்கள் ஆகக் கூடிய அளவாக 24மீ (79 அடி) மிதப்புயரத்தையும், 65 மீ (213 அடி) வளையளவையும், 360 மீ (1,180) நீளத்தையும் கொண்டிருக்கும்.\n\nஇந்தத் தரம், \"வலி\" என்னும் கனிமப்பொருள் நிறுவனத்தினால், பிரேசிலில் உள்ள துறைமுகங்களில் இருந்து சீனாவுக்குப் பெருமளவிலான செப்புத் தாதுக்களை ஏற்றிச் செல்வதற்காக உருவாக்கப்பட்டது.\n\nசீனப்பெருமக் கப்பல்கள் பயன்படுத்தக்கூடிய துறைமுகங்களும், பிற உட்கட்டமைப்பு வசதிகளும் சீனப்பெரும ஏற்புக் கொண்டவை எனப்படுகின்றன. சூயெசுப்பெருமத்தையோ, பனாப்பெருமத்தையோ போல சீனப்பெரும அளவைகள் கால்வாய்கள், பாலங்கள் போன்றவற்றால் தீர்மானிக்கப்படுவதில்லை, இது துறைமுக வசதிகளை அடிப்படையாகக் கொண்டது.\n"}
{"id": "321361", "url": "https://ta.wikipedia.org/wiki?curid=321361", "title": "கிளைகோபியார்சால்", "text": "கிளைகோபியார்சால்\n\nகிளைகோபியார்சால் \"(Glycobiarsol\") என்பது CHAsBiNO என்ற மூலக்கூற்று வாய்ப்பாடு கொண்ட ஒரு கரிமச் சேர்மம் ஆகும். மிலிபிசு என்ற வர்த்தகப் பெயராலும் இச்சேர்மம் அழைக்கப்படுகிறது. புரோட்டோசோவாக்கள் எனப்படும் முன்னுயிரிகள் எதிர்ப்பு முகவராக மனிதர்கள் மற்றும் நாய்களுக்கு மருந்தாகப் பயன்படுத்தப்படுகிறது.\n"}
{"id": "321367", "url": "https://ta.wikipedia.org/wiki?curid=321367", "title": "மலாக்காப்பெருமம்", "text": "மலாக்காப்பெருமம்\n\nமலாக்காப்பெருமம் (Malaccamax) எனப்படுவது, 25 மீட்டர் (82 அடி) ஆழம் கொண்ட மலாக்கா நீரிணை ஊடாகச் செல்லக்கூடிய மிகப்பெரிய கப்பல் தரவகையைக் குறிக்கும். பருமக் காவிகளும், மீநிறைத் தாங்கிகளும் இந்த அளவுத்தரத்துக்கு அமையக் கட்டப்படுகின்றன. மிகப் பெரிய கச்சாஎண்ணெய் காவிகளுக்கு (VLCC) இத்தரம் பயன்படுத்தப்படுகிறது. இவை அரேபியாவிலிருந்து சீனாவுக்கு எண்ணெயைக் கொண்டுசெல்லக் கூடியன. வழமையான மலாக்கப்பெரும எண்ணெய் தாங்கி மிகக்கூடிய அளவுகளாக, 333 மீ (1,093 அடி) நீளத்தையும், 60 மீ (197 அடி) வளையளவையும், 20.5 மீ (67.3 அடி) மிதப்புயரத்தையும், 300,000 DWT தொன்னளவும் கொண்டது.\n\nSection::::பிரச்சினைகள்.\nசில சீனப்பெருமக் கப்பல்களும், பெரும்பாலான முனையளவுக் கப்பல்களும், மிகப் பெரிய கச்சாஎண்ணெய் காவிகளும் மலாக்கா நீரிணையூடாகச் செல்ல முடியாது. சூயெசுப்பெருமம், புதியபனாப்பெருமம் ஆகிய வகைக் கப்பல்கள் இதனூடாகச் செல்ல முடியும். மலாக்காப்பெருமத்துக்குப் பிந்திய கப்பல்கள் இன்னும் தொலைவான மாற்று வழிகளில் செல்லவேண்டியிருக்கும். ஏனெனில்,இந்தோனீசியத் தீவுகளான சாவாவுக்கும், சுமாத்திராவுக்கும் இடையில் அமைந்த சுண்டா நீரிணை போன்ற வழமையான கடல்வழிகள் பெரிய கப்பல்களுக்கு ஆழம் போதாதவை. இதனால் வேறு வழிகள் தேவைப்படுகின்றன:\nசெயற்கையாக ஆழமாக்குவதன் மூலமும் பெரிய கப்பல்களுக்குப் பாதைகளை உருவாக்கலாம்:\n"}
{"id": "321374", "url": "https://ta.wikipedia.org/wiki?curid=321374", "title": "சூயெசுப்பெருமம்", "text": "சூயெசுப்பெருமம்\n\nசூயெசுப்பெருமம் (Suezmax) சுமை ஏற்றியபடி சூயெசுக் கால்வாய் ஊடாகச் செல்லக்கூடிய மிகப்பெரிய அளவுகளைக் கொண்ட கப்பல்தர வகையாகும். இது பெரும்பாலும், எண்ணெய் தாங்கிகளுக்கே பயன்படுத்தப்படுகிறது. சூயெசுக் கால்வாயின் கப்பலளவைக் கட்டுப்படுத்தும் காரணிகள் மிதப்புயரமும், சூயெசுக் கால்வாய்ப் பாலத்தின் உயரமும் ஆகும்.\n\nதற்போது இக்கால்வாயின் ஆழம், 2.1 மீ (66 அடி) மிதப்புயரம் கொண்ட கப்பல்கள் இதனூடாகச் செல்ல முடியும். இதனால், சில முழுச் சுமையேற்றிய மீநிறைத் தாங்கிகள் இதனூடாகச் செல்வதற்கு ஆழம் போதாது. இக்கப்பல்கள் இதனூடாகச் செல்வதற்கு முன் தமது சரக்கின் ஒரு பகுதியை வேறு கப்பல்களுக்கு மாற்றவேண்டும் அல்லது சூயெசுக் கால்வாயைப் பயன்படுத்தாமல் நன்னம்பிக்கை முனை ஊடாகச் செல்ல வேண்டும். கால்வாய் 2009ல் 18 மீட்டரில் இருந்து 20 மீட்டருக்கு (59 இலிருந்து 66 அடிக்கு) ஆழப்படுத்தப்பட்டது.\n\nசூயெசுப்பெருமக் கப்பல்களின் நிலைத்த எடை 160,000 தொன்களும், வளையளவு (அகலம்) 50 மீட்டரும் (164 அடி) ஆகும். சூயெசுக் கால்வாய்ப் பாலம் 70 மீட்டர் உயரம் என்பதால், கடல் மட்டத்துக்கு மேல் கப்பலின் அதிக பட்ச உயரம் 68 மீட்டர் (223.1 அடி). சூயெசுக் கால்வாய் ஆணையம், ஏற்றுக்கொள்ளத்தக்க அகலம், மிதப்புயரம் ஆகியவற்றைக் கொண்ட அட்டவணைகளை உருவாக்கியுள்ளது. இது மாறக்கூடியது.\n"}
{"id": "321378", "url": "https://ta.wikipedia.org/wiki?curid=321378", "title": "சூயெசுக் கால்வாய்ப் பாலம்", "text": "சூயெசுக் கால்வாய்ப் பாலம்\n\nமுபாரக் அமைதிப் பாலம் எனப்படும் சூயெசுக் கால்வாய்ப் பாலம் எல் கண்டாராவில் சூயெசுக் கால்வாயைக் கடக்கும் ஒரு சாலைப் பாலம். இது எகிப்து-சப்பான் நட்புறவுப் பாலம், அல் சலாம் பாலம், அல் சலாம் அமைதிப் பாலம் போன்ற பெயர்களாலும் அறியப்படுகிறது. இப்பாலம் ஆப்பிரிக்காக் கண்டத்தை யூரேசியாவுடன் இணைக்கிறது.\n\nSection::::வடிவமைப்பும் கட்டுமானமும்.\nஇப்பாலம் சப்பான் அரசின் உதவியுடன் கட்டப்பட்டது. இதன் தலைமை ஒப்பந்த நிறுவனம், கசீமா கார்ப்பரெசன்.\n\n60% கட்டுமானச் செலவை (13.5 பில்லியன் யென்) சப்பான் அரசு பொறுப்பேற்றது. 1995ல் சனாதிபதி முபாரக் சப்பானுக்குச் சென்றிருந்தபோது, சினாய்த் தீவக்குறையின் வளர்ச்சிக்கான பெரிய திட்டத்தின் ஒரு பகுதியாக இந்த உதவி குறித்த உடன்பாடு ஏற்பட்டது. எகிப்து எஞ்சிய 40% செலவைப் (9 பில்லியன் யென்) பொறுப்பேற்றது. பாலம் 2001 அக்டோபரில் திறந்துவைக்கப்பட்டது.\n\nகால்வாய்க்கு மேல் 70 மீட்டர் (230 அடி) உயரத்திற்கு மேல் செல்லும் இப்பாலம், 3.9 கிலோ மீட்டர் (2.4 மைல்) நீளமானது. இது 400 மீட்டர் நீளமானதும், கம்பி வடங்களினால் தாங்கப்படுவதுமான முதன்மை அகல்வையும், இரண்டு பக்கங்களிலும் ஒவ்வொன்றும் 1.8 கிமீ (1.1 மைல்) நீளமான அணுகு அகல்வுகளையும் கொண்டது. முதன்மை அகல்வைத் தாங்கும் தூண்கள் 154 மீ (505 அடி) உயரமானவை.\n\nகால்வாய் நீர்மட்டத்துக்கு மேல் இதன் உயரம் 70 மீட்டர்கள் என்பதால், நீர் மட்டத்தில் இருந்து ஆகக் கூடிய உயரம் 68 மீட்டர்களாக உடைய கப்பல்கள் மட்டுமே சூயெசுக் கால்வாய் ஊடாகச் செல்ல முடியும்.\n"}
{"id": "321379", "url": "https://ta.wikipedia.org/wiki?curid=321379", "title": "கரிமயிட்ரியம் வேதியியல்", "text": "கரிமயிட்ரியம் வேதியியல்\n\nகரிமயிட்ரியம் வேதியியல் \"(Organoyttrium chemistry)\" கார்பன்-இட்ரியம் பிணைப்பு குறித்து ஆய்வு செய்யும் அறிவியல் துறையாகும். இத்துறை கல்லூரி அளவில் ஆய்வுக்குரிய ஒரு துறையாக உள்ளது என்பதைத் தவிர வேறு பரந்த பயன்பாடு எதையும் கொண்டிருக்கவில்லை. இட்ரியம்(III) குளோரைடு ஒரு தொடக்க வேதிப்பொருளாக இத்துறையில் பயன்படுத்தப்படுகிறது. இட்ரியம்(III) ஆக்சைடுடன் அடர் ஐதரோகுளோரிக் அமிலமும், அமோனியம் குளோரைடும் சேர்த்து வினைபுரியச் செய்வதால் இட்ரியம்(III) குளோரைடு தயாரிக்கப்படுகிறது.\n"}
{"id": "321411", "url": "https://ta.wikipedia.org/wiki?curid=321411", "title": "காடுகளின் பட்டியல்கள்", "text": "காடுகளின் பட்டியல்கள்\n\nகாடுகளின் பட்டியல்கள் (\"Lists of forests\") இந்த கட்டுரையானது, காடுகளது பட்டியல்களை பட்டியலிடுகிறது.\n\n"}
{"id": "321413", "url": "https://ta.wikipedia.org/wiki?curid=321413", "title": "இந்தியக் காடுகளின் பட்டியல்", "text": "இந்தியக் காடுகளின் பட்டியல்\n\nஇந்தியக் காடுகளின் பட்டியல் (\"List of forests in India\") இந்த கட்டுரையானது, இந்தியாவில் உள்ள காடுகளின் ஒரு முழுமையற்ற பட்டியலாகும்.\n\n"}
{"id": "321425", "url": "https://ta.wikipedia.org/wiki?curid=321425", "title": "பனாப்பெருமம்", "text": "பனாப்பெருமம்\n\nபனாப்பெருமம் (Panamax), புதுப்பனாப்பெருமம் (Neopanamax) என்பன பனாமாக் கால்வாய் ஊடாகப் பயணிக்கும் கப்பல்களுக்கான அளவு வரையறைகளைக் குறிக்கும் தரப்பாடு ஆகும். முன்னர் இந்த அளவு வரையறைகளும் பிற தேவைகளும் \"கப்பல்களுக்கான தேவைகள்\" என்னும் தலைப்பில் பனாமாக் கால்வாய் ஆணையத்தினால் வெளியிடப்பட்டிருந்தது. இந்த ஆவணத்தில், அதிவறட்சிப் பருவகால வரையறைகள், உந்துகை, தொலைத்தொடர்பு, விபரமான கப்பல் வடிவமைப்பு போன்றவை குறித்த விடயங்களும் இடம்பெற்றிருந்தன.\n\nஏற்புடைய அளவுகள், கால்வாய்ப்பூட்டு அறையின் நீளமும் அகலமும், கால்வாயில் உள்ள நீரின் ஆழம் ஆகியவற்றில் தங்கியிருந்தது. கால்வாய்க்குக் குறுக்கே அமெரிக்காக்கள் பாலம் அமைக்கப்பட்டபின் அதன் உயரமும் அளவுகளைத் தீர்மானிக்கும் ஒரு காரணியானது. இத்தரப்பாடு பனாமாக் கால்வாயூடாகச் செல்லக்கூடிய கப்பல்களுக்கான அளவுகளுக்கான தெளிவான வரையறைகளைத் தருவதால், இது சரக்குக் கப்பல்கள், கடற்படைக் கப்பல்கள், பயணிகள் கப்பல்கள் ஆகியவற்றின் வடிவமைப்பிலும் தாக்கத்தை ஏற்படுத்தியது.\n\nபனாப்பெருமத் தரப்பாடு 1914ல் பனாமாக் கால்வாய் திறக்கப்பட்ட காலத்திலிருந்து பயன்பாட்டில் இருந்தது. 2009ல் பனாமாக் கால்வாய் ஆணையம் புதுப்பனாப்பெருமத் தரப்பாட்டை வெளியிட்டது. இது முன்னைய இரண்டு கால்வாய்ப்பூட்டுக்களிலும் பெரிதான மூன்றாம் கால்வாய்ப்பூட்டுத் தொகுதி திறக்கப்பட்ட 26 யூன் 2016ல் இருந்து புழக்கத்துக்கு வந்தது.\n\nஅதிகூடிய அளவுகளைக் கொண்ட கப்பல்களின் எண்ணிக்கை அதிகரித்து வருவது, கால்வாயில் பிரச்சினைகளை ஏற்படுத்துகின்றது. பனாப்பெருமக் கப்பல்கள் கால்வாயுடன் நெருக்கமான பொருந்துதன்மை கொண்டவையாக இருப்பதால், கால்வாய்ப்பூட்டுகளுக்குள் துல்லியமான கட்டுப்பாடு தேவையாக உள்ளது. இதனால் பூட்டுகளுக்குள் கப்பல்கள் அதிக நேரம் செலவிடவேண்டி இருப்பதுடன், பயணம் பகலிலேயே நடைபெறவேண்டியும் உள்ளது. இங்கு அமைந்துள்ள குலேபிரா வெட்டுப் பகுதியில், எதிர்த் திசைகளில் வரும் பெரிய கப்பல்கள் ஒன்றையொன்று கடந்து செல்ல முடியாததால், கால்வாய் ஒன்றுவிட்டு ஒரு நாள் மாறிமாறி ஒருவழிப் பாதையாகவே செயற்படவேண்டியும் உள்ளது.\n\nSection::::கப்பல் அளவுகள்.\nபனாப்பெருமம் முதன்மையாகக் கால்வாயின் தொடக்க கால்வாய்ப்பூட்டு அறைகளின் அளவுகளிலேயே தங்கியுள்ளன. இவை ஒவ்வொன்றும் 110 அடி (33.53 மீ) அகலமும், 1,050 அடி (320.04 மீ) நீளமும், 41.2 அடி (12.56 மீ) ஆழமும் கொண்டவை. ஒவ்வொரு கால்வாய்ப்பூட்டு அறையினதும் பயன்படு நீளம் 1000 அடி (304.8 மீ). கால்வாய்ப்பூட்டு அறைக்குள் இருக்கக்கூடிய நீரின் ஆழம் வேறுபடும், ஆனால், பெட்ரோ மிகுவேல் கால்வாய்ப்பூட்டின் தெற்குப் பகுதியில் மிகக் குறைவான ஆழம் காணப்படும். இது 41.2 அடி (12.56 மீ) ஆழமானது. மிராபுளோரசு ஏரி மட்டத்தில் ஆழம் 54 அடி 6 அங்குலம் (16.61 மீ). பல்போவாவில் அமைந்துள்ள அமெரிக்காக்கள் பாலத்தின் உயரமே பனாப்பெருமம், புதுப்பனாப்பெருமம் ஆகிய வகைக் கப்பல்களின் மொத்த உயரத்தைக் கட்டுப்படுத்தும் காரணியாக உள்ளது. சரியான உயரம் நீர் மட்டத்தில் தங்கியுள்ளது.\n\nஇவ்விரு தரப்பாடுகளின் கீழ் ஏற்புடைய கப்பல்களின் அதிகூடிய அளவுகள் வருமாறு:\n\nSection::::நீளம்.\nமொத்த நீளம் (நீட்சிகள் அடங்கலாக): 950 அடி (289.56 மீ). புறநடைகள்:\nபுதுப்பனாப்பெருமம் ஏற்புடைய நீளத்தை 366 மீ (1,201 அடி) க்குக் கூட்டியுள்ளது.\n\nSection::::அகலம் (வளையளவு).\nவெளிப்புற அகலம்: 106 அடி (32.31 மீ)\nபுதுப்பனாப்பெருமம் ஏற்புடைய அகலத்தை 49 மீ (161 அடி) க்குக் கூட்டியுள்ளது.\n\nSection::::மிதப்புயரம்.\nவெப்பமண்டல நன்னீரில் (வெ.ந.நீ - TFW) மிதப்புயரம் 39.5 அடி (12.04 மீ). மேற்படி மிதப்புயரத் தரமும் வெ.ந.நீ க்கான வரைவிலக்கணமும், நன்னீர் ஏரியான கட்டுன் ஏரியை அடிப்படையாகக்கொண்டு பனாமாக் கால்வாய் ஆணையத்தினால் உருவாக்கப்பட்டது. கட்டுன் ஏரி நீரின் அடர்த்தி வெப்பநிலையில் 0.9954 கி/சமீ ஆகும். பெட்ரோ மிகுவேல் கால்வாய்ப்பூட்டின் கீழ் (கடற்கரைப் பக்கம்) வாயிலே இதன் பௌதிக எல்லை. அதி வரட்சிக் காலத்தில் கட்டுன் ஏரியில் நீர் மட்டம் குறைவாக இருக்கும்போது, ஏற்புடைய மிதப்புயரம் குறைக்கப்படலாம். கப்பல்களில் சரக்கேற்றும் திட்டங்களில் உகந்த நடவடிக்கைகளை எடுப்பதற்கு நேரம் வழங்குவதற்காக, இவ்வாறான கட்டுப்பாடுகள் மூன்று கிழமைகளுக்கு முன்பே அறிவிக்கப்படும்.\n\nபுதுப்பனாப்பெருமத் தரத்தின்படி ஏற்புடைய மிதப்புயரம் அளவுக்குக் கூடியுள்ளது. எனினும், புதிய கால்வாய்ப்பூட்டு யூன் 2016ல் திறக்கப்பட்டபோது குறைவான மழைவீழ்ச்சி காரணமாக ஏற்புடைய மிதப்புயரம் 43 அடியாகக் குறைக்கப்பட்டது. பின்னர் கட்டுன் ஏரியின் நீர்மட்டத்தையும், காலநிலை நிலைமைகளையும் கருத்தில் எடுத்து ஆகத்து மாதத்தில் மிதப்புயரம் 44 அடியாக (13.41 மீ) உயர்த்தப்பட்டது.\n"}
{"id": "321426", "url": "https://ta.wikipedia.org/wiki?curid=321426", "title": "2-ஐதராக்சி-5-மெத்தாக்சிபென்சால்டிகைடு", "text": "2-ஐதராக்சி-5-மெத்தாக்சிபென்சால்டிகைடு\n\n2-ஐதராக்சி-5-மெத்தாக்சிபென்சால்டிகைடு \"(2-Hydroxy-5-methoxybenzaldehyde)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இது பீனாலிக் ஆல்டிகைடான வனில்லின் சேர்மத்தின் மாற்றியன் ஆகும்.\n\nSection::::தொகுப்புமுறை.\n4-மெத்தாக்சிபீனால் ரீமர் – டைமான் வினையில் ஈடுபடுவதால் 79% 2-ஐதராக்சி-5-மெத்தாக்சிபென்சால்டிகைடு உருவாகிறது.\n"}
{"id": "321430", "url": "https://ta.wikipedia.org/wiki?curid=321430", "title": "பலேடியம் அசிட்டைலசிட்டோனேட்டு", "text": "பலேடியம் அசிட்டைலசிட்டோனேட்டு\n\nபலேடியம் அசிட்டைலசிட்டோனேட்டு \"(Palladium acetylacetonate)\" என்பது Pd(CHO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பலேடியம்(II) அசிட்டைலசிட்டோனேட்டு' என்ற பெயராலும் இச்சேர்மம் அழைக்கப்படுகிறது. பலேடியம் தனிமத்தின் அசிட்டைலசிட்டோனேட்டு அணைவுச் சேர்மமான இச்சேர்மம் மஞ்சள் நிற திண்மமாகக் காணப்படுகிறது. வணிக முறையாகவும் விற்பனைக்கு கிடைக்கும் பல்லேடியம் அசிட்டைலசிட்டோனேட்டு கரிமத் தொகுப்பு வினைகளில் ஒரு முன்னோடி வினையூக்கியாகச் செயல்படுகிறது. சமதள வடிவத்துடன் D2h சீரொழுங்குப் படிகமாக இது காணப்படுகிறது .\n"}
{"id": "321438", "url": "https://ta.wikipedia.org/wiki?curid=321438", "title": "பத்திரி", "text": "பத்திரி\n\nபத்திரி, காட்டுச் சாதிக்காய் (\"MYRISTICA MALABARICA\") இது மைரிச்டிசு (Myristicaceae) என்ற குடும்பத்தைச் சார்ந்த பூக்கும் தாவரம் ஆகும். இத்தாவரம் தற்போதைய நிலையில் அழிவாய்ப்பு இனப் பட்டியலில் இடம்பெற்றுள்ளது. இது சாதிக்காய் போன்ற குணத்தைப் பெற்றுள்ளது. இதன் இலைகள் ஆயுர்வேதத்தில் வேதிச்சிகிச்சைக்கும் அழற்சி நீக்கியாகவும் பயன்படுகிறது. இதன் மரப்பட்டை பச்சை கலந்த கருப்பு நிறத்திலும், ஒருசில சிகப்பு நிறத்திலும் காணப்படுகிறது. இது 25 மீற்றர்கள் வரை வளருகிறது.\n\nஇதன் பூர்வீகம் இந்தியாவில் அமைந்துள்ள மேற்குத் தொடர்ச்சி மலைத்தொடர் பகுதியாகும். இவை பொதுவாக சதுப்பு நிலங்களிலும் தாழ்வான பகுதிகளிலும் வளர்கின்றன.\n\n\nSection::::மேலும் பார்க்க.\n- http://www.biotik.org/india/species/m/myrimala/myrimala_en.html for more information\n"}
{"id": "321440", "url": "https://ta.wikipedia.org/wiki?curid=321440", "title": "வெள்ளைப்போளம்", "text": "வெள்ளைப்போளம்\n\nவெள்ளைப்போளம் (\"MYRRH\") இது பூக்கும் வகையைச் சார்ந்த முட்களுடைய மரம் ஆகும். இதிலிருந்து கிடைக்கும் பிசின் ஒரு இயற்கை பசையாகப் பயன்படுகிறது. மேலும் இதன் பிசின் கொண்டு போதை பொருட்களும் தயாரிக்கப்படுகிறது. பழைய வேதாகம காலத்தில் இதன் பிசின் கொண்டு நறுமண திரவியங்களைத் தயாரித்து அரசர்கள் உபயோகப்படுத்தியுள்ளனர்.\nமேலும் புதிய ஏற்பாட்டின் கருத்துப்படி மூன்று ஞானிகள் குழந்தை இயேசுவிற்களித்த பரிசுப்பொருட்களில் \"வெள்ளைப்போளமும்\" ஒன்றாகும். அவர் சிலுவையில் அறையப்படுவதற்கு முன்னர் அவருக்கு இந்த மரத்திலிருந்து தயாரிக்கப்பட்ட பானம் வழங்கப்பட்டது. புதிய ஏற்பாட்டின்படி இயேசு இறந்தபோது அடக்கம் செய்யும்போது யோசேப்பிற்கு நிக்கதேம் உதவி செய்தார். அப்போது இந்த மரத்தினால் தயாரிக்கப்பட்ட நறுமணப்பொருளோடு இயேசுவின் உடல் அடக்கம்கூ செய்யப்பட்டதாக கூறப்படுகிறது.\n\n\n"}
{"id": "321447", "url": "https://ta.wikipedia.org/wiki?curid=321447", "title": "கியூ-பெருமம்", "text": "கியூ-பெருமம்\n\nகியூ-பெருமம் அல்லது கத்தார்-பெருமம் என்பது ஒரு வகைக் கப்பல், குறிப்பாக இது மென்தகட்டுவகை நீர்மமாக்கிய இயற்கை வளிமம் காவியைக் குறிக்கிறது. இது கத்தாரில் உள்ள நீர்மமாக்கிய இயற்கை வளிம முனையங்களுக்கு வரக்கூடிய மிகப்பெரிய கப்பல் வகையாகும். கியூ-பெருமக் கப்பல்களே உலகின் நீர்மமாக்கிய இயற்கை வளிமம் காவிகளுள் மிகவும் பெரியது.\n\nSection::::நுட்ப விபரங்கள்.\nகியூ-பெரும அளவு கொண்ட கப்பலொன்றின் அதிகூடிய நீளம் , அகலம் , உயரம் , மிதப்புயரம் .\n\nஇவ்வகைக் கப்பல்கள் நீர்மமாக்கிய இயற்கை வளிமக் கொள்ளளவு கொண்டவை. இது இயற்கை வாயுவுக்குச் சமமானது. இக்கப்பல்கள் இரண்டு வேகம் குறைந்த டீசல் இயந்திரங்களால் இயங்குகின்றன. இவை வழமையான நீராவிச் சுழலிகளைவிடச் செயற்றிறன் கூடியவையும், சூழலில் குறைந்த தாக்கத்தை விளைவிப்பனவுமாக உள்ளன.\n\nஆவியாகும் வளிமத்தை மீளவும் நீர்மமாக்கிச் சரக்குத் தாங்கிகளுக்கு அனுப்புவதற்காக கியூ-பெருமக் கப்பல்களில் மீள்நீர்மமாக்கும் வசதிகள் பொருத்தப்பட்டுள்ளன. இவ்வசதி, நீர்மமாக்கிய இயற்கை வளிமத்தின் இழப்பைக் குறைத்து, பொருளாதார, சூழலியல் பயன்களை வழங்குகிறது.\n\nகியூ-பெருமக் கப்பல்கள் 40% குறைந்த ஆற்றல் தேவையைக் கொண்டுள்ளதுடன், வழமையான நீர்மமாக்கிய இயற்கை வளிமம் காவிகளைவிட குறைந்த கரிமத்தை வெளியிடுவதாகவும் கணிக்கப்படுள்ளது.\n"}
{"id": "321453", "url": "https://ta.wikipedia.org/wiki?curid=321453", "title": "ஐசோபியூட்டைல் பார்மேட்டு", "text": "ஐசோபியூட்டைல் பார்மேட்டு\n\nஐசோபியூட்டைல் பார்மேட்டு \"(Isobutyl formate)\" CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கரிம எசுத்தரான இச்சேர்மம் 2-மெத்தில்புரோப்பைல்மெத்தனோயேட்டு என்ற பெயராலும் அழைக்கப்படுகிறது. ஐசோபியூட்டனாலுடன் பார்மிக் அமிலத்தைச் சேர்த்து நீரிய கரைசலாக்கும் பொழுது ஐசோபியூட்டைல் பார்மேட்டு உருவாகிறது. கந்தக அமிலம் இவ்வினையில் ஒரு வினையூக்கியாகச் செயல்படுகிறது. ஈதரைப் போல மெல்லிய பழச்சுவையும் இனிப்புச் சுவையும் கொண்டிருப்பதால் நறுஞ்சுவைக்காகவும் நறுமணத்திற்காகவும் ஐசோபியூட்டைல் பார்மேட்டு பயன்படுத்தப்படுகிறது\n"}
{"id": "321456", "url": "https://ta.wikipedia.org/wiki?curid=321456", "title": "பென்டைல் எக்சனோயேட்டு", "text": "பென்டைல் எக்சனோயேட்டு\n\nபென்டைல் எக்சனோயேட்டு \"(Pentyl hexanoate)\" CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆப்பிள் மற்றும் அன்னாசிப்பழத்தில் இந்த எசுத்தர் காணப்படுகிறது. பழங்களில் காணப்படும் பென்டைல் பியூட்டைரேட்டு, பென்டைல் பென்டனோயேட்டு போன்ற சேர்மங்களுடன் பென்டைல் எக்சனோயேட்டு நெருங்கிய தொடர்பு கொண்ட சேர்மமாக விளங்குகிறது. \n\n"}
{"id": "321460", "url": "https://ta.wikipedia.org/wiki?curid=321460", "title": "ஓ சி மின் நகரத் தொலைக்காட்சி", "text": "ஓ சி மின் நகரத் தொலைக்காட்சி\n\nஓ சி மின் நகரத் தொலைக்காட்சி \"(Ho Chi Minh City Television) (HTV)\" வியட்நாமில் உள்ள மிகப்பெரிய வட்டாரத் தொலைக்காட்சி வலைப்பின்னல் ஆகும்\n\nSection::::வரலாறு.\nஇது முதலில் சாய்கோனில் 1966 இல் சாய்கோன் தொலைக்காட்சி எனும் பெயரில் இயங்கத் தொடங்கியது. பிறகு, 1975 மே 1 ஆம் நாளன்று ஓ சி மின் நகரத் தொலைக்காட்சி எனப் பெயர் மாற்றம் பெற்றது. \n\nSection::::சேவைகளும் செயல்பாடுகளும்.\nஓ சி மின் நகரத் தொலைக்காட்சியின் HTV அலுவலகம் கனோய் ந்கரிலும் அமைந்துள்ளது. இது 17 அலைவைசைகளில் நிகழ்ச்சிகளை அமைத்து ஒளிபரப்புகிறது. HTV7 – பொது கேளிக்கை நிகழ்ச்சிகள்; HTV9 – பொதுத் தகவல் அறிக்கை; HTV1 – பொதுத் தகவல்; HTV2 – பொதுக் கேளிக்கை நிகழ்ச்சிகள்; HTV3 – குழந்தை, பதின்பருவ நிகழ்ச்சிகள்; HTV4 - கல்வி; HTVC - திரைப்படம்; HTVC - வியட்நாமியர்; HTVC - இசை; HTVC – பயணமும் வாழ்வும்; HTVC - குடும்பம்; HTVC - மகளிர்; HTV - விளையாட்டுகள்; HTVC – வீட்டுத் தேவை வாங்கல்; HTVC Plus – பொதுத் தகவல்; HTV கூட்டுறவு வீட்டுப்பொருள்கள் வாங்கலும் நிதி, வங்கித் தகவலும். HTV செயற்கைக்கோள், வடம், புவிதரைப் பரப்பல், இணையமுறை ஆகிய பலவகைகளில் ஒளிபரப்புகிறது. DVB-S2, DVB-T2, MPEG-4 HD standard போன்ற உயர்தொழில்நுட்பங்களைப் பயன்படுத்துகிறது. இதன் துணைநிறுவனமான வடவழி இயக்கக் குழுமம் ஊடகத் தொழில்நுட்பசேவைக் குழுமமாக இயங்குகிறது. இது HTV TMS எனவும் HTVC எனவும் அழைக்கப்படுகிறது. இது 100 க்கும் மேற்பட்ட அயல்நாட்டு உள்நாட்டு அலைவரிசைகளை இயக்குகிறது. \n\nஇது பல அயல்நாட்டு வடிவநுட்பங்களை வாங்கி (எடுத்துகாட்டாக, \"Family Feud\", \"So You Think You Can Dance\" போன்றவற்றை வாங்கி) ஒளிபரப்புகிறது. இது தொலைக்காட்சி இதழ் ஒன்றையும் (htv.com.vn) எனும் இணையதளத்தையும் நடத்துகிறது (htv.com.vn).\n\n\"\"'மேலும் காண்க:\nஹோ சி மின் நகர தொலைக்காட்சியில் (எச்.டி.வி) ஒளிபரப்புகளின் பட்டியல்\n\n"}
{"id": "321467", "url": "https://ta.wikipedia.org/wiki?curid=321467", "title": "மரபு வியட்நாமியத் திருமணம்", "text": "மரபு வியட்நாமியத் திருமணம்\n\nமரபு வியட்நாமியத் திருமணம் \"(traditional Vietnamese wedding)\" வியட்நாமியப் பண்பாட்டில் மிக முதன்மை வாய்ந்த விழாவாகும். இதில் கன்பூசிய, புத்தமத கருத்தியல்களின் தாக்கம் நிறைய உண்டு.\n\nSection::::நிகுயேன் பேரரசு காலத்தில் இருந்தான மரபுத் திருமண உடைகள்.\nகாலத்தையும் சூழலையும் பொறுத்து மரபு வியட்நாமியத் திருமண உடை வேறுபட்டாலும், நிகுயேன் பேரரசுக்குப் பின்னர் பெண்கள் ஆவோ தை திருமண உடையை அணியத் தொடங்கினர். இவை அரசு உடையான ஆவோ மேன் பூ எனும் அரசவை மகளிர் அணிந்த உடையைப் போல வடிவமைக்கப்பட்டதாகும் . நிகுயேன் பேரரசுப் பாணித் திருமண உடை இன்று மக்களிடையே பெரிதும் விரும்பி மணக்கோலத்தில் அணியப்படுகிறது. ஆவோ மேன் பூவும் ஆவோ தையும் விரிவான வடிவமைப்புநுட்பத்தில் வேறுபடுகின்றன. ஆவோ மேன் பூவில் பேர்ரசு குறிய்யிடுகள் பின்னல்வேலைப்பாட்டல் அழகுபடுத்தப் பட்டிருக்கும். மேலும் இதில் ஆடம்பரமான மேலுறையாடைகள் அமைந்திருக்கும். கவுன் சிவப்பிலோ இளஞ்சிவப்பிலோ அமையும். வழக்கமாக மணமகள் கான் தோங் தலையணியை அணிவார். மணமகன் எளிய ஆடவர் அணியும் நீல நிற ஆவோ தை போன்ற உடையை அணிவார்.\nநிகுயேன் பேரரசு காலத்துக்கு முன்பு மணமகள் ஆவோ தூ தான் கவர்ச்சி உடையை அணிவர்.\n\nSection::::உறுதிப்படுத்தல்.\nதிருமணத்துக்கு ஆறு மாதங்களுக்கு முன்பே உறுதிப்பாடு செய்தல் நடக்கும். கடந்த காலத்தில் குடும்ப ஏற்பாட்டுத் திருமணங்கள் மணமக்களின் பெற்றோராலோ அவர்களது சுற்றத்தாராலோ உறுதிபடுத்தப்பட்டது. இதில் மனமக்களோடு கலந்துகொள்வது உண்டு என்றாலும் இறுதி முடிவைப் பெற்றோரே எடுப்பர். உறுதிப்பாட்டு நாளன்று தான் பெரும்பாலும் மணமகளும் மணமகனும் முதன்முதலாகச் சந்திப்பர். என்றாலும், கடந்த சில பத்தாண்டுகளாக, வியட்நாமியர் காதல் மணம் புரிவது நிகழ்கிறது.\n\n"}
{"id": "321485", "url": "https://ta.wikipedia.org/wiki?curid=321485", "title": "காட்டுப்புலம் அரசினர் தமிழ் கலவன் பாடசாலை", "text": "காட்டுப்புலம் அரசினர் தமிழ் கலவன் பாடசாலை\n\nSection::::அமைவும் தோற்றமும்.\nஈழத்தின் வடகிழக்கு மாகாணத்தின் யாழ் மாவட்டத்தில் உள்ள வலிகாமம் வலயத்தினுள் வலி மேற்கு பிரதேச சபையின் பிரிவுக்குட்பட்ட சுழிபுரம் என்னும் அழகிய கிராமத்தில் இப் பாடசாலை அமைந்துள்ளது. திரு.அ.சுப்பிரமணியம் என்பவரால் 1985 ஆம் ஆண்டு ஒக்டோபர் 23 ஆம் திகதி ஆரம்பித்து வைக்கப்பட்டது. இப் பாடசாலையினை சுற்றி வயல்கள் அமைந்துள்ளது.\nSection::::பாடசாலையின் வரலாறு.\nகாட்டுப்புலம், திருவடிநிலை, வறுத்தோலை, பற்சந்தை ஆகிய கிராமங்களைச் சேர்ந்த பிள்ளைகள் கல்வியில் பின் தங்கிய நிலையில் காணப்பட்ட வேளை சுகாதார அபிவிருத்திக் கழகம் கல்வி அமைச்சுக்கு சிபார்சு செய்ததன் காரணமாக 23.10.1985ம் ஆண்டு விஜயதசமி நாளன்று அ.சுப்பிரமணியம் அவர்களை முதல் அதிபராகக் கொண்டு இப் பாடசாலை ஆரம்பிக்கப்பட்டது.\n\nஇத் தினத்தன்று ஒரு நாளும் பாடசாலை செல்லத 11 ஆண் பிள்ளைகளும் 10 பெண் பிள்ளைகளும் முதலாம் வகுப்பில் சேர்க்கப்பட்டனர். அன்றைய தினம் வட்டுக்கோட்டை வட்டாரக் கல்வி அதிகாரி திரு.இரா.சுந்தரலிங்கம் அவர்களால் இப் பாடசாலை திறந்து வைக்கப்பட்டது.\n\nபாடசாலைக்கு என திரு.சீ.வைரமுத்து என்பவர் 6 பரப்புக் காணியும், திரு.ந.சோமசுந்தரம் என்பவர் ஒரு பரப்புக் காணியும் தந்து உதவினார்கள். ஆரம்பத்தில் '20x40' கொண்ட கட்டடமே பாடசாலையாக இயங்கியது. 21 மாணவர்களுடன் ஆரம்பிக்கப்பட்ட பாடசாலை படிப்படியாக மாணவர் தொகையில் வளர்ச்சி கண்டது. ஆரம்பத்தில் காலையில் பாடசாலையாகவும் மாலையில் வளர்ந்தோர் கல்வி கற்கும் இடமாகவும் இப் பாடசாலை காணப்பட்டது.\n\nமுதல் அதிபரது விடாமுயற்சியால் சிறப்பாக இயங்கய பாடசாலை போட்டிகளில் பங்குபற்றி பல பரிசில்களையும் பெற்றுக் கொண்டது. நாட்டுப் பிரச்சினை காரணமாக 01.01.1993 தொடக்கம் சுழிபுரம் மேற்கு ஐயனார் கோவிலடி திருமதி புவனேஸ்வரி என்பவரது வீட்டிலும், 12.05.1995 தொடக்கம் கல்லைவேம்படி திரு பொன்னம்பலம் வீட்டிலும், 01.01.1997 தொடக்கம் சுழிபுரம் கம்பனை அம்மன் கோவிலடியில் உள்ள திரு சேதுகாவலர் வீட்டிலும் பின்னர் சுழிபுரம் ஐக்கிய சங்க வித்தியாசாலையிலும் நடைபெற்று 04.01.1999 தொடக்கம் பாடசாலை நிரந்தர வளவில் இயங்கத் தொடங்கியது.\n\n29.11.1999 உடன் முதல் அதிபர் ஓய்வுபெற 01.01.2000 தொடக்கம் திரு.நா.தனபாலசிங்கம் அதிபரக கடமையாற்றினார். இவரது காலத்தில் பாடசாலை மேலும் வளர்ச்சி அடைந்தது. நலன்விரும்பிகள், அரசியல் பிரமுகர்கள் எனப் பலருடன் தொடர்பு கொண்டு பாடசலையை புனரமைத்ததோடு மாணவருக்குத் தேவையான பல வளங்களையும் பெற்றுக் கொடுத்தார். இவரது காலத்தில் மாணவர்கள் உடற்பயிற்சிப் போட்டி, சிறுவர் நாடகம், தொண்டுபடு செயன்முறைப் போட்டி என பல போட்டிகளில் பங்குபற்றி கோட்டமட்டத்தில் முதல் இடங்களைப் பெற்றனர். இவர் 12.05.2005ம் ஆண்டுடன் இடமாற்றம் பெற்றுச் சென்றார்.\n\n01.09.2005ம் ஆண்டில் மூன்றாவது அதிபராக திரு.அ.ஸ்ரீஸ்பரலிங்கம் அவர்கள் அதிபராக கடமையாற்றினார். இவரது காலத்திலும் தாச்சிப் போட்டியில் கோட்டமட்ட சம்பியனாகவும் அடுத்த வருடம் இரண்டாம் இடத்தையும் மாணவர் பெற்றனர். அத்தோடு புலமைப்பரிசில் பரீட்சையில் மாணவர்கள் 100ற்கு மேற்பட்ட புள்ளிகளையும் பெற்றனர்.\n\n11.02.2010 உடன் அதிபர் ஓய்வு பெற்றதை அடுத்து திரு.பா.பாலகுமார் அவர்கள் புதிய அதிபராக கடமையேற்று குறுகிய காலத்தில் பௌதீக வளத்தில் அபிவிருத்தி ஏற்படுத்தியுள்ளார். அந்த வகையில் WFP அனுசரனையுடன் '10x20' அளவுடைய புதிய சமையற் கூடமும், தண்ணிர்த் தேவையை தீர்க்குமுகமாக குழாய் நீர் வசதியும், மலசலகூட புனருத்தாணம் என்பவற்றை Unicef அனுசரணையுடன் செய்துள்ளார்.\n\nஇவர் மாற்றமாகி சென்றதை தொடர்ந்து 10.10.2014ம் ஆண்டு முதல் பாடசாலையின் புதிய அதிபராக திரு.ந.செல்வராசா அவர்கள் கடமையேற்றதுடன் பாடசாலையை மேலும் வளர்ச்சியடையச் செய்யும் வகையில் பல்வேறு போட்டிகளிலும் மாணவர்களை ஈடுபடுத்தி கோட்டம், வலயம் வரை அழைத்துச் சென்று வெற்றியீட்ட வைத்துள்ளார். விளையாட்டுப் போட்டி, ஏனைய நிகழ்வுகளை சிறப்பாக நடாத்தியதுடன் பாடசாலைக்கென புதிய பான்ட வாத்திய கருவி, பல அலுமாரிகள் அத்துடன் மாணவர்களுக்கான கற்றல் உபகரணங்கள் என்பவற்றையும் பெற்று சிறப்பாக பாடசாலையினை வழிப்படுத்தி வந்தார்.\n\n02.01.2017ம் ஆண்டு திரு.ந.செல்வராசா அவர்கள் இடமாற்றம் பெற்றுச் சென்றதை அடுத்து தற்பொழுது புதிய அதிபராக திரு.ந.சிவானந்தராஜா அவர்கள் கடமையேற்றதுடன் பாடசாலையை மேலும் வளர்ச்சியடையச் செய்யும் வகையிலும் மாணவரின் கலவியை மேலும் வளர்ச்சி அடையச் செய்யும் வகையில் பல்வேறு செயற்பாட்டில் ஈடுபட்டு பாடசாலையினை சிறப்பாக வழிப்படுத்தி வருகின்றார்.\n\nSection::::பாடசாலை மகுடவாசகம்.\n“வாழக் கல்மின்”\n\nSection::::தூரநோக்கு.\nமாற்றமுறும் உலகத்தின் சவால்களுக்கு ஏற்றவாறு மாணவர்களை தயார்ப்படுத்துவதற்கு தரமான கல்வியை வழங்குதல்.\n\nSection::::இலக்கு.\nதேசிய கல்விக் கொள்கைக்கூடாக சமூகம் ஏற்றுக் கொள்கின்ற,ஒழுக்கமுள்ள சுயமாக தொழிற்படக்கூடிய தேர்ச்சிகளை வழங்கி,சிறந்த மாணவர்களை உருவாக்கல்.\nSection::::அதிபர்கள்.\nயா/காட்டுப்புலம் அ.த.க பாடசாலையின் அதிபர்களாக இருந்தவர்கள்\n\nSection::::மாணவர்கள்.\nஇக் கல்லூரியில் மாணவர் அனுமதியானது தரம் 1 - தரம் 5 ஆகிய வகுப்புகளுக்கு மாத்திரமே மேற்கொள்ளப்படுகின்றது. இக் கிராமத்தில் உள்ள மாணவர்கள் கூடுதலானோர் இக் கல்லூரியிலே கல்வி கற்று வருகின்றார்கள். 2017 ஆம் ஆண்டில் மாணவர்களினது மொத்த எண்ணிக்கை 86 ஆகும். இக் கல்லூரியில் குறைந்தளவான மாணவர்கள் இருந்தாலும் தற்பொழுது விளையாட்டில் மட்டுமன்றி கல்வியிலும் மிகவும் திறமையுடையவர்களாக முன்னேறி வருகின்றார்கள்.\n\nSection::::மன்றச் செயற்பாடுகள்.\nஇப் பாடசாலை மாணவா்களின் இலைமறைகாயாக மறைந்திருக்கும் ஆற்றலை வெளிக்கொணரவும், ஆளுமை மிக்க தலைமைத்துவத்தை வளா்க்கவும் மொழி ஆற்றலை சிறப்பிக்கவும் சமூகப்பொருத்தப்பாடுடையவா்களாகவும், பாடசாலையில் பல மன்றங்கள் அமைக்கப்பட்டு, மாதமொருமுறை கூட்டபடுகின்றன. அத்துடன் விழாக்கள், விசேடதினங்கள், அறிஞா்களின் சொற்பொழிவுகள், கருத்தரங்குகள், போட்டிகள் என்பனவற்றையும் நடாத்தி வருகின்றது.\n\nஇப் பாடசாலை மாணவா்களின் 2017 ஆம் ஆண்டு மன்றங்கள் பின்வருமாறு,\n\nSection::::போட்டிகள்.\nஇப் பாடசாலை மாணவா்களின் பல்வேறுபட்ட திறமைகளை வெளிக்கொணரும் வகையில் சில போட்டிகள் நடாத்தப்படுகின்றன.\n\n\nSection::::கல்லூரிக் கீதம்.\nகல்லூரிக் கீதத்தில் பாடசாலையின் சிறப்புக்கள் எடுத்துக் கூறப்பட்டுள்ளன.\nவாழ்க நம் கல்விக் கழகமிது என்றும்\nவாழிய வாழியவே.\nவானம் அளாவ வன்புகளோங்கி\nவளர்க கலாலயமே.\n\nசித்தில் எனும் பெருமையுள்ள இங்கு\nசிந்தை மகிழ்ந்தையன் கோயில் கொண்டார்.\nமுந்தை வினையற மூசிக வாகனன்\nமுருகனடி தினம் எண்ணுவமே.\n\nகாராளர் சீராளர் கண்டு களித்திட\nகாட்டுப்புலக் கல்வி கூடமிதில்,\nகண்ணும் கருத்துமாய் கல்வி பயின்றிடக்\nகற்பகமே எனமக் கண்பாரும்.\n\nஎண்ணும் எழுத்தம் இசைவாக இன்னும் \nபண்ணும் பரதமும் நாம் பயில்வோம்.\nஅன்னையர் தந்தையர் பார்த்து மகிழ்ந்திட \nஆற்றும் கடமைகள் நாம் அறிவோம்.\n\nவாழ்க நம் கல்விக் கழகமிது என்றும்\nவாழிய வாழியவே.\nவானம் அளாவ வன்புகளோங்கி\nவளர்க கலாலயமே.\n"}
{"id": "321487", "url": "https://ta.wikipedia.org/wiki?curid=321487", "title": "நேபாள மாநிலங்கள்", "text": "நேபாள மாநிலங்கள்\n\nநேபாள மாநிலங்கள் ( Provinces of Nepal) ( \"Pradesh\") 2015 நேபாள அரசியலமைப்பு சட்டத்தின் அட்டவணை எண் 4ன் படி, நிர்வாக வசதிக்காக 20 செப்டம்பர் 2015 அன்று, 77 நேபாள மாவட்டங்களைக் கொண்டு, ஏழு மாநிலங்களாக பிரிக்கப்பட்டது.\n\nஏழு புதிய மாநிலங்கள் நிறுவப்பட்டப் பின்னர், ஐந்து வளர்ச்சி பிராந்தியங்கள் மற்றும் 14 மண்டலங்களின் நிர்வாக ஆட்சி முறை முடிவுக்கு வந்தது.\n\nSection::::அரசியல்.\nSection::::அரசாங்கம்.\nநேபாள மாநிலங்களின் அன்றாட நிர்வாகத்தை மாநில முதலமைச்சர் மற்றும் அமைச்சரவை மேற்கொள்ளும். நேபாள அரசின் பரிந்துரையின் பேரில் குடியரசுத் தலைவர், மாநிலங்களின் ஆளுநர்களை நியமிக்கிறார்.\n\nSection::::மாநில சட்டமன்றங்கள்.\nநேபாளத்தின் மாநிலங்கள் ஓரவை கொண்ட சட்டமன்றங்கள் கொண்டுள்ளது. இச்சட்டமன்றத்தின் பதவிக்காலம் ஐந்து ஆண்டுகாலம் ஆகும்.\n\nநேபாள மாநில சட்டமன்றங்கள் 550 உறுப்பினர்களைக் கொண்டுள்ளது. அதில் 330 (60%) சட்டமன்ற உறுப்பினர்கள் நேரடித் தேர்தல் முறையிலும், 220 (40%) சட்டமன்ற உறுப்பினர்கள், விகிதாசாரப் பிரதிநிதித்துவத் தேர்தல் முறையிலும் தேர்ந்தெடுக்கப்படுகின்றனர்.\n\nமேலும் மாநிலங்களின் சட்டமன்ற உறுப்பினர்களில் மூன்றில் ஒரு பங்கு மகளிருக்கு இடஒதுக்கீடு உள்ளது.\n\nநேபாள மாநிலங்களின் சட்டமன்றத் தேர்தலில் பெரும்பான்மையான இடங்களில் வெற்றிபெற்ற ஒரு அரசியல் கட்சியோ அல்லது அரசியல் கட்சிகளின் கூட்டணியோ அரசு அமைக்க உரிமை உள்ளது.\n"}
{"id": "321489", "url": "https://ta.wikipedia.org/wiki?curid=321489", "title": "கொக்கு வெட்டி", "text": "கொக்கு வெட்டி\n\nகொக்கு வெட்டி (தாவரவியல் பெயர்: \"Dovyalis hebecarpa\", ஆங்கிலப்பெயர்: \"Ceylon gooseberry\", பேரினம்: \"டொவியாலிசு\") இலங்கை மற்றும் தென்னிந்தியாவைத் தாயகங்களாகக் கொண்ட தாவர வர்க்கமாகும். இதன் பழங்கள் நேரடியாக உண்ணப்படுவதுடன் பழப்பாகு தயாரிப்பிலும் பயன்படுகின்றது. நீண்ட பழங்களைப் பெறுவதற்காகவும் இலகுவாக அறுவடை செய்வதற்காகவும் முட்களற்ற சில பயிரிடும்வகைகள் தெரிவுசெய்யப்படுகின்றன.\n\nSection::::விவரிப்பு.\nஇவை செடிகளாக அல்லது சிறுமரங்களாக 6 மீட்டர் உயரம் வரை வளரக்கூடியது. இலைகளில் நீண்ட முட்கள் காணப்படும். இலைகள் தண்டில் மாற்றொழிங்கு முறையில் அடுக்கப்பட்டிருக்கும். பற்கள் கொண்ட இலை விளிம்புகளுடன் 5–10 cm நீளமும் 1–3 cm அகலமும் கொண்டு காணப்படும்.\n"}
{"id": "321491", "url": "https://ta.wikipedia.org/wiki?curid=321491", "title": "நேபாள மாநில எண் 1", "text": "நேபாள மாநில எண் 1\n\nநேபாள மாநில எண் 1 (Province No. 1) நேபாளத்தின் 7 எண்களின் பெயர்களைக் கொண்ட மாநிலங்களில் ஒன்றாகும். மாநில எண் 1 நேபாளத்தின் புதிய அரசியல் அமைப்பு சட்டப்படி, 20 செப்டம்பர் 2015 அன்று துவக்கப்பட்டது.17 சனவரி 2018 அன்று இம்மாநிலத்தின் இடைக்காலத் தலைநகரமாக விராட்நகர் அறிவிக்கப்பட்டுள்ளது. \nநேபாளத்தின் கிழக்குப் பகுதியின் இமயமலையில் அமைந்த இம்மாநிலத்தின் மொத்தப் பரப்பளவு 25,905 சதுர கிலோ மீட்டர் ஆகும். இம்மாநிலத்தின் மொத்த மக்கள் தொகை 4,534,943 ஆக உள்ளது. இம்மாநிலத்தின் மக்கள் அடர்த்தி ஒரு சதுர கிலோ மீட்டரில் 175.6 ஆக உள்ளது. இம்மாநிலம் 14 மாவட்டங்களைக் கொண்டது. \n\nSection::::அமைவிடம்.\nநேபாளத்தின் தூர-கிழக்கில் அமைந்த இம்மாநிலத்தின் வடக்கில் திபெத் தன்னாட்சிப் பகுதியும், தெற்கில் இந்தியாவின் பிகார், கிழக்கில் சிக்கிம், தென் மேற்கில் நேபாள மாநில எண் 2, மேற்கில் நேபாள மாநில எண் 3 எல்லைகளாக அமைந்துள்ளது.\n\nSection::::மாவட்டங்கள்.\nநேபாள மாநில எண் 1-இல் அமைந்துள்ள 14 மாவட்டங்களின் விவரங்கள்:\n\nSection::::அரசியல்.\nஇம்மாநில சட்டமன்றத்தின் 93 சட்டமன்ற உறுப்பினர்களில் 56 உறுப்பினர்கள் நேரடித் தேர்தலிலும்; 37 உறுப்பினர்கள் விகிசாத்சாரத் தேர்தல் முறையில் தேர்வு செய்யப்படுகின்றனர். \nஇம்மாநிலத்திலிருந்து நேபாள தேசிய சபைக்கு 8 உறுப்பினர்களையும், நேபாள பிரதிநிதிகள் சபைக்கு 28 உறுப்பினர்களையும் தேர்வு செய்கின்றனர்.\n\nஇம்மாநிலத்தின் முதலாவது முதலமைச்சராக மார்க்சிஸ்ட்-லெனினிஸ்ட் ஒன்றியத்தின் செர்தன் ராய் 15 பிப்ரவரி 2018 அன்று பதவியேற்றார். \n\n\nSection::::மாநில சட்டமன்றத் தேர்தல், 2017.\n2017ம் ஆண்டின் இறுதியில் நடைபெற்ற இம்மாநில சட்டமன்றத்தின் 93 உறுப்பினர்களுக்கான பொதுத் தேர்தலில் மார்க்சிஸ்ட்-லெனினிஸ்ட் ஒன்றியம் 51 இடங்களையும், மாவோயிஸ்ட் 15 இடங்களை வென்று கூட்டணி அரசு அமைத்துள்ளது. நேபாளி காங்கிரஸ் 21 இடங்களையும், பிற கட்சிகள் ஆறு இடங்களைக் கைப்பற்றியுள்ளது.\n\n"}
{"id": "321492", "url": "https://ta.wikipedia.org/wiki?curid=321492", "title": "பாஞ்சதர் மாவட்டம்", "text": "பாஞ்சதர் மாவட்டம்\n\nபாஞ்சதர் மாவட்டம் (Panchthar district) () கிழக்கு நேபாள நாட்டின், மாநில எண் 1-இல், லிம்புவான் கிழக்கு பிராந்தியத்தில், மேச்சி மண்டலத்தில் இமயமலையில் அமைந்த மலைப்பாங்கான மாவட்டம் ஆகும். இம்மாவட்டத் நிர்வாகத் தலைமையிடம் \"பிடிம்\" எனும் நகரம் ஆகும்.\n\n2011-ஆம் ஆண்டின் மக்கள் தொகை கணக்கெடுப்பின் படி, பஞ்சதர் மாவட்டம் 1,241 சதுர கிலோ மீட்டர் பரப்பளவும், மக்கள் தொகை 1,91,817 கொண்டுள்ளது.\n\nபாஞ்சதர் மாவட்டத்தில் பெரும்பான்மையாக \"லிம்பு\" , கிராதர்கள் மற்றும் பிற பழங்குடி மக்களும் மலைவாழ் மக்களும் வாழ்கின்றனர்.\nSection::::புவியியல் மற்றும் தட்ப வெப்பம்.\nஇமயமலையில் அமைந்த இம்மாவட்டம் ஐந்து வகையாக தட்ப வெப்ப பகுதிகளைக் கொண்டுள்ளது.\n\n\n"}
{"id": "321494", "url": "https://ta.wikipedia.org/wiki?curid=321494", "title": "உதாய் திட்டம்", "text": "உதாய் திட்டம்\n\nஉதாய் மின் திட்டம் என்பது \"உசுவால் திசுகாம் அசூரன்சு யோசனா\" (Ujwal DISCOM Assurance Yojana) என்பதன் சுருக்கம் ஆகும். இது மின்பகிர்மானத்தை இந்திய அளவில் சமச்சீராக அளிக்க ஒன்றிய அரசின் திட்டமாகும். மின்னாக்கத்தின் விலையைக் குறைக்கவும், மின் வழங்கலில் ஏற்படும் வட்டிச் சுமையைக் குறைக்கவும் இந்தத் திட்டம் பயன்படும் என நடுவணரசு அறிவித்தது.\n\nSection::::திட்ட அமலாக்கம்.\nநவம்பர் 2015 முதல் இத்திட்டம் செயல்படுத்தப்பட்டு வருகிறது. சுமார் இந்தியாவின் 18 மாநிலங்கள் இத்திட்டத்தில் இணைந்தன. உத்திரப் பிரதேசம், பிகார், ஒடிசா, மகாராட்டிரம் உள்ளிட்டவை பின்னர் இணைந்தன.\n\nSection::::தமிழகத்தின் நிலைப்பாடு.\nசுமார் 22,400 கோடி ரூபாய் அளவிற்கு தமிழகத்திற்கு சேமிப்பு தரக்கூடும் என்று ஒன்றிய அரசு கூறும், உதாய் மின் திட்டம் பல ஆண்டுகளாக செயலலிதா அரசால் புறக்கணிக்கப்பட்ட இந்தத் திட்டம், அக்டோபர் 21, 2016-ம் நாள் தமிழக அரசால் ஏற்றுக்கொள்ளப்பட்டது.\n"}
{"id": "321512", "url": "https://ta.wikipedia.org/wiki?curid=321512", "title": "பன்னாட்டு பல்லுயிர் பெருக்க நாள்", "text": "பன்னாட்டு பல்லுயிர் பெருக்க நாள்\n\nபன்னாட்டு பல்லுயிர் பெருக்க நாள் (\"International Day for Biological Diversity\") அல்லது உலக பல்லுயிர் பெருக்க நாள் (\"World Biodiversity Day\") தற்போது ஒவ்வோர் ஆண்டும், மே 22 ஆம் நாள் ஐக்கிய நாடுகளின் ஆதரவுடன் உயிரியற் பல்வகைமையை பரப்பும் நோக்கோடு கடைபிடிக்கப்பட்டு வருகிறது.\n\nஐநா பொதுச் சபையின் இரண்டாவது குழுவினால் 1993 ஆம் ஆண்டில் ஆரம்பிக்கப்பட்ட ஆண்டில் இருந்து 2000 ஆம் ஆண்டு வரை இந்நாள் திசம்பர் 29 ஆம் ஆள் கடைப்பிடிக்கப்பட்டு வந்தது. இந்நாளிலேயே பல்லுயிர் பெருக்கத்திற்கான மரபுநெறி உருவாக்கப்பட்டது. 2000 திசம்பர் 20 இல், 1992 மே 22 ரியோ பூமி உச்சி மாநாட்டை நினைவுகூரும் முகமாகவும், திசம்பர் இறுதியில் வரும் பல விடுமுறை நாட்களைத் தவிர்க்கும் பொருட்டும் இந்நாள் மே 22 ஆம் நாளுக்கு மாற்றப்பட்டது.\n\n\n"}
{"id": "321519", "url": "https://ta.wikipedia.org/wiki?curid=321519", "title": "ஈத்தைல் புரொப்பியோனேட்டு", "text": "ஈத்தைல் புரொப்பியோனேட்டு\n\nஎத்தில் புரொப்பியோனேட்டு \"(Ethyl propionate)\" என்பது CH(CHCOO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். புரொப்பியோனிக அமிலத்தின் எத்தில் எசுத்தராக அறியப்படும் இச்சேர்மம் அன்னாசிப் பழத்தின் மணம் கொண்டுள்ளது. கிவிப் பழம் , செங்கொடி முந்திரிப் பழம் போன்ற பழ வகைகளில் இயற்கையிலேயே எத்தில் புரொப்பியோனேட்டு சிறிதளவு காணப்படுகிறது.\n\nபிரிமெத்தமைன் போன்ற மலேரியா எதிர்ப்பு மருந்துகள் தயாரிப்பிலும் எத்தில் புரொப்பியோனேட்டு பயன்படுகிறது.\n"}
{"id": "321520", "url": "https://ta.wikipedia.org/wiki?curid=321520", "title": "சார்லசு மேகிண்டோச்", "text": "சார்லசு மேகிண்டோச்\n\nசார்லசு மேகிண்டோச் (\"Charles Macintosh\") (29 டிசம்பர் 1766 – 25 சூலை 1843) இவர் இசுக்கொட்லாந்து நாட்டில் கிளாஸ்கோ நகரில் பிறந்த இவர் வேதியல் நிபுனரும் மற்றும் கண்டுபிடிப்பாளரும் ஆவார். இவரின் கண்டுபிடிப்பான நீர்ப்புகா துணி கண்டுபிடிப்பின் மூலம் பெரும்புகழ் பெற்றார். \n\nஇவர் எழுத்தர் பணியிலிருந்தாலும் கிடைக்கும் ஒரு சில நேரங்களில் அறிவியல், மற்றும் வேதியியல் போன்றவற்றில் ஆர்வம் உள்ளவராக இருந்தார். இதனால் தனது வேலையை விட்டு வெளியேறி பல அறிவியல் சோதனிகளில் ஏடுபட்டார். இதில் பல் வெற்றியும் பெற்ரார். இவரின் கண்டுபிடிப்பில் முக்கியமாக தார், நாப்தா ஒன்றவையும் அடங்கும். இவரின் பிறந்த நாளை நினையு கூறும்பொருட்டு கூகுள் நிறுவனம் 29 டிசம்பர் 2016 வியாழக்கிழமை அன்று கூகுள் நிறுவனம் டாட்டு (Doodle) வெளியிட்டு சிறப்பித்தது. \n\n\n"}
{"id": "321521", "url": "https://ta.wikipedia.org/wiki?curid=321521", "title": "நேபாள மாநில எண் 2", "text": "நேபாள மாநில எண் 2\n\nமாநில எண் 2 (Province No. 2), நேபாளத்தின் ஏழு மாநிலங்களில் ஒன்றாகும். இது நேபாளத்தின் தென்கிழக்கில் தராய் சமவெளியில் உள்ளது.\n\nஇம்மாநிலம், 2015 அரசியல் அமைப்பு சட்டப்படி 20 செப்டம்பர் 2015 அன்று நிறுவப்பட்டது. \n\n17 சனவரி 2018ல் கூடிய மாநில அமைச்சரவைக் கூட்டத்தில் ஜனக்பூர் நகரம் இம்மாநிலத்தின் இடைக்காலத் தலநகரமாக அறிவிக்கப்பட்டுள்ளது. 2.\n\nஅதிக மக்கள்தொகை கொண்ட மாநிலங்களில், நேபாளத்தில் இரண்டாவதாக உள்ளது.மேலும் பரப்பளவில், சிறிய மாநிலமாகும். \n\nSection::::எல்லைகள்.\nஇம்மாநிலத்தின் கிழக்கிலும், வடக்கிலும் மாநில எண் 1 மற்றும் வடக்கிலும், மேற்கிலும் மாநில எண் 3 எல்லைகளாக உள்ளது. \nமேலும் தெற்கில் இந்தியாவின் பிகார் மாநிலத்துடன் பன்னாட்டு எல்லைகள் கொண்டுள்ளது.\n\nSection::::மக்கள் தொகையியல்.\n9661 சதுர கிலோ மீட்டர் பரப்பளவு கொண்ட இம்மாநிலத்தின், 2011ம் ஆண்டின் மக்கட்தொகை கணக்கெடுப்பின் படி, மக்கள்தொகை 5,404,145 ஆகும். இம்மாநிலத்தின் மக்கள் மைதிலி மொழி, போஜ்புரி மொழி, இந்தி மொழி, நேபாளி மொழிகளை பேசுகின்றனர். \n\nSection::::அரசியல்.\nஇம்மாநில சட்டமன்றத்தின் 107 உறுப்பினர்களுக்கான, தேர்தலில், 64 உறுப்பினர்கள் நேரடித் தேர்தலிலும், 43 உறுப்பினர்கள் விகிசாத்சாரத் தேர்தல் முறையிலும் தேர்ந்தெடுக்கப்பட்டனர்.\n\nஇம்மாநிலத்திலிருந்து நேபாள தேசிய சபைக்கு 8 உறுப்பினர்களையும்; நேபாள பிரதிநிதிகள் சபைக்கு 32 உறுப்பினர்களையும் தேர்ந்தெடுத்து அனுப்புகிறது.\n\nSection::::அரசாங்கம்.\nமாநில சட்டமன்றத் தேர்தலில் பெரும்பான்மையான இடங்களில் வெற்றி பெற்ற நேபாள சோசலிச கூட்டமைப்பு முன்னணி தலைமையிலான கூட்டணி அரசு அமைச்சரவை அமைத்தது. இம்மாநிலத்தின் முதலாவது முதலமைச்சராக நேபாள சோசலிச கூட்டமைப்பு முன்னணி கட்சியின் முகமது லால் பாபு ரவுத் கத்தி தேர்ந்தெடுக்கப்பட்டார்.\n\nSection::::நிர்வாகம்.\nஇம்மாநிலத்தை நிர்வாக வசதிக்காக எட்டு மாவட்டங்களாகப் பிரித்துள்ளனர். \nமாவட்டங்கள் மாநகராட்சி]களாகவும், துணை மாநகராட்சிகளாகவும், நகர்புற நகராட்சிகளாகவும், கிராம்ப்புற நகராட்சிகளாகவும் பிரிக்கப்பட்டுள்ளது.\n\nSection::::புவியியல்.\nநேபாளத்தின் தராய் சமவெளியில் அமைந்த இம்மாநிலத்தின் கிழக்கில் கோசி ஆறும் மற்றும் பாக்மதி ஆறு, கமலா ஆறு, லக்கந்தேய் ஆறு, விஷ்ணமதி ஆறுகளும் பாய்கிறது. \n\nSection::::போக்குவரத்து.\nமலைகள் அற்ற சமவெளியில் அமைந்த இம்மாநிலத்தில் போக்குவரத்து வசதிகள் நன்குள்ளது. \n\nSection::::சாலைகள்.\nமகேந்திரா நெடுஞ்சாலை இம்மாநிலத்தில் கிடைமட்டத்தில் செல்வதால், நாட்டின் கிழக்கு மற்றும் மேற்கு மற்றும் வடக்குப் பகுதியின் நகரங்கள், இம்மாநிலத்தின் வீரகுஞ்ச் மற்றும் ஜனக்பூர் நகரங்களுடன் இணைக்கப்பட்டுள்ளது.\nதிரிபுவன் நெடுஞ்சாலை இம்மாநிலத்தின் வழியாக நாட்டின் தலைநகரம் காட்மாண்டு நகரத்தையும் மற்றும் இந்திய நகரங்களையும் இணைக்கிறது. \n\n\n"}
{"id": "321527", "url": "https://ta.wikipedia.org/wiki?curid=321527", "title": "மொரங் மாவட்டம்", "text": "மொரங் மாவட்டம்\n\nமொரங் மாவட்டம் (Morang District) ( ), நேபாள மாநில எண் 1-இல் கிழக்கு பிராந்தியத்தின் கோசி மண்டலத்தில் அமைந்துள்ளது. இம்மாவட்டம் 1,855 சதுர கிலோ மீட்டர் பரப்பளவும், 9,65,370 மக்கள் தொகையும் கொண்டுள்ளது.\n\nஇம்மாவட்டம் தொழிற்சாலைகள் மற்றும் நேபாள அரசியலுக்கு பெயர் பெற்றது. இம்மாவட்டத்தின் நிர்வாகத் தலைமையிடம் விராட்நகர் ஆகும்.\n\nபன்முகத் தன்மை கொண்ட புவியியலும், பண்பாடும் கொண்ட இம்மாவட்டத்த்ல் நேபாளி மொழி (38%), மைதிலி மொழி (36%), தாரு மொழி (6%), இராஜ்வன்சி (3.7%), லிம்பு மொழி (3.6%), உருது (3.1%) பேசப்படுகிறது.\n\nSection::::வரலாறு.\nமொரங் மாவட்டம், சன்சரி மாவட்டம் மற்றும் ஜாபா மாவட்டத்தின் சில பகுதிகளைக் கொண்ட மொரங் இராச்சியத்தை கிராதர்களின் லிம்பு இன மன்னர் நிறுவினர். பின்னர் மொரங் இராச்சியம், கோர்கா மன்னர் பிரிதிவி நாராயணன் ஷா ஆட்சிக் காலத்தில் கோர்க்கா இராச்சியத்துடன் இணைக்கப்பட்டது.\n\nSection::::வேளாண்மை.\nகிழக்கு நேபாளத்தில் உள்ள மொரங் மாவட்டத்தின் பெரும் பகுதிகள் தெற்கு தெராய் சமவெளியில் அமைந்திருப்பதால், இம்மாவட்டத்தில் நெல் மற்றும் சணல் அதிகம் பயிரிடப்படுகிறது.\nமலைப் பகுதிகளில் சால மரங்கள் வளர்க்கப்படுகிறது.\n\n\n\n\n"}
{"id": "321536", "url": "https://ta.wikipedia.org/wiki?curid=321536", "title": "நேபாள மாநில எண் 3", "text": "நேபாள மாநில எண் 3\n\nநேபாள மாநில எண் 3 (Province No. 3), புதிதாக வரையறுக்கப்பட்ட நேபாள அரசியல் அமைப்புச் சட்டத்தின் பட்டியல் எண் 4-இன் படி, 20 செப்டம்பர் 2015 அன்று நிர்வாக வசதிக்காக நேபாளத்தை ஏழு மாநிலங்களாக பிரிக்கப்பட்டது. நேபாள மாநில எண் 3 நேபாள மாநிலங்களில் மூன்றாவதாக அமைந்துள்ளது. \n\nஇம்மாநிலத்திற்கு பாக்மதி மாநிலம் எனப் பெயர் பரிந்துரைக்கப்பட்டுள்ளது. இம்மாநிலத்தின் தற்காலிகத் தலைநகரம் ஹெடௌதா ஆகும்.\n\nஇம்மாநிலத்தின் பெரும்பாலான பகுதிகள் காடுகளையும், மலைகளையும், மலைத்தொடர்களையும் கொண்டது. இம்மாநிலத்தின் நேபாளத்தின் தேசியத் தலைநகரம் காட்மாண்டு உள்ளது.\n\nஅரசியல் அமைப்புச் சட்டத்தின் பிரிவு 295 (2)-இன் படி, மாநிலங்களின் பெயர்கள், புதிதாக உருவாக்கப்படும் அந்தந்த மாநில சட்டமன்றத்தின் மொத்த உறுப்பினர்களில் மூன்றில் இரண்டு பங்கினர் ஆதரிக்கும் பெயர் மாநிலத்திற்கு இடப்படும். அதுவரை மாநிலப் பகுதிகள் எண்களால் மட்டும் அரசுக் குறிப்புகளில் இடம் பெறும்.\nநேபாள மாநில எண் 3-இன் பரப்பளவு 20,300 சதுர கிலோ மீட்டராகவும், மக்கள் தொகை 55,29,452 ஆகவும் உள்ளது\n\nSection::::அமைவிடம்.\nகாடுகள், மலைகள், மலைத்தொடர்களுடைய 20,300 சதுர கிலோ மீட்டர் பரப்பளவு கொண்ட இம்மாநிலத்தின் வடக்கில் திபெத் தன்னாட்சிப் பகுதிகளையும், தெற்கில் நேபாள மாநில எண் 2யும், கிழக்கில் நேபாள மாநில எண் 1-யும், மேற்கில் நேபாள மாநில எண் 4-யும் எல்லையாகக் கொண்டுள்ளது.\n\nSection::::மாநில எண் 3-இன் மாவட்டங்கள்.\nஇம்மாநிலம் 13 மாவட்டங்களைக் கொண்டது. அவைகள்:\n\nSection::::அரசியல்.\nஇம்மாநிலத்தின் 110 சட்டமன்ற உறுப்பினர்களில் 66 உறுப்பினரகள் நேரடித் தேர்தலிலிலும், 44 உறுப்பினர்கள் விகிசாத்சாரத் தேர்தல் முறையில் தேர்ந்தெடுக்கப்படுகின்றனர். மேலும் இம்மாநிலத்திலிருந்து நேபாள தேசிய சபைக்கு 8 உறுப்பினர்களையும், நேபாள பிரதிநிதிகள் சபைக்கு 33 உறுப்பினர்களையும் தேர்ந்தெடுத்து அனுப்புகிறது.\nSection::::முதலமைச்சர்.\n(மார்க்சிஸ்ட்-லெனினிஸ்ட் ஒன்றியக் கூட்டணி அரசின் தலைவர், தேர்மணி பௌதேல் (மார்க்சிஸ்ட்-லெனினிஸ்ட் ஒன்றியம்) மாநில முதலமைச்சராக தேர்வு செய்யப்பட்டுள்ளார். \n\nSection::::மாநில சட்டமன்றத் தேர்தல் முடிவுகள்.\nஇம்மாநிலத்தின் 110 சட்டமன்ற உறுப்பினர்கள் தேர்தலில் மார்க்சிஸ்ட்-லெனினிஸ்ட் ஒன்றியம் தலைமையிலான கூட்டணிக் கட்சிகள் 81 இடங்களையும், நேபாளி காங்கிரஸ் உள்ளிட்ட எதிர்கட்சிகள் 29 இடங்களை கைப்பற்றியுள்ளது. \n"}
{"id": "321537", "url": "https://ta.wikipedia.org/wiki?curid=321537", "title": "கண்டகி பிரதேசம்", "text": "கண்டகி பிரதேசம்\n\nகண்டகி பிரதேசம் (Kandaki Pradesh), 20 செப்டம்பர் 2015 அன்று புதிதாக வரையறுக்கப்பட்ட நேபாள அரசியல் அமைப்புச் சட்டத்தின் பட்டியல் எண் 4-இன் படி, நேபாள நாட்டை, நிர்வாக வசதிக்காக ஏழு மாநிலங்களாக பிரிக்கப்பட்டுள்ளது. இந்த ஏழு மாநிலங்களுக்குத் தற்போது ஒன்று முதல் ஏழு வரை எண்கள் வழங்கப்பட்டுள்ளது. மாநில எண் 4 என பெயரிடப்பட்டிருந்த இம்மாநிலத்திற்கு தற்போது \"கண்டகி பிரதேசம்\" என பெயர் மாற்றம் செய்யப்பட்டுள்ளது. \n\nஅரசியல் அமைப்புச் சட்டத்தின் பிரிவு 295 (2)-இன் படி, மாநிலங்களின் பெயர்கள், புதிதாக உருவாக்கப்படும் அந்தந்த மாநில சட்டமன்றத்தின் மொத்த உறுப்பினர்களில் மூன்றில் இரண்டு பங்கினர் ஆதரிக்கும் பெயர் மாநிலத்திற்கு இடப்படும். அதுவரை மாநிலப் பகுதிகள் எண்கள் மட்டும் அரசுக் குறிப்புகளில் இடம் பெறும்\nஇம்மாவட்டத்தின் பரப்பளவு 21,504 சதுர கிலோ மீட்டராகும். இதன் மக்கள் தொகை 2,413,907 ஆக உள்ளது.\n\nஇம்மாநிலத்தின் தலைநகரம் பொக்காரா ஆகும்.\n\nSection::::அமைவிடம்.\nமத்தியவடக்கு நேபாளத்தில் அமைந்த இம்மாநிலத்தின் வடக்கே திபெத் தன்னாட்சிப் பகுதியும், தெற்கில் நேபாள மாநில எண் 5, கிழக்கில் நேபாள மாநில எண் 3, மேற்கில் நேபாள மாநில எண் 6 எல்லைகளாக அமைந்துள்ளது.\n\nSection::::மக்கள்தொகையியல்.\n2011-ஆம் ஆண்டின் மக்கள்தொகை கணக்கெடுப்பின்படி, 21,504 சகிமீ பரப்பளவு கொண்ட கண்டகி பிரதேச மக்கள்தொகை 2,403,016 ஆகும். இது நேபாள மக்கள்தொகையில் 9.06% ஆகும். மக்கள் தொகையில் ஆண்கள் 9,48,028 ஆகவும்; பெண்கள் 1,144,124 ஆகவும் உள்ளனர். மக்கள்தொகை அடர்த்தியானது 1 சகிமீ பரப்பில் 110 வீதம் உள்ளனர். பாலின விகிதம் 100 பெண்களுக்கு, 89 ஆண்கள் வீதம் உள்ளனர். நகர்புற மக்கள்தொகை 60.5%; கிராமப்புற மக்கள்தொகை 39.5% ஆகவுள்ளது. \n\nSection::::அரசியல்.\nஇம்மாநில சட்டமன்றத்தின் 60 உறுப்பினர்களில் 36 உறுப்பினர்கள் நேரடித் தேர்தலிலும், 24 உறுப்பினர்கள் விகிசாத்சாரத் தேர்தல் முறையிலும் தேர்ந்தெடுக்கப்படுகின்றனர்.\n\nமேலும் நேபாள தேசிய சபைக்கு 8 உறுப்பினர்களையும், நேபாள பிரதிநிதிகள் சபைக்கு 18 உறுப்பினர்களையும் தேர்ந்தெடுக்கிறது. \n\nSection::::அரசாங்கம்.\n2017 சட்டமன்றத் தேர்தலில், \nமார்க்சிஸ்ட்-லெனினிஸ்ட் ஒன்றியத்தின் கூட்டணிக் கட்சிகள் பெரும் வெற்றி பெற்றது. கூட்டணிக் கட்சியின் அங்கமான மாவோயிஸ்ட் கட்சியைச் சேர்ந்த பிரிதிவி சுப்பா குரூங், இம்மாநில அரசின் முதலாவது முதலமைச்சராக 16 பிப்ரவரி 2018 அன்று பதவியேற்றார். \n\n"}
{"id": "321539", "url": "https://ta.wikipedia.org/wiki?curid=321539", "title": "நிலோபர் ரஹ்மானி", "text": "நிலோபர் ரஹ்மானி\n\nநிலோபர் ரஹ்மானி (\"Niloofar Rahmani\") (, born 1992) இவர் ஆப்கானித்தான் நாட்டில் 2001 ஆம் ஆண்டில் தாலிபான்களின் விழ்ச்சிக்குப் பின்னர் ஆப்கானிசுதானின் முதல் பெண் விமான இராணுவ விமான ஓட்டுனராக பயிற்சி பெற்று வேலையில் தேர்வானார். இவருக்கு பல கொலை மிரட்டல்கள் வந்தபோதிலும் பயிற்சியை வெற்றிகரமாக முடித்து 2015 ஆம் ஆண்டுக்கான அமெரிக்காவில் வழங்கப்படும் சர்வதேச துணிச்சல் மிக்க பெண்களுக்கான விருதினை பெற்றுள்ளார்.\n\nSection::::வாழ்க்கை மற்றும் தொழில்.\n1992 ஆம் ஆண்டு ஆப்கானிசுதானில் பிறந்த இவர் விமான ஓட்டியாக படித்து வெற்றிபெற்றார். இவர் 2010 ஆண்டு சூலை மாதம் ஆப்கானிசுதான் விமானப்படையில் பயிர்சியில் சேர்ந்து 2012 ஆம் ஆண்டு ஆய்தப்படையில் இரண்டாம் நிலை அதிகாரியாக சேர்ந்தார். தன் தந்தையுடன் சோவியத் ஒன்றிய படையில் இரண்டு பெண் விமானிகள் வேலை செய்ததைப் பார்த்து இவரும் இந்த வேலைக்கே படித்தார். இவர் முதல் முதலில் தனியாக இயக்கிய விமானத்தின் பெயர் செஸ்னா 182 என்பதாகும்.\n\nSection::::தஞ்சம்.\nஅனைவரும் ஆப்கானிசுதான் படையில் பணிபுரிவார் என்று எதிபார்த்திருந்தபோது அவரின் நாட்டில் பாதுகாப்பு இல்லை என்று கூறி அமெரிக்காவிடம் தஞ்சம் அடைந்துள்ளார்.\n\n"}
{"id": "321542", "url": "https://ta.wikipedia.org/wiki?curid=321542", "title": "நேபாள மாநில எண் 5", "text": "நேபாள மாநில எண் 5\n\nமாநில எண் 5 (Province No. 5), (பரிந்துரைக்கப்பட்ட பெயர்: லும்பினி), 20 செப்டம்பர் 2015 அன்று புதிதாக நிறுவப்பட்ட, நேபாளத்தின் ஏழு மாநிலங்களில் ஒன்றாகும். \n\n2015 \nநேபாள அரசியல் அமைப்புச் சட்டத்தின் , பட்டியல் எண் 4-இன் படி, நிர்வாக வசதிக்காக, 75 மாவட்டங்களைக் கொண்டு புதிதாக துவக்கப்பட்ட ஏழு நேபாள மாநிலங்களின் ஒன்றாகும். \n\nஇம்மாநில அமைச்சரவை தீர்மானத்தின் படி, பூத்வல் நகரம், 17 சனவரி 2018 அன்று, இம்மாநிலத்தின் இடைக்காலத் தலைநகராக அறிவிக்கப்பட்டது. இம்மாவட்டம் 13 மாவட்டங்களைக் கொண்டது.\n\n\"மாநில எண் 5\", 22,288 சதுர கிலோ மீட்டர் பரப்பளவும், 48,91025 மக்கள் தொகையும், 12 மாவட்டங்களையும் கொண்டுள்ளது.\n\nSection::::அமைவிடம்.\nநேபாள மாநில எண் 5-இல் வடக்கிலும், வடகிழக்கில் நேபாள மாநில எண் 4, வடமேற்கில் நேபாள மாநில எண் 6, மேற்கில் நேபாள மாநில எண் 7, தெற்கில் இந்தியா, எல்லைகளாக அமைந்துள்ளது.\n\nSection::::மாவட்டங்கள்.\nஇம்மாநிலத்தின் 13 மாவட்டங்களின் விவரம்:\n\nSection::::அரசியல்.\nஇம்மாநிலம் 87 சட்டமன்றத் தொகுதிகளைக் கொண்டது. அதில் 52 உறுப்பினர்கள் நேரடித் தேர்தலிலும், 35 உறுப்பினர்கள் விகிதாசாரத் தேர்தல் முறையிலும் தேர்ந்தெடுக்கப்படுகின்றனர். இம்மாநிலத்திலிருந்து நேபாள தேசிய சபைக்கு 8 உறுப்பினர்களையும், நேபாள பிரதிநிதிகள் சபைக்கு 26 உறுப்பினர்களையும் தேர்ந்தெடுக்கிறது. இம்மாநிலத்தின் முதலாவது முதலமைச்சராக சங்கர் பொக்ரோல் பிப்ரவரி, 2018ல் பதவியேற்றார்.\n\nSection::::மாநில சட்டமன்றத் தேர்தல், 2017 முடிவுகள்.\n2017ல் நடைபெற்ற இம்மாநிலச் சட்டமன்றத் தேர்தலில், இம்மாநிலத்தில் பெரும்பான்மையான தொகுதிகளை கைப்பற்றிய மார்க்சிஸ்ட்-லெனினிஸ்ட் ஒன்றியம் மற்றும் மாவோயிஸ்ட் மையம் இணைந்து கூட்டணி அரசை நிறுவியுள்ளது. கூட்டணி அரசின் முதலமைச்சராக சங்கர் பொக்ரேல் , மாநில ஆளுநனரால் 14 பிப்ரவரி 2018 அன்று நியமிக்கப்பட்டார். இம்மாநில சட்டமன்றத்தின் முதன்மை எதிர்கட்சி நேபாளி காங்கிரஸ் ஆகும்.\n"}
{"id": "321543", "url": "https://ta.wikipedia.org/wiki?curid=321543", "title": "கர்ணாலி பிரதேசம்", "text": "கர்ணாலி பிரதேசம்\n\nகர்ணாலி பிரதேசம் (Karnali Pradesh) () (முன்னாள் பெயர்:மாநில எண் 6),2015 நேபாள அரசியலமைப்புச் சட்டத்தின் படி, 20 செப்டம்பர் 2015ல் நிறுவப்பட்ட நேபாளத்தின் ஏழு மாநிலங்களில் ஒன்றாகும். 30,301 சதுர கிலோ மீட்டர் பரப்புளவு கொண்ட இம்மாநிலத்தின், 2011ம் ஆண்டின் மக்கட்தொகை கணக்கெடுப்பின் படி, மொத்த மக்கள்தொகை 1,701,800 ஆகும். (1 சனவரி 2016ல்). இம்மாநிலம் 10 மாவட்டங்களைக் கொண்டது. \n\nநேபாளத்தின் வடமேற்கில் அமைந்த கர்ணாலி பிரதேச மாநிலத்தின் முன்னாள் பெயர் மாநில எண் 6 ஆகும். பிப்ரவரி, 2018ல் பதவியேற்ற இம்மாநில சட்டமன்றத் தீர்மானத்தின் படி, இம்மாநிலத்தின் பெயர் கர்ணாலி பிரதேசம் பெயரிப்பட்டது.சனவரி, 2018ல் விரேந்திரநகர் இம்மாநிலத்தின் தலைநகராக அறிவிக்கப்பட்டது.\nSection::::கர்ணாலி பிரதேசத்தின் மாவட்டங்கள்.\nகர்ணாலி பிரதேச்ம் 30,301 சதுர கிலோ மீட்டர் பரப்பளவும், 17,01,800 மக்கள் தொகையும், பத்து மாவட்டங்களையும் கொண்டுள்ளது. அவைகள்:\n\nSection::::அரசியல்.\nஇம்மாநில சட்டமன்றம் 40 உறுப்பினர்கள் கொண்டது. அதில் 24 உறுப்பினர்கள் நேரடித் தேர்தலிலும், 16 உறுப்பினர்கள் விகிசாத்சாரத் தேர்தல் முறையில் தேர்ந்தெடுக்கப்படுகின்றனர். \n\nமேலும் நேபாள தேசிய சபைக்கு 8 உறுப்பினர்களையும் மற்றும் நேபாள பிரதிநிதிகள் சபைக்கு 12 உறுப்பினர்களையும் இம்மாநிலத்திலிருந்து தேர்ந்தெடுத்து அனுப்புகின்றனர். \n\nகர்ணாலி மாநிலத்தின் முதலாவது முதலமைச்சராக மார்க்சிஸ்ட்-லெனினிஸ்ட் ஒன்றியத்தின் கூட்டணி கட்சியான மாவோயிஸ்ட் கட்சியின் \"மகேந்திர பகதூர் சாகி\" தேர்ந்தெடுக்கப்பட்டுள்ளார. நேபாளி காங்கிரஸ் கட்சி முக்கிய எதிர்கட்சியாக உள்ளது. \n\n\n"}
{"id": "321545", "url": "https://ta.wikipedia.org/wiki?curid=321545", "title": "தூரமேற்கு பிரதேசம்", "text": "தூரமேற்கு பிரதேசம்\n\nதூரமேற்கு பிரதேசம் (முன்னர்:மாநில எண் 7) (सुदूरपश्चिम प्रदेश), 20 செப்டம்பர் 2015 அன்று புதிதாக துவக்கப்பட்ட மாநிலமாகும். 2015 நேபாள அரசியல் அமைப்புச் சட்டத்தின் , பட்டியல் எண் 4-இன் படி, நிர்வாக வசதிக்காக, 75 மாவட்டங்களைக் கொண்டு புதிதாக துவக்கப்பட்ட ஏழு நேபாள மாநிலங்களின் ஒன்றாகும். தற்காலிகமாக இமமாநிலத்திற்கு மாநில எண் 7 என பெயரிடப்பட்டுள்ளது. இம்மாநிலம் நோபாளத்தில் தூரமேற்கில் உள்ளதால், தற்போது இம்மாநிலத்தின் பெயர் \"தூரமேற்கு பிரதேசம்\" என அழைக்கப்படுகிறது. \n\n2017 மாநில சட்டமன்றத் தேர்தலில் வெற்றி பெற்ற அரசின் அமைச்சரவைக் கூட்டத்தில், 17 சனவரி 2018 அன்று இம்மாநிலத்தின் இடைக்காலத் தலைநகரமாக தங்கடி நகரத்தை தேர்வு செய்துள்ளது. \n\nஇம்மாநில 19,539 சதுர கிலோ மீட்டர் பரப்பளவு கொண்டது. இதன் மக்கள் தொகை 2,552,517 ஆகும். இம்மாநிலம் ஒன்பது மாவட்டங்களைக் கொண்டது.\n\nSection::::அமைவிடம்.\nநேபாளத்தின் தூரமேற்கில் அமைந்த இம்மாநிலத்தின் தெற்கிலும், மேற்கிலும் இந்தியாவும், கிழக்கிலும், வடக்கிலும் நேபாள மாநில எண் 6 மற்றும் திபெத் தன்னாட்சிப் பகுதி எல்லைகளாக அமைந்துள்ளது.\n\nSection::::அரசியல்.\nஇம்மாநிலம் மொத்தம் 53 உறுப்பினர்களைக் கொண்டது. அதில் 32 உறுப்பினர்கள் நேரடித் தேர்தலிலும், 21 விகிதாச்சாரத் தேர்தல் முறையிலும் தேர்ந்தெடுக்கப்படுகின்றனர். இம்மாநிலத்திலிருந்து நேபாள தேசிய சபைக்கு எட்டு உறுப்பினர்களையும், நேபாள பிரதிநிதிகள் சபைக்கு 16 உறுப்பினர்களையும் தேர்ந்தெடுக்கிறது.\n\nSection::::மாநில எண் 7-இன் மாவட்டங்கள்.\nமாநில எண் 7, ஒன்பது மாவட்டங்களைக் கொண்டது. அவைகள்: \n\nSection::::மக்கள் வகைப்பாடு.\n2011-ஆம் ஆண்டின் கணக்கெடுப்பின்படி, இம்மாநில மக்கள்தொகை 25,52,517 ஆகும். இது நேபாளத்தின் மொத்த மக்கள்தொகையில் 9.63% ஆகும். மக்கள்தொகையில் ஆண்கள் 1,217,887 ஆகவும்; பெண்கள் 1,334,630 ஆகவும் உள்ளனர். மக்கள்தொகை அடர்த்தி ஒரு சதுர கிலோ மீட்டர் பரப்பில் 130 மக்கள் வீதம் உள்ளனர். கடந்த 2001 - 2011 பத்தாண்டுகளில் மக்கள்தொகை வளர்ச்சி விகிதம் 1.53% ஆகவுள்ளது. பாலின விகிதம் 912 ஆண்களுக்கு, 1000 பெண்கள் வீதம் உள்ளனர். நகர மக்கள்தொகை 58.9% மற்றும் கிராமப்புற மக்கள்தொகை 41.1% ஆகவுள்ளது.\n\nSection::::2017 சட்டமன்றத் தேர்தல் முடிவுகள்.\nஇம்மாநில சட்டமன்றத்தின் மொத்தமுள்ள 53 தொகுதிகளில், 39 தொகுதிகளில் வெற்றி பெற்ற மார்க்சிஸ்ட்-லெனினிஸ்ட் ஒன்றியம் மற்றும் மாவோயிஸ்ட் கட்சிகள் கூட்டணி அரசு, திரிலோசன பட்டா தலமையில் அமைந்துள்ளது. 12 தொகுதிகளில் வென்ற நேபாளி காங்கிரஸ் மற்றும் 2 தொகுதிகளில் வென்ற ராஷ்டிரிய ஜனதா கட்சிகள் எதிர் கட்சிகளாக உள்ளது. இம்மாநில முதலமைச்சராக மாவோயிஸ்ட் கட்சியின் திரிலோசன பட்டாவும், ஆளுநராக மோகன்ராஜ் மல்லாவும், சட்டமன்றத் தலைவராக அர்ஜுன் பகதூர் தாபாவும் உள்ளனர். \n"}
{"id": "321546", "url": "https://ta.wikipedia.org/wiki?curid=321546", "title": "தீபா மிரியம்", "text": "தீபா மிரியம்\n\nதீபா மிரியம் தென்னிந்திய திரைப்பட பின்னணிப் பாடகி ஆவார். இவர் நான் அவனில்லை திரைப்படத்தின் மூலம் அறிமுகம் செய்யப்பட்டார். சுப்பிரமணியபுரம் திரைப்படத்தில் இவர் பாடிய கண்கள் இரண்டால் பாடல் மூலம் பிரபலமானவர்.\n\n"}
{"id": "321549", "url": "https://ta.wikipedia.org/wiki?curid=321549", "title": "மின்மினி", "text": "மின்மினி\n\nமின்மினி தென்னிந்திய திரைப்பட பின்னணிப் பாடகி ஆவார். இவர் இளையராஜா மற்றும் ஏ. ஆர். ரகுமான் இசையில் பாடல்கள் பாடியுள்ளார். ரோஜா திரைப்படத்தில் சின்ன சின்ன ஆசை பாடலை பாடியதன் மூலம் பரவலாக அறியப்படுகிறார்.\n"}
{"id": "321566", "url": "https://ta.wikipedia.org/wiki?curid=321566", "title": "சுண்டா நீரிணை", "text": "சுண்டா நீரிணை\n\nசுண்டா நீரிணை என்பது, இந்தோனீசியத் தீவுகளான சாவாவுக்கும், சுமாத்திராவுக்கும் இடையே அமைந்துள்ள நீரிணையாகும். இது, சாவாக்கடலை, இந்தியப் பெருங்கடலுடன் இணைக்கிறது. இப்பெயர் மேற்கு சாவாவைக் குறிக்கும் பெயரான பாசுண்டான் என்பதிலிருந்து வந்தது. மேற்கு சாவாவின் தாயக மக்களும் சுண்டானியர்கள் என அழைக்கப்படுகின்றனர்.\n\nSection::::புவியியல்.\nஇந்த நீரிணை, வடகிழக்கு/ தென்மேற்குத் திசையில் அமைந்துள்ளது. இதன் வடகிழக்கு முனையில் சுமாத்திராவில் உள்ள துவா முனைக்கும், சாவாவில் உள்ள புஜாத் முனைக்கும் இடையில் இந்நீரிணையின் மிகக் குறைவான அகலம் காணப்படுகின்றது. இவ்வகலம் 24 கிமீ. மேற்கு முனையில் இது மிகவும் ஆழமானது. ஆனால், கிழக்கு நோக்கி இது ஒடுங்கிச் செல்லும்போது, கிழக்கு முனையின் சில பகுதிகளில் ஆழம் 20 மீ (65 அடி) க்குக் குறைகின்றது. இதனாலும், மணல் மேடுகள், மிக வலுவான அலை நீரோட்டம், எண்ணெய் மேடைகள் போன்ற மனிதர் உருவாக்கிய தடைகள் ஆகியவை இருப்பதனாலும் இந்நீரிணையில் கப்பல்கள் செல்வது கடினமானது. எனினும் பல நூற்றாண்டுகளாக இது ஒரு முக்கியமான கப்பல் போக்குவரத்துப் பாதையாக இருந்துள்ளது. குறிப்பாக, மலுக்குத் தீவுகளுக்குச் செல்வதற்கான நுழைவழியாக இதை ஒல்லாந்தக் கிழக்கிந்தியக் கம்பனி பயன்படுத்தியது. இருந்தாலும், நீரிணை ஒடுக்கமான இருப்பதாலும், ஆழம் குறைவு என்பதாலும், பதை விபரங்கள் துல்லியமாக இல்லாததாலும், பல பெரிய நவீன கப்பல்களுக்கு இவ்வழி பொருத்தமானது அல்ல. இவ்வகைக் கப்பல்கள் மலாக்கா நீரிணையூடாகவே செல்கின்றன.\n\n"}
{"id": "321571", "url": "https://ta.wikipedia.org/wiki?curid=321571", "title": "உத்தரப் பிரதேச சட்டமன்றத் தேர்தல், 2017", "text": "உத்தரப் பிரதேச சட்டமன்றத் தேர்தல், 2017\n\n2017 சட்டப் பேரவை தேர்தல் உத்தரப் பிரதேச சட்டமன்றத்திற்கான 403 உறுப்பினர்களைத் தேர்ந்தெடுக்க 2017 ஆம் ஆண்டின் பிப்ரவரி, மார்ச் மாதங்களில் நடந்த தேர்தலைக் குறிக்கும்.\n\nSection::::பின்னணி.\nதேர்தல் தேதிகளை இந்தியத் தேர்தல் ஆணையம் 2016 இல் அறிவிக்கவில்லை. 2012இல் நடந்த முந்தைய தேர்தலில் சமாச்வாதி கட்சி பெரும்பான்மை பலத்துடன் வெற்றி  பெற்றது. அகிலேசு யாதவ் தலைமையில் அரசு அமைக்கப்பட்டது. இந்த சட்டமன்றம் 2017 மே மாதம் முடிவடைகிறது. உத்திரப் பிரதேசம், பஞ்சாப், கோவா, குசராத், மணிப்பூர் ஆகிய மாநிலங்களுக்கு பிப்ரவரி மார்ச் மாதங்களில் வாக்குப்பதிவு நடைபெறும். உத்திரப் பிரதேசத்துக்கு பிப்பரவரி 11, 15, 23, 27 மார்ச்சு 4, 8 என ஏழு கட்டமாக வாக்குப்பதிவு நடைபெறும் என தேர்தல் ஆணையம் அறிவித்தது வாக்கு எண்ணிக்கிக்கை மார்ச்சு 11 அன்று நடைபெறும். தேர்தல் தேதி அறிவிக்கப்பட்ட 04 சனவரி முதல் நடத்தை விதிகள் நடைமுறைக்கு வந்தன.\n\nSection::::தேர்தல் முறையில் மாற்றங்கள்.\nசனவரி 2016 இல், இந்திய தேர்தல் ஆணையம் புதுப்பிக்கப்பட்ட வாக்காளர் அட்டவணையை அனைத்து 403 சட்டசபை தொகுதிகளுக்கும் வெளியிட்டது. யூலை 2016இல் வாக்குச் சாவடி எண்ணிக்கையை அதிகரிக்க முடிவெடுத்தது. 1,500க்கும் மேற்பட்ட பதிவு செய்யப்பட்ட வாக்காளர்களைக் கொண்ட வாக்குச் சாவடிகள் உள்ள இடங்களில் புதிய தேர்தல் மையங்கள் அமைக்கப்படும். முசாபர்நகர், புதனா, புர்காசி, கடோலி, சார்தாவால், மித்னாப்பூர் ஆகிய ஆறு தொகுதிகளில் வாக்குச்சாவடிகளின் எண்ணிக்கை 1,769 இலிருந்து 1,819 ஆக அதிகரிக்கப்படும்.\n\nவாக்காளர் சரிபார்க்கும் காகித தணிக்கை சோதனை  பரேலி, ஆக்ரா கன்டோன்மென்ட், தெற்கு ஆக்ரா, அலிகார், கோவிந்த் நகர், ஆரிய நகர், சாசகான்பூர், காசியாபாத், மீரட், மொரடாபாத், அலகாபாத் வடக்கு, அலகாபாத் தெற்கு, நகர்புற கோரக்பூர், அயோத்தியா, சான்சி நகர், மேற்கு லக்னோ, கிழக்கு லக்னோ, லக்னோ வடக்கு, வாரணாசி கன்டோன்மென்ட், வாரணாசி வடக்கு ஆகிய 20 தொகுதிகளில் பயன்படுத்தப்படும்.\n\nSection::::அட்டவணை.\nமுதல் கட்டத்தில் 73 தொகுதிகளுக்கும், இரண்டாம் கட்டத்தில் 67 தொகுதிகளுக்கும், மூன்றாம் கட்டத்தில் 69 தொகுதிகளுக்கும், நான்காம் கட்டத்தில் 53 தொதிகளுக்கும், ஐந்தாம் கட்டத்தில் 52 தொகுதிகளுக்கும், ஆறாம் கட்டத்தில் 49 தொகுதிகளுக்கும், ஏழாம் கட்டத்தில் 40 தொகுதிகளுக்கும் தேர்தல் நடைபெற்றது.\n\nSection::::அரசியல் மாற்றங்கள்.\nSection::::பகுசன் சமாச் கட்சி.\n2017ஆம் ஆண்டு தேர்தல் பகுசன் சமாச் கட்சிக்கும் பாரதீய சனதா கட்சிக்கும் இடையே கடும் போட்டி இருக்கும் என எதிர்பார்க்கப்படுகிறது. ஆகத்து 2016இல் பகுசன் சமாச் கட்சி \"சர்வஜன் ஹித்தே, சர்வஜன் சுக்கே\" என்று பல பேரணிகளை நடத்தியுள்ளது.இப் பேரணிகள் ஆக்ராவில் தொடங்கி பெரும் பேரணிகளாக அசம்கர், அலகாபாத் மற்றும் சகாரன்பூர் நகரங்களில் நடந்தது. இப் பேரணிகளில் மாயாவதி குமாரி ஆளும் attacked misrule and Gundaraj of சமாச்வாதி கட்சியின் முறையற்ற ஆட்சியையும் மக்களுக்கு பாதுகாப்பு இன்மை குறித்தும் தாக்கி பேசினார் , மத அரசியல் செய்வதாகவும் \"ஆச் தின் (நல்ல நாட்கள்)\" என்ற பாசகவின் நிறைவேற்றாத உறுதிமொழி குறித்தும் தாக்கினார். மேலும் காங்கிரசின் மோசமான அரசியலையும் தாக்கினார் . 9 செப்டம்பர் 2016 அன்று பசகவின் நிறுவன தலைவர் கன்சிராம் அவர்களின் பத்தாவது பரிநிர்வாணம் விழா நடக்கிறது. அச்சமயம் மாநிலத்தின் பல பகுதிகளில் இருந்தும் பெருந்திரளான மக்கள் அங்கு கூடினர் பசக 100 தொகுதிகளுக்கு மேல் முசுலிம் வேட்பாளர்களை நிறுத்தியுள்ளது. இது இது நாள் வரை உபியில் பெரும் கட்சியின் சார்பாக நிறுத்தப்பட்டுள்ள அதிகபட்ச முசுலிம் வேட்பாளர்கள் ஆகும். 2016 ஆகத்தில் மூன்று முசுலிம் காங்கிரசு ச.ம.உ களும், ஒரு சமாச்வாதி கட்சியின் ஒரு முசுலிம் ச.ம.உ றும் பசகவில் இணைந்தனர். பாசகவிலிருந்து முன்னாள் அமைச்சர் பகசயில் இணைந்தார் \n\nSection::::சமாச்வாதி கட்சி.\n16 மார்ச்சு 2016 அன்று சமாச்வாதி கட்சி 142 வேட்பாளர்கள் கொண்ட முதல் வேட்பாளர் பட்டியலை வெளியிட்டது. குடும்பச் சண்டைகள் கட்சியின் செல்வாக்கை பாதிக்கும் என்று கருதப்படுகிறது. கட்சி தலைவர் முலாயம் சிங் யாதவுடனும் அவரது தம்பியான சிவ்பால் யாதவுடனும் முலாயமின் மகனும் உத்திரப் பிரதேச முதல்வருமான அகிலேசு யாதவிற்கும் மோதல் முற்றியது. வேட்பாளர் பட்டியலில் இடம் பெறாத ச.ம.உ களை அவர் சந்திக்கிறார். முலாயம் அறிவித்த 325 வேட்பாளர்களுக்கு போட்டியாக அகிலேசு யாதவ் 235 வேட்பாளர்களை அறிவித்துள்ளார் மகனும் மாநில முதல்வருமான அகிலேசு யாதவையும் அவரது தம்பி ராம்கோபால் யாதவையும் ஆறு ஆண்டுகளுக்கு சமாச்வாதி கட்சியிலிருந்து நீக்கி முலாயம் சிங் யாதவ் உத்தரவிட்டுள்ளார். சனிக்கிழமை அன்று அகிலேசு யாதவையும் ராம்கோபாலையும் ஆறு ஆண்டுகளுக்கு கட்சியிலிருந்து நீக்கிய அறிவிப்பை முலாயம் திரும்ப பெற்றுக்கொண்டார். ஞாயிறு அன்று தேசிய பொதுக்குழுவை கூட்டி அகிலேசை பொதுக்குழு \\ கட்சி தலைவர் ஆக்கியதற்காக முலாயம் மீண்டும் ராம் கோபால் யாதவை கட்சியை விட்டு நீக்கினார் யார் கட்சிக்கு தலைவர் என்பதில் அகிலேசுக்கும் முலாயம் குழுவுக்கும் தகராறு உள்ளதால் தாங்களே உண்மையான சமாச்வாதி கட்சி என்றும் தங்களுக்கே மிதிவண்டி சின்னம் கிடைக்கவேண்டும் என்றும் தேர்தல் ஆணையத்திடம் முறையிட்டு உள்ளார்கள். சனவரி 17 அன்று தீர்ப்பு வழங்குவதாக தேர்தல் ஆணையம் கூறியுள்ளது அகிலேசுக்கு சைக்கிள் சின்னத்தை ஒதுக்கி அவரது குழுவே உண்மையான சமாச்வாதி என தேர்தல் ஆணையம் அறிவித்துள்ளது 298 தொகுதிகள் சமாச்வாதி கட்சிக்கும் 105 தொகுதிகள் காங்கிரசுக்கும் ஒதுக்கப்பட்டு கூட்டணி உறுதியாகியுள்ளது. முலாயம் சிங் யாதவ் சமாச்வாதி சச்வந்த் நகர் தொகுதியில் கட்சி வேட்பாளருக்கு வாக்கு கேட்காமல் அவரை எதிர்த்து நிற்கும் தன் தம்பி சிவ்பால் யாதவுக்கு வாக்கு சேகரித்தார்சமாச்வாதி கூட்டணிக்காக லாலு பிரசாத் யாதவ் பரப்புரை மேற்கொள்கிறார்.<ref name=\"http://timesofindia.indiatimes.com/elections/assembly-elections/uttar-pradesh/news/lalu-prasad-to-campaign-for-sp-congress-alliance-in-uttar-pradesh/articleshow/57258931.cms\"></ref> சமாச்வாதி வேட்பாளர் வாரணாசி கன்டோன்மெண்ட் தொகுதியிலிருந்து விலகிக்கொண்டார்.\n\nSection::::பாசக.\nமுதலமைச்சர் வேட்பாளரை தாங்கள் அறிவிக்காமல் தேர்தலை சந்திப்போம் என்று பாசக கூறியது மூத்த காங்கிரசு தலைவர் ரீட்டா பகுகுணா பாசகவில் சேர்ந்தார். காங்கிரசு, பசக, சமாச்வாதி கட்சி ஆகியவற்றின் ஆறு ச.ம.உ கள் பாசகவில் இணைந்தனர். சமாச்வாதி கட்சியின் பா சட்டமன்ற உறுப்பினரும் கட்சி சார்பாக அறிவிக்கப்பட்ட வேட்பாளரும் முன்னாள் அமைச்சருமான ராசா மகேந்திரா அரிடமன் சிங்கும் கெராகெர் தொகுதி வேட்பாளருமான அவரது மனைவி ராணி பக்சாலிக்கா சிங்கும் பாசகவில் சேர்ந்தனர் ராசா மகேந்திரா சிங் 1993லிருந்து 2012 வரை பாசகவில் இருந்தார் என்பது குறிப்பிடத்தக்கது.\n\nSection::::காங்கிரசு.\nதன் முதலமைச்சர் வேட்பாளராக சீலா தீட்சித்தை காங்கிரசு முன்னிறுத்துகிறது. சமாச்வாதி கட்சியுடன் (அகிலேசு தலைமையிலுள்ள) கூட்டணி வைக்க காங்கிரசு முயன்று வருகிறது. காங்கிரசு சமாச்வாதி கட்சி கூட்டணி உறுதியாகியுள்ளது. \n\nSection::::வாக்குப்பதிவு.\nமுதல் கட்டத்தில் 73 தொகுதிகளுக்கு நடந்த தேர்தலில் 64% வாக்குகள் பதிவாகின. இரண்டாம் கட்டத்தில் 67 தொகுதிகளுக்கு நடந்த தேர்தலில் 66% வாக்குகள் பதிவாகின. \nமூன்றாம் கட்டத்தில் 69 தொகுதிகளுக்கு நடந்த தேர்தலில் 62% வாக்குகள் பதிவாகின\nநான்காம் கட்டத்தில் 53 தொகுதிகளுக்கு நடந்த தேர்தலில் 61% வாக்குகள் பதிவாகின.\nஐந்தாவது கட்டத்தில் 52 தொகுதிகளுக்கு நடந்த தேர்தலில் 57.36% வாக்குகள் பதிவாகின. ஆறாவது கட்டத்தில் 49 தொகுதிகளுக்கு நடந்த தேர்தலில் 57.03% வாக்குகள் பதிவாகின.ஏழாவது கட்டத்தில் 40 தொகுதிகளுக்கு நடந்த தேர்தலில் 60.03% வாக்குகள் பதிவாகின.\n\n"}
{"id": "321584", "url": "https://ta.wikipedia.org/wiki?curid=321584", "title": "லோம்போக் நீரிணை", "text": "லோம்போக் நீரிணை\n\nலோம்போக் நீரிணை என்பது, சாவாக் கடலையும், இந்தியப் பெருங்கடலையும் இணைக்கும் ஒரு நீரிணை. இது இந்தோனீசியத் தீவுகளான பாலிக்கும், லோம்போக்குக்கும் இடையில் அமைந்துள்ளது. கிலித் தீவுகள் லோம்போக்கின் பக்கத்தில் உள்ளன. இதன் மிக ஒடுக்கமான பகுதி தெற்கு நுழைவாயில் பகுதியில் லோம்போக் தீவுக்கும், நூசா பெனிடாத் தீவுக்கும் இடையில் அமைந்துள்ளது. இவ்விடத்தில் நீரிணையின் அகலம் 20 கிமீ. வடக்கு நுழைவுப் பகுதியில் இதன் அகலம் 40 கிமீ. நீரிணையின் நீளம் 60 கிமீ. இதன் ஆழம், மலாக்கா நீரிணையின் ஆழத்தை விடக் மிகவும் கூடுதலாக 250 மீட்டர்களாக இருப்பதால், மலாக்கா நீரிணையூடாகச் செல்ல முடியாத கப்பல்கள் பெரும்பாலும் லோம்போக் நிரிணையையே பயன்படுத்துகின்றன.\n\nஇந்தியப் பெருங்கடலுக்கும், பசிபிக் பெருங்கடலுக்குமிடையே நீர்ப் பரிமாற்றம் ஏற்படுத்தும் இந்தோனீசிய ஊடுநீரோட்டத்தின் முக்கிய வழிகளுள் ஒன்றாக லோம்போக் நீரிணை உள்ளது.\n\nஇந்தோமலாயா சூழ்நிலைமண்டல விலங்கு வளப் பகுதிக்கும், அதிலிருந்து வேறுபட்டுத் தனித்துவமாகக் காணப்படும் ஆசுத்திரலேசிய விலங்கு வளப் பகுதிக்கும் இடையிலான உயிர்ப்புவியியல் எல்லையின் ஒரு பகுதியாகவும் இந்த நீரிணை உள்ளது. இவ்விரு பகுதிகளிலும் வாழும் விலங்குகள் வேறுபட்டுக் காணப்படுவதையும், இவற்றுக்கிடையே சடுதியான மாற்றத்தைக் காட்டும் எல்லை காணப்படுவதையும் முதலில் எடுத்துக்காட்டிய அல்பிரட் ரசல் வாலசு என்பவர் பெயரில் இந்த எல்லை வாலசுக் கோடு என அழைக்கப்படுகிறது.\n\nலோம்போக் நீரிணையின் ஆழமே இதன் இரு பக்கங்களிலும் வாழும் விலங்குகள் தனிமைப்பட்டதற்கான காரணம் என உயிரியலாளர்கள் நம்புகின்றனர். பிளீத்தோசீன் பனிக்கட்டிக் காலத்தில் கடல் நீர் மட்டம் குறைவாக இருந்தபோது, பாலி, சாவா, சுமாத்திரா ஆகிய தீவுகள் ஒன்றுடன் ஒன்றும், ஆசியத் தலைநிலத்துடனும் இணைந்திருந்தன. இதனால் இத்தீவுகள் ஆசிய விலங்குகளைக் கொண்டுள்ளன. லோம்போக் நீரிணையின் ஆழம் லோம்போக்கையும், சுண்டா சிறு தீவுகளையும் ஆசியத் தலைநிலத்தில் இருந்து பிரித்து வைத்திருந்தது. இதனால் இப்பகுதியில் ஆசுத்திரலேசிய விலங்குகளே காணப்படுகின்றன.\n\n"}
{"id": "321595", "url": "https://ta.wikipedia.org/wiki?curid=321595", "title": "அராலி இந்துக் கல்லூரி", "text": "அராலி இந்துக் கல்லூரி\n\nஅராலி இந்துக் கல்லூரி (\"Araly Hindu College\") இலங்கையின் வடக்கே அராலி எனும் கிராமத்தில் அமைந்துள்ள ஓர் அரசாங்கப் பாடசாலை ஆகும்.\n\nSection::::வரலாறு.\nஸ்ரீகணேசா வித்தியாலயமும் அராலி ஆங்கிலப் பாடசாலையும் இணைந்ததே அராலி இந்துக் கல்லூரி ஆகும். 1923ம் ஆண்டு ஸ்ரீகணேசா வித்தியாலயத்தில் 1-7 வரையான வகுப்புகளும் அராலி ஆங்கிலப் பாடசாலையில் 1-8 வரையான வகுப்புகளும் இருந்தன. பின்னர் 1926ல் ஸ்ரீகணேசா வித்தியாலயம் 1-5 வரையான வகுப்புகளுடனும் அராலி ஆங்கிலப் பாடசாலை வளர்ச்சியடைந்து 6-11 வரையான வகுப்புகளுடனும் இயங்கத்தாெடங்கியது. ஸ்ரீகணேசா வித்தியாலயம் அமைந்திருந்த இடம் அரசாங்கத்திற்கு சாெந்தமானது அல்ல. இவ்விடத்தின் உரிமையாளரின் மகள் பாடசாலைக்கு பாெருள் ஏற்றி வந்த வாகனம் விபத்துக்குள்ளாக்கி இறந்துவிட்டார். இவர் தனது மகளின் நினைவாக பாடசாலைக்கு காெடுக்கப்பட்டதே இந்நிலம் ஆகும். இவ்விரு பாடசாலைகளும் சைவ வித்தியா விருத்திச் சங்கத்தின் கீழ் இயங்கி வந்தது. 1960ம் ஆண்டு இலங்கை அரசு பாடசாலைகளைப் பொறுப்பேற்ற போது, இவ்விரு பாடசாலைகளும் சுவீகரிக்கப்பட்டு அராலி இந்துக் கல்லூரி என்ற பெயருடன் 1-11 வரையான வகுப்புகளாக மாற்றமடைந்தது.\n\nSection::::பிரதானமான விடயங்கள்.\nSection::::நாேக்கு.\nஅறிவாற்றல் உள்ள சமுதாயத்தை உருவாக்கல்.\n\nSection::::தூர நாேக்கு.\nதேசிய கல்விக் காெள்கைக்கு ஏற்ப மாணவ சமுதாயத்தை வழிகாட்டி எதிர்கால சவால்களுக்கு முகம் காெடுக்கக்கூடிய ஆக்க பூர்வமான செயற்திறனுடைய அறிவாற்றல் காெண்ட நற்பிரஜைகளை உருவாக்கல்.\n\nSection::::சமய விழுமியங்கள்.\nஇங்கு நால்வர் குருபூசை, தைப்பாெங்கல் விழா, நவராத்திரி விழா பாேன்ற விழாக்கள் காெண்டாடப்படுகின்றன. வெள்ளிக் கிழமை தாேறும் சிவபுராணம் ஓதப்பட்டு சமய நற்சிந்தனை இடம்பெறும்.\n\nSection::::இணைபாடவிதானச் செயற்பாடுகள்.\nஇக் கல்லூரி மாணவர்கள் காேட்டமட்ட உதைபந்தாட்டம் தமிழ்த் தினப் பாேட்டி சமூக விஞ்ஞானப் பாேட்டி ஆகிய பாேட்டிகளில் வெற்றியைப் பெற்றுக் காெண்டுள்ளனர். விசேட தேவை உடையாேருக்கான வலய மட்டப் பாேட்டியில் நே.அம்பிகைபாலன் எனும் மாணவன் சித்திரம் நடனம் ஆகியவற்றில் 1ம் இடத்தையும் வி.லக்சனா எனும் மாணவி சித்திரத்தில் 2ம் இடத்தையும் பெற்றுக் காெண்டார்கள். நீண்ட காலத்தின் பின்னர் 2016ம் ஆண்டு புலமைப் பரிசில் பரீட்சையில் ஒருவர் சித்தியடைந்துள்ளார். \n\nSection::::2016ல் கல்லூரி.\nஇவ்வாண்டில் இக் கல்லூரி அதிபர், பகுதி நேர ஆசிரியர், தாெண்டர் ஆசிரியர் உட்பட 23 ஆசிரியர்களுடனும் கல்விசாரா ஊழியர் ஒருவருடனும் 324 மாணவர்களுடனும் இயங்கி வருகின்றது.\n\nSection::::நடைமுறையிலுள்ள செயற்றிட்டங்கள்.\n \n\n\n\nSection::::பாடசாலைப் பண்.\nஇராகம்: மோகனம்\nதாளம்: ஆதி.\nஇயற்றியவர்: கி. நெல்லைநாதர் (ஆசிரியர்)\nஇசையமைப்பு: திருமதி சி. விஜயரட்ணம் (ஆசிரியர்)\n"}
{"id": "321597", "url": "https://ta.wikipedia.org/wiki?curid=321597", "title": "வாலசுக் கோடு", "text": "வாலசுக் கோடு\n\nவாலசுக் கோடு (Wallace Line) அல்லது வாலசின் கோடு (Wallace's Line) என்பது, ஆசியச் சூழ்நிலை மண்டலத்தையும், ஆசியாவுக்கும், ஆசுத்திரலேசியாவுக்கும் இடையிலான மாறுநிலைப் பகுதியான வாலசியச் சூழ்நிலை மண்டலத்தையும் பிரிக்கின்ற விலங்குவளம்சார் எல்லைக்கோடு ஆகும். இது, 1859ல் பிரித்தானிய இயற்கையியலாளர் அல்பிரட் ரசல் வாலசு என்பவரால் வரையப்பட்டது. இக்கோட்டுக்கு வடக்கே, ஆசிய இனங்களோடு தொடர்புடைய உயிரினங்களும், கிழக்கில், ஆசியாவையும் ஆசுத்திரேலியாவையும் மூலமாகக் கொண்ட இனங்கள் கலந்தும் காணப்படுகின்றன. 19ம் நூற்றாண்டில் வாலசு கிழக்கிந்தியாவூடாகப் பயணம் மேற்கொண்டிருந்தபோது இந்தத் தெளிவான வேறுபாட்டைக் கவனித்தார்.\n\nஇக்கோடு, இந்தோனீசியாவுக்கூடாக போர்னியோவுக்கும், சுலவேசிக்கும் இடையிலும், பாலிக்கும் லோம்போக்குக்கும் இடையில் லோம்போக் நீரிணையூடாகவும் செல்கிறது. பாலிக்கும் லோம்போக்குக்கும் இடையிலான தூரம் குறைவு. ஏறத்தாழ 35 கிமீ (22 மைல்). பல பறவைகள் மிகச் சிறிய கடற்பரப்பையே தாண்டுவதில்லை ஆதலால், பல பறவையினங்களின் பரம்பல் இந்த எல்லையைக் கடந்து காணப்படவில்லை. சில வௌவால் இனங்கள் இந்த எல்லைக்கு இருபுறமும் காணப்படுகின்றன. ஆனால், பிற பாலூட்டிகள் எல்லைக்கு ஏதோ ஒரு பக்கத்திலேயே உள்ளன. ஆனால், நண்டு உண்ணும் ஒருவகைக் குரங்குகளை இரண்டு பக்கங்களிலும் காணமுடிகிறது. மேலோட்டமான விலங்குகளின் பரவல் கோலம் கருத்தைக் கவரக்கூடிய வகையில், வாலசின் கருத்துக்கு இயைபானதாகவே காணப்படுகிறது. தாவர வளங்கள், விலங்கு வளங்களைப்போல வாலசின் கோட்டைப் பின்பற்றவில்லை.\n\nSection::::வரலாற்றுப் பின்னணி.\nபெர்டினன்டோ மகெலன் கொல்லப்பட்ட பின்னர் அவரது பயணத்தைத் தொடர்ந்த அந்தோனியோ பிடாபெட்டா என்பவர், பிலிப்பைன்சுக்கும், மலுக்குத் தீவுகளுக்கும் இடையே உயிரியல் வேறுபாடுகள் காணப்படுவது குறித்து 1521ல் பதிவுசெய்துள்ளார். அதுமட்டுமன்றி, வாலசே குறிப்பிட்டிருப்பதுபோல், இரண்டு பகுதிகளுக்கும் இடையே விலங்கு வளங்களில் வேறுபாடுகள் இருப்பது குறித்து ஜார்ஜ் வின்சர் ஏர்ள் ஏற்கெனவே கவனித்துள்ளார். \"தென்கிழக்கு ஆசியாவினதும், ஆசுத்திரேலியாவினதும் பௌதீகப் புவியியல் குறித்து\" \"(On the Physical Geography of South-Eastern Asia and Australia)\" என்னும் தலைப்பில் ஏர்ள் 1845ல் ஒரு சிறுநூலை வெளியிட்டார். இதில் கடல் மட்டம் குறைந்திருந்த காலத்தில் மேற்குப் பகுதியில் இருந்த தீவுகள் ஆசியாவுடன் இணைந்திருந்து ஒரே வகையான விலங்கினங்களைக் கொண்டிருப்பது குறித்தும், கிழக்கில் இருந்த தீவுகள் ஆசுத்திரேலியாவுடன் இணைந்திருந்து பைகொண்ட பாலூட்டி இனங்களைக் கொண்டிருப்பது பற்றியும் விபரித்துள்ளார். வாலசு, இப்பகுதிகளில் அவர் மேற்கொண்ட விரிவான பயணங்களைப் பயன்படுத்தியும், \"போர்னியோவிற்கும் சாவாவுக்கும் கிழக்கே உள்ள எல்லாத் தீவுகளும், ஒருகாலத்தில் ஆசுத்திரேலிய அல்லது பசுபிக் கண்டத்தின் ஒரு பகுதியாக இருந்து பிரிந்தவை\" என்பதை எடுத்துக்காட்டியும், விலங்குவள வேறுபாட்டுக்கான எல்லைக் கோடொன்றை பாலிக்குக் கிழக்கே முன்மொழிந்தார். வாலசுக் கோடு என்னும் பெயரை முதலில் பயன்படுத்தியவர் தாமசு அக்சுலி (Thomas Huxley) ஆவார். 1868 இலண்ட விலங்கியல் கழகத்துக்கு அளித்த கட்டுரை ஒன்றில் அவர் அப்பெயரைப் பயன்படுத்தி, அக்கோட்டை பிலிப்பைன்சுக்கு மேற்கில் குறித்திருந்தார்.. டார்வினின் கூர்ப்பு தொடர்பான எடுகோளை ஆதரித்து ஜோசேப் டால்ட்டன் ஊக்கர் (Joseph Dalton Hooker), ஆசா கிரே (Asa Gray) ஆகியோர் கட்டுரைகளை எழுதிவந்த அதே நேரத்தில், இந்தோனீசியாவில் வாலசின் ஆய்வுகள் உருவாகிக்கொண்டிருந்த கூர்ப்புக் கொள்கையை விளக்குவனவாக அமைந்தன.\n\n\n"}
{"id": "321600", "url": "https://ta.wikipedia.org/wiki?curid=321600", "title": "காஞ்சிபுரம் பள்ளிகள் மற்றும் கல்லூரிகளின் பட்டியல்", "text": "காஞ்சிபுரம் பள்ளிகள் மற்றும் கல்லூரிகளின் பட்டியல்\n\nகாஞ்சிபுரம் பள்ளிகள் மற்றும் கல்லூரிகளின் பட்டியல் (\"List of schools and colleges in Kancheepuram\") வரலாற்றில் காஞ்சிபுரம் ‘கடிகாஸ்தானம்’ என்றும், கற்றலில் சிறப்பிடம் என்றும் கூறப்படுகிறது. (\"ஆதியிலிருந்தே காஞ்சியில் ‘கடிகாஸ்தானம்’ என்கிற வித்யாசாலைகள் நிறைய இருந்திருக்கின்றன.(வேலூர் மாவட்டத்தில் திருவல்லம் எனும் ஊரின் அருகே உள்ள ஒரு கல்வெட்டில் ‘கடிகை ஏழாயிரவர்' என்று காண்பதிலிருந்து ஏழாயிரம் வித்யார்த்திகள் இங்கு கல்வி பயின்றதைத் தெரிந்து கொள்ளலாம்.\") தொன்மை நகரமான காஞ்சிபுரம், மற்றும் அதனை சுற்றியுள்ள பகுதியில், இன்று பல கல்வி நிறுவனங்கள் சேவையாற்றி வருகின்றன. பொறியியல், கலை மற்றும் அறிவியல், மற்றும் மருத்துவம் போன்றவைகளை கற்பிக்கும் பிரதான பாடசாலைகள் இங்கு பட்டியலிடப்பட்டு உள்ளன.\n\nSection::::கல்வி நிறுவனங்களின் பட்டியல்.\nகாஞ்சி நகரத்தின் முக்கியமான பல்கலைக் கழகங்கள் மற்றும் பள்ளிகளில் சில கீழே பட்டியலிடப்பட்டுள்ளன.\n\nஇப்பட்டியலில், செங்கற்பட்டில் உள்ள 4 மருத்துவக் கல்லூரி மற்றும் மருத்துவமனை (தமிழ்நாடு அரசு நிர்வகிக்கப்படுகிறது.) அடங்கியுள்ளன.\n"}
{"id": "321601", "url": "https://ta.wikipedia.org/wiki?curid=321601", "title": "மாக்காசார் நீரிணை", "text": "மாக்காசார் நீரிணை\n\nமாக்காசார் நீரிணை (Makassar Strait) என்பது, இந்தோனீசியத் தீவுகளான போர்னியோவுக்கும், சுலவேசிக்கும் இடையில் அமைந்துள்ள நீரிணையாகும். வடக்கில் இது செலெபெசுக் கடலுடனும், தெற்கில் சாவாக் கடலுடனும் இணைகிறது. போர்னியோவின் மகாக்கம் ஆறு இந்த நீரிணைக்குள்ளேயே கலக்கிறது. இந்த நீரிணையில், போர்னியோத் தீவில் பாலிக்பாப்பான் துறைமுகமும், சுலவேசித் தீவில் மாக்காசார், பாலு ஆகிய துறைமுகங்களும் உள்ளன. மகாக்கம் ஆற்று வழியே நீரிணையில் இருந்து 48 கிமீ தொலைவில் சமாரிண்டா நகரம் அமைந்துள்ளது.\n\nமலாக்கா நீரிணை ஊடாகச் செல்ல முடியாத அளவு பெரிய கப்பல்கள் செல்வதற்கான ஒரு வழியாக இந்த நீரிணை பயன்படுத்தப்படுகிறது.\n\nSection::::அளவு.\nபன்னாட்டு நீரியல்வரைவு நிறுவனம் மாக்காசார் நீரிணையை, கிழக்கிந்தியத் தீவுக்கூட்ட நீர்பகுதியில் உள்ள ஒன்று என வரையறுக்கிறது. இந்நிறுவனத்தின் வரையறைகளின்படி மாக்காசார் நீரிணையின் எல்லைகள் வருமாறு::\n\nபோர்னியோவின் கிழக்குக் கரைக்கும், சுலவேசியின் மேற்குக் கரைக்கும் இடையில், வடக்கில் போர்னியோவில் உள்ள தாஞ்சோங் மாங்காலிகாதையும் (), சுலவேசியில் உள்ள இசுத்துரோமன் காப்பையும் () இணைக்கும் கோட்டையும், தெற்கில் சுலவேசியின் தென்மேற்கு அந்தலை (), தானா கேக்கேயின் தெற்குப் புள்ளி, லாவுத் தீவின் தெற்கு முனை (), அத்தீவின் மேற்குக் கரையில் உள்ள தாஞ்சோங் கிவி, போர்னியோவில் உள்ள தாஞ்சோங் பெட்டாங் () ஆகியவற்றை இணைக்கும் கோடுகள் என்பன நீரிணையின் எல்லைகளாக உள்ளன.\n"}
{"id": "321602", "url": "https://ta.wikipedia.org/wiki?curid=321602", "title": "நவாலி களையோடை கண்ணகி அம்மன் கோவில்", "text": "நவாலி களையோடை கண்ணகி அம்மன் கோவில்\n\nSection::::ஆலய வரலாறு.\nகர்ண பரம்பைரயாக வந்த ஆலயமாகும். கண்ணகி மதுரையை எரித்து விட்டு மாதகல் அக்கண கடவையில் வந்து இறங்கி அராலி அம்மன் கோவிலை வந்தடைந்து அங்கிருந்து கடற்கரை வழியாக வரும் போது ஆறு பெருகிய காரணத்தால் வயலின் நடுவில் உள்ள ஒரு மண்பிட்டியில் தங்கியிருந்தார். அந்த மண் பிட்டியை பத்தை நாச்சியார் பிட்டி என்று தற்போது அழைக்கப்படுகின்றது. \nதலை விரி கோலத்துடன் வயது முதிர்ந்த மாதுவாக நாச்சியார் பிட்டியில் இருந்து இறங்கி அவ் வழியாக நடந்து வந்து கொண்டிருக்கையில் வயலில் மந்தைகளை மேய்த்துக் கொண்டிருந்த சிறுவன் ஒருவன் நின்றான். அவன் அருகே வந்த மூதாட்டி தம்பி எனக்கு சரியாக தலை கடிக்கின்றது. எனக்கு நீ பேன் பார்த்து விடுறாயா? எனக் கேட்டாள் ஆச்சி. அதற்கு அந்த சிறுவன் எனக்கு சரியாக தாகமாக இருக்கிறதுஇ நீ எனக்கு தண்ணீர் தந்தால் உனக்கு நான் பேன் பார்த்து விடுகிறேன் எனக் கூறினான். உடனே தனது கையில் இருந்த பொல்லினால் (முதியவர்கள் கையில் வைத்திருக்கும் கைத்தடி) நிலத்தில் ஊன்றினார். அங்கு அதில் இருந்து தண்ணீர் உருவாகியது. உடனே சிறுவன் நீரை குடித்து விட்டு பேன் பார்ப்பதற்காக. தலையை விரித்துப்பார்த்ததும் தலை முழுவதும் கண்கள் காணப்பட்டன ஆச்சரியமடைந்த சிறுவன். உடனே ஓடி அயலில் உள்ளவர்களைக் கூட்டி வந்தான் மூதாட்டி நான் நித்தம் ஆயிரம் பிழைகளை பொறுக்கின்றேன் என்னை இதில் வைத்து ஆதரியுங்கள் என்று கூறி மறைந்துவிட்டார்.\nஅதன் பிறகு தான் அவ்விடத்தில் உருவாக்கப்பட்ட ஆலயமே நவாலி களையோடை கண்ணகி அம்மன் கோவிலாகும். இவ்வாலயத்திற்கு பூசகர் மந்திரம் ஓதி பூசை செய்வதில்லை மரபு முறையான பூசை வழிபாடே நடைபெறுகின்றது. அமைக்கப்பட்டதாகவும் பொல்லினால் ஊன்றிய இடத்தில் கிணறு ஒன்றும் கட்டப்பட்டதாக கூறப்படுகின்றது.\n\nSection::::ஆலய அமைவிடம்.\nஇலங்கை திருநாட்டினிலே யாழ் மாவட்டத்தில் நவாலி என்னும் ஊரில் களையோடை கண்ணகி அம்மன் ஆலயம் அமைந்துள்ளது. இவ்வாலயம் வயலும் வயல் சார்ந்த மருத நிலத்தில் வயல்கள் சூழவுள்ள மத்தியில் ஏகாந்தமாய் அமர்ந்து அம்மாள் கோயில் கொண்டுள்ளார்.\nஇவ் ஆலயத்தை சூழ அருகில் முருகப்பெருமான் ஆலயமும், பிள்ளையார் ஆலயமும், நாகலிங்கேஸ்வரர் ஆலயமும் ஒருங்கே அமைந்திருப்பது இதன் சிறப்பம்சம் ஆகும்.\n\nSection::::ஆலயத்தின் சிறப்பு.\nகண்ணகி அம்மன் ஆலயம் அடியார்களது நம்பிக்கைக்குரிய தலமாக விளங்குகின்றது. அடியார்களது நம்பிக்கைக்குரிய தலமாக விளங்குகின்றது. அடியார்கள் நேர்த்திக்கடனாக பொங்கல், அவியல் குத்து விளக்கு போன்றவை செய்வது உண்டு. இவற்றோடு பெற்றோர் குழந்தைகளை விலை கொடுத்து வாங்குதல், குழந்தைகளுக்கு அமுதூட்டல் என்பன மதியப்பூசையின் போது நடைபெறும்.\nஇவ்வாலயத்தின் மகிமை அறிந்து பல ஊர்களிலிருந்து வந்த அவர்களின் நேர்த்தி கடன்களை நிறைவேற்றுவார்கள்.\n\nSection::::பூசைகளும் விழாக்களும்.\nகளையோடை கண்ணகி அம்மன் லயத்தில் கிராமிய முறைப்படியே பூசைகள் நடைபெறும். இங்கு நித்திய பூசை நடைபெறும். மேலும் இவ்வாலயத்தில் பங்குனி திங்கள், வைகாசி விகாகம். ஆடி பூரம் நவராத்திரி திருவெண்பா என்பன இங்கு அனுஸ்ரிக்கப்படும். இதற்கு விசேட பூசைகளும் அன்னதானங்களும் கொடுக்கப்படும் திருவிழாக்களில் ஆடி பூர திருவிழா வெகுவிமர்சையாக கொண்டாடப்படும். அவ்வாலய பூர திருவிழாக்களை ஆலயத்தினை நிர்வாகிக்கும் 10 குடும்பங்கள் முன்னின்று நடத்துவர். இவ்வாலயத்தின் திருவிழாவின் போது சுவாமி உள் வீதி உலா வருகின்றமை சிறப்பம்சமாகும்.\nஇக்காலத்தில் ஆலயத்தில் சமய சொற்பொழிவுகள் மேள கச்சேரி, கரகம், மயிலாட்டம், ,கற்பூரம் ஏந்துதல், அங்க பிரதட்சனம் செய்தல், முதலான நேர்த்தி கடன்களும் இடம்பெறும்.\n\nSection::::பத்தை நாச்சியார் பிட்டி.\nஇந்திய இராணுவ சிப்பாய்கள் ஒரு மாது காட்சியளிப்பதை கண்டு பயந்து துப்பாக்கியினால் சுட்டனர். துப்பாக்கியில் இருந்து சன்னம் எதுவும் சுடுபடவில்லை. பயந்து போய் அதிகாரிகளுக்கு அறிவிக்க அவர்கள் அயலவர்களிடம் சென்று இது பற்றி விசாரித்தனர். அப்போது கிராம வாசிகள் மதுரையை எரித்த கண்ணகி தான் இங்கு இருக்கின்றார் எனக் கூற எங்களது மதுரை நாட்டு அம்மாவா இங்கு வந்துள்ளார் என கை கூப்பி வணங்கி அன்று தொடக்கம் வெள்ளிஇ ெசவ்வாய்களில் அம்மனுக்கு பூசை செய்து வழிபட்டனர்.\n\nSection::::ஆலய கிணற்றின் சிறப்பு.\nகண்ணகியம்மன் சிறுவனுக்கு தண்ணீர் கொடுப்பதற்காக பொல்லினால் ஊன்றிய போது உருவாகிய குழி போன்ற இடமே தற்போது கிணறு போல் காட்சியளிக்கின்றது. மேற்கட்டிடம் பாதுகாப்பிற்காக கட்டப்பட்டாலும் உள்ளே எதுவித மாற்றமும் செய்யப்படாமல் பழமை வாய்ந்ததாகவே காணப்படுகின்றது. இக் கிணற்றில் கோடை காலத்திலும் நீர் வற்றாமல் அதே அளவில் நீர் காணப்படவது இதன் சிறப்பில்பாகும்."}
{"id": "321608", "url": "https://ta.wikipedia.org/wiki?curid=321608", "title": "மிந்தோரோ நீரிணை", "text": "மிந்தோரோ நீரிணை\n\nமிந்தோரோ நீரிணை () தென் சீனக் கடலையும், சுலு கடலையும் இணைக்கும், பிலிப்பைன்சு நாட்டில் உள்ள ஒரு நீரிணை. இது பிந்தோரோத் தீவையும், பலவான் மாகாணத்தில் உள்ள கலமியத் தீவுகளில் ஒன்றான பசுவங்காத் தீவையும் பிரிக்கின்றது. இத்தீவுகளுக்கு இடையே பிலிப்பைன்சின் மிகப் பெரிய கடலடிப் பாறைத் தொகுதியான அப்போ கடலடிப்பாறை உள்ளது. இது நீரிணையை அப்போ கிழக்குக் கடவை, அப்போ மேற்குக் கடவை என இரண்டாகப் பிரிக்கிறது.\n\nஇந்தியப் பெருங்கடலில் இருந்து பசிபிக் கடலுக்குச் செல்வதற்கான ஒரு மாற்று வழியாக இந்த நீரிணை உள்ளது. குறிப்பாக, மலாக்கப்பெரும அளவிலும் பெரிதான கப்பல்கள் மலாக்கா நீரிணை ஊடாகச் செல்ல முடியாது என்பதால், இவ்வாறான கப்பல்கள் பொதுவாக இந்த வழியாகச் செல்வதுண்டு.\n\nதற்கால ஆழ அளவியல் முறைகள் மிந்தோரோ நீரிணையினதும், சிபுத்து நீரிணையினதும் நடுப்பகுதிகள் கடைசிப் பனிக்கட்டிக் காலத்திலும் இருந்திருக்கக்கூடிய அளவுக்கு ஆழம் கொண்டவையாக இருந்திருக்கக்கூடும் எனக் காட்டுகின்றன. இது அதே காலப்பகுதியில் பிலிப்பைன்சின் முதல் குடியேறிகள் நிலப்பாலங்களூடாகவே பிலிப்பைன்சை அடைந்தனர் என்னும் கொள்கைக்கு எதிராக உள்ளது.\n"}
{"id": "321628", "url": "https://ta.wikipedia.org/wiki?curid=321628", "title": "ஜாதமாசி", "text": "ஜாதமாசி\n\nஜாதமாசி (\"NARDOSTATHYS GRANDIFLORA\") இது பூக்கும் தாவர இனத்தில் வலேரியன் குடும்பத்தைச் சார்ந்த மூலிகைத்தாவரம் ஆகும். இத்தாவரம் இமயமலைக் காடுகளில் அதிகமாக வளருகிறது. இத்தாவரத்திலிருந்து வாசனையுள்ள\nதிரவியம் சீனா, நேபாளம் போன்ற நாடுகளில் தயாரிக்கப்படுகிறது. முற்காலங்களில் இதன் மூலம் கிடைக்கும் திரவியங்கள் மத நம்பிக்கையின்படி தெய்வங்களுக்கும் படைக்கப்பட்டுள்ளன.\n\n"}
{"id": "321630", "url": "https://ta.wikipedia.org/wiki?curid=321630", "title": "சின்னக் குறிஞ்சி", "text": "சின்னக் குறிஞ்சி\n\nசின்னக் குறிஞ்சி (\"NILGIRIATHUS CILIATUS\") அல்லது (\"Strobilanthes ciliatus\") என்பது பூக்கும் வலையைச் சார்ந்த மூலிகைத் தாவரம் ஆகும். இதன் பூக்கள் இளஞ்சிவப்பு நிறப்பூக்களைக்கொண்ட இத்தாவரத்தில் இலைப்பகுதி சித்த மருத்துவத்தில் பயன்படுத்தப்படுகிறது.\n"}
{"id": "321636", "url": "https://ta.wikipedia.org/wiki?curid=321636", "title": "பொளிவாய் (பொறியியல்)", "text": "பொளிவாய் (பொறியியல்)\n\nஉற்பத்தி அல்லது இயந்திரப் பொறியியலில், பொளிவாய் என்பது, ஓர் பொருளினுள் வார்க்கப்படும் (வெட்டப்படும்) நீண்ட-குறுகலான பள்ளம் ஆகும். பொதுவாக இயந்திரத்தின் மற்றொரு பொருள்/பகுதியை அப் பள்ளத்தினுள் நகரவைக்கும் / வழிநடத்தும் நோக்கில், இது வெட்டப்படும்.\n\nஎடுத்துக்காட்டுகளாக:\n"}
{"id": "321648", "url": "https://ta.wikipedia.org/wiki?curid=321648", "title": "ஓம்பாய் நீரிணை", "text": "ஓம்பாய் நீரிணை\n\nஓம்பாய் நீரிணை (Ombai Strait) () அலோர் தீவுக்கூட்டங்களை சுந்தா சிறு தீவுகளின் பகுதிகளான வெத்தார், அத்தாவுரோ, திமோர் ஆகியவற்றிலிருந்து பிரிக்கும் நீரிணை ஆகும். இந்த நீரிணை வடக்கில் உள்ள பண்டாக் கடலையும், தென்மேற்கில் உள்ள சாவு கடலையும் இணைக்கிறது. வெத்தார் தீவு, இந்தோனீசியாவின் மலுக்கு மாகாணத்தைச் சேர்ந்தது. அலோர் தீவுக்கூட்டமும், மேற்குத் திமோரும் இந்தோனீசியாவின் கிழக்கு நூசா தெங்காரா மாகாணத்தைச் சேர்ந்தது. அத்தாவுரோவும், கிழக்குத் திமோரும் கிழக்குத் திமோர் நாட்டுக்கு உரியவை. மலாக்கா நீரிணையூடாகச் செல்ல முடியாத பெரிய கப்பல்கள் செல்வதற்கான ஒரு மாற்று வழியாகவும் இது செயற்படுகிறது.\n"}
{"id": "321649", "url": "https://ta.wikipedia.org/wiki?curid=321649", "title": "புரியிடுதல் (சுடுகலன்)", "text": "புரியிடுதல் (சுடுகலன்)\n\nபுரியிடுதல் / மரையிடுதல் என்பது, எறியதிற்கு ஓர் சுழற்சியை அளிப்பதற்கு, சுடுகலனின் குழலில் சுருளை வடிவ பள்ளங்களை குடைவதே ஆகும். இந்த சுழற்சி எறியத்தின் காற்றியக்க நிலைத்தன்மையையும் துல்லியத்தையும் மேம்படுத்தும்.\n\nஒரு முழு சுழற்சியை பூர்த்தி செய்ய தேவைப்படும் தூரத்தை தான் திருகு விகிதம் என்பர். திருகு விகிதம் தான் புரியிடுலை விவரிக்கும். உதாரணமாக: \"\"10 இன்ச்சில் 1 சுழற்சி\"\" (1:10 இன்ச்சு), அல்லது \"\"254மி.மீ.-ல் 1 சுழற்சி\"\" (1:254 மி.மீ.). எந்த அளவிற்கு தூரம் குறைகிறதோ, அந்த அளவிற்கு திருகுதல் \"வேகாமாகும்\" - இதன் பொருள், நிர்ணயிக்கப்பட்ட திசைவேகத்திற்கு அதிகமான சுழற்சி இருக்கும். \n\nஇரு பள்ளத்திற்கு இடையில் உள்ள உயர்ந்த இடைவெளியை 'மேடு' என குறிப்பிடுவர்.\n\nசில வகைகளில், புரியிடுதலின் திருகு விகிதம், சீராக அதிகரித்து, சன்னம் வெளியேறும் முனையில் அதிகபட்சமாக இருக்கும், இதை \"பெருக்கத் திருகு\" என்பர்.\n\nSection::::வரலாறு.\nமசுகெத்துகள் மரையிடாக் குழல் உடையவை. ஒரே அளவிலான குண்டுகளை உற்பத்தி செய்ய இயலாமையும், சன்னவாய் வழியாக குண்டேற்றுவதை எளிதாக்கவும்; குண்டுகள் குழலில் பொருந்தாமல் அலைமோதும் வகையில் இருக்கும். இதனால், சுடும்போது குண்டு குழலினுள் முட்டிமோதி, குழலைவிட்டு வெளியேறிய பின் தறிகெட்டுப் பாயும்.\n\n15-ஆம் நூற்றாண்டின் இறுதியில், ஜெர்மனியின் ஔசுபூர்கில் குழற் புரியிடுதல் கண்டுபிடிக்கப்பட்டது. 1520-ல் நியூரம்பெர்க்கை சேர்ந்த ஆகஸ்ட் கோட்டர், என்ற கவசக் கொல்லர் இதை மேம்படுத்தினார். உண்மையில் புரியிடுதல் 16-ஆம் நூற்றாண்டில் கண்ண்டுபிடிக்கப் பட்டிருந்தாலும், 19-ஆம் நூற்றாண்டில் தான் இது அனைவருக்கும் பரிச்சியமானது.\n\nSection::::அண்மைய மேம்பாடுகள்.\nSection::::பல்கோண புரியிடுதல்.\nநவீன புரியிடுதலில், கூரான விளிம்புகள் உடைய பொளிவாய் (பள்ளம்) வெட்டப் படுகிறது. அண்மையில், பல்கோண புரியிடுதல் முந்தைய புரி வகைகளை பின்னுக்கு தள்ளிவிட்டது. பல்கோண குழல்கள் அதிக காலம் உழைக்கும், காரணம் - கூரான பள்ளம் இதில் இல்லாததால், குழலில் தேய்மானம் குறைகிறது.\n\nSection::::திருகு விகிதம்.\nSection::::திருகு விகிதத்தை விவரித்தல்.\nதிருகு விகிதத்தை விவரிக்கும் வழி பின்வருமாறு:\n\nதிருகு விகிதத்தை விவரிக்க, எறியம் ஒரு முழு சுழற்சியை பூர்த்தி செய்திருத்தல் வேண்டும்.\n\nformula_1\n\nஇங்கே:\n\nSection::::சன்ன சுழற்சி.\nபுரியிட்ட குழலில் இருந்து சுடப்படும் சன்னம், நிமடத்திற்கு 300,000-கும் மேலான சுழற்சியை (5 kHz) கொண்டிருக்கும்.\n<br>\nசுழற்சி 'S' என்பது கீழ்வருமாறு விவரிக்கபடும்,சுழற்சி 'S' என்பது கீழ்வருமாறு விவரிக்கபடும்,\nஇங்கே, formula_3 = சன்னவாய் திசைவேகம்; L = திருகு விகிதம் \n\n"}
{"id": "321674", "url": "https://ta.wikipedia.org/wiki?curid=321674", "title": "வல்வெட்டித்துறை சிவன் கோவில்", "text": "வல்வெட்டித்துறை சிவன் கோவில்\n\nவல்வெட்டித்துறை சிவன் கோவில் என அழைக்கப்படும் வல்வை ஶ்ரீ வாலாம்பிகா சமேத வைத்தீஸ்வர சுவாமி கோயில் இலங்கையின் வடக்கே வல்வெட்டித்துறையில் அமைந்துள்ள ஒரு சிவன் கோவில் ஆகும். இத்தலத்தின் மூலவர் வைத்தீசுவரப் பெருமானும் தாயார் ஶ்ரீவாலாம்பிகா தேவியும் ஆவார். இக்கோயிலை அமைத்தவர் வெங்கடாசலம்பிள்ளை ஆவார்.\n\nSection::::அமைவிடம்.\nஇக்கோயில் வல்வெட்டித்துறை-காங்கேசன்துறை சாலையில் வல்வைச் சந்தியிலிருந்து 300 யார் தொலைவில் மேற்குத் திசையில் முத்துமாரி அம்மன் கோயிலுக்குத் தென் திசையில் 'இராசிந்தான் கலட்டி’ என்று சொல்லப்படும் காணியில் அமைந்துள்ளது.\n\nSection::::தல வரலாறு.\nஇக்கோவிலின் நிறுவனர் வெங்கடாசலம்பிள்ளையின் தந்தை திருமேனியாரின் தந்தை ஐயம்பெருமாள் வேலாயுதர் என்பவர் அரசாட்சியினரால் “அடப்பன்” என்ற பதவி வழங்கப்பெற்றவர். இது நெய்தல் நிலத் தலைவனைக் குறிப்பதாகும். யாழ்ப்பாணப் பகுதியில் அக்காலம் வாழ்ந்த முன்னணிப் பிரமுகர் வரிசையில் வல்வெட்டித்துறையை சார்ந்த மேற்குறிக்கப்பட்ட ஐயம்பெருமாள் வேலாயுதர் என்பவரைப் பற்றியும் அவரது புத்திரர்கள் பற்றிய விபரமும் வசாவிளான் கல்லடி வேலுப்பிள்ளையால் எழுதப்பட்ட யாழ்ப்பாண வைபவ கௌமுதி என்னும் நூலில் குறிப்பிடப்பட்டுள்ளது. வேலாயுதரின் புத்திரர்களில் ஒருவரான புண்ணியமூர்த்தி என்பவர் வல்வை முத்துமாரி அம்மன் கோயிலைக் கட்டியவர். இன்னொரு புத்திரரான திருமேனியாரின் புத்திரர்களில் ஒருவரான குழந்தைவேற்பிள்ளை என்பவர் கொழும்பிலுள்ள யாழ்ப்பாணத்தார் கதிர்வேலாயுதசுவாமி கோயிலையும், பர்மாவில் ஒரு முருகன் கோயிலையும் நிறுவினார். இன்னொரு புதல்வரான பெரியதம்பியார் அல்லது பெரியவர் என அழைக்கப்படும் வெங்கடாசலம்பிள்ளை என்பவரே வைத்தீசுவரசுவாமி கோயிலைக் கட்டினார். கடலில் மூழ்கிய \"அத்திலாந்திக் கிங்\" (Erig Atlantic king) என்னும் கப்பலை மூழ்கிய நிலையிலேயே விலை கொடுத்து வாங்கி அதனை மீட்டெடுத்து வேண்டிய திருத்தங்கள் செய்து அதன் மூலம் கடல் வணிகம் செய்து கிடைத்த செல்வத்தில் ஒருபகுதியைக் கொண்டே இக்கோயிலைக் கட்டினார்.\n\nவெங்கடாசலம் பிள்ளையவர்கள் முத்துமாரி அம்மன் கோயிலுக்குத் தர்மகர்த்தாவாக இருக்கும் காலத்தில் கம்பர்மலையை சார்ந்த அன்பர் ஒருவருடன் மாலை வேளைகளில் காலாற உலாவி வருவது வழக்கம். இப்படி நடந்துவரும் நாளில் ஒரு நாள் அம்மன் கோவில் பக்கமிருந்து தெற்கு நோக்கி வரும் சமயம் பற்றைக்காடாக மஞ்சல் பஞ்செடிகள் நிறைந்த பகுதியில் நெருப்பு எரிவது போன்ற ஒரு ஒளி தென்பட்டதாகவும் இருவரும் அப்பகுதிக்கு சென்று பார்த்தபோது அவ்விடத்தில் மாட்டுச்சாணம் தெரிந்ததாயும் மறுநாள் இவரின் தந்தையாரான திருமேனியார் கனவில் தோன்றி அவ்விடத்தில் சிவனுக்கு ஆலயம் எடுக்கும்படி பணித்தார் என்றும் தெரியவருகிறது. தமக்கு பரம்பரையாக வந்த தோட்டங்கள் வயல்கள் ஆகியவற்றை திருத்திப் பயிரிட்டும், பல புதிய காணிகளை விலைக்கு வாங்கியும் செல்வத்தை குவித்து அத்தோடு கப்பல்களுக்கு அதிபதியாகி கடல் வணிகஞ் செய்தும் செல்வத்தை குவித்தார். அம்மன் கோயிலுக்கு தெற்குப் பகுதியிலிருந்த மடத்திலுருந்து கொண்டே அம்மடத்திற்குத் தென்பக்கமாக இருந்த 60 பரப்பு காணியை விலைகொடுத்து வாங்கினார். இராசிந்தன் கலட்டி என அழைக்கப்படும் இக்காணியை துப்பரவு செய்து 1867ம் வருடம் அத்திவாரம் இடுதலாகிய சங்குத்தானம் செய்வித்தார். இக்கோயிலை கட்டுவதற்காக இவரின் தம்பிமார்களாகிய குழந்தைவேற் பிள்ளையும், இராமசாமியும் தங்கள் செல்வமெல்லாவற்றையும் வழங்கியிருந்தார்கள்.\n\nஇந்தியாவிலிருந்து வரவழைக்கப்பட்ட சிறந்த சிற்பிகள் பலவகைக் கம்மியர்கள் கோயில் கட்டுமான வேலைகளைத் திறம்படச் செய்தனர். கோயில் கட்டத்தொடங்கிய 1867ம் வருடம் தொடக்கம் சிவபதமெய்திய 1900 வருடம் வரை கோயில் எசமானர்களுக்கு கோயில் கட்டுவதற்கும், பூசைக் கிரமங்களுக்கு வேண்டிய அறிவுரைகளையும், சரீர உதவிகளையும் வல்வை இயற்றமிழ்ப் போதகாசிரியர் ச.வைத்தியலிங்கம் பிள்ளையவர்கள் வழங்கி வந்துள்ளார்கள். இக்கோயிலுக்கான இலிங்கத்தையும் ஆவுடையாரையும் காசிவரை சென்று அக்காலத்தில் பிரபுவாயிருந்த ஆ.விஸ்வநாதபிள்ளை என்பவர் கொண்டு வந்தார். கொழும்பிலுள்ள சிவஶ்ரீ நா.குமாரசாமிக்குருக்களுடன் திரு.குழந்தைவேற்பிள்ளையவர்கள் தொடர்பு கொண்டு அவரை வரவழைத்து சுபானு வருடம் 08.06.1883ல் நூ தனப்பிரதிட்டா கும்பாபிஷேகம் மிகச்சிறப்பாக நடந்தேறியது. இவ்வாலயத்து லிங்கம் ‘பாணலிங்கம்’ என்று சொல்லப்படுகிறது. விஸ்வநாதப்பிள்ளையவர்கள் லிங்கத்துடன் உற்சவமூத்திகளாகிய நடேசர், சந்திரசேகர் ஆகியவற்றைக் கொண்டு வந்து கொடுக்க இவரது மகன் சரவணமுத்துபிள்ளையவர்கள் சுவாமி கோயிலுக்குத் தங்கத் தகடு மருவிய தூபி முடியை இயற்றுவித்துக் கொடுத்துள்ளார். நடந்து முடிந்த கும்பாபிஷேகத்திற்கு பருத்தித்துறை, வண்ணார்பண்ணை, நல்லுர், வல்வெட்டி, உடுப்பிட்டி, கம்பாமலை, சரசாலை, மீசாலை, மந்துவில், கற்கோவளம், தொண்டைமானாறு, மயிலிட்டி, காங்கோசன்துறை, தெல்லிப்பளை, வட்டுக்கோட்டை, காரைதீவு, திருகோணமலை, கொழும்பு ஆகிய பகுதிகளிலுள்ளஅடியவர்களும் நாட்டுக்கோட்டை செட்டிமார்களும் கும்பாபிஷேகக் கிரியைகளுக்குத் தேவையான பொருட்கள் மற்றும் நிதியுதவி என்பனவற்றை வழங்கியிருந்தார்கள். கும்பாபிஷேகத்தையடுத்து முறையாக ஆறுகாப் பூசைகள் நடைபெறலாயின. முதல்முதலாகப் புலோலியைச் சோர்ந்த பிரம்மஶ்ரீ சண்முகநாதக்குருக்கள் பிரதம பூசகராயிருந்து பூசைகளை நடாத்தி வந்தார். ஆறுகாலப் பூசையுடன் நித்தியோற்சவம், நித்தியாக்கினி என்பனவும் நடைபெறத் தொடங்கின.\n\nகும்பாபிஷேகத்துக்கான பொருளுதவி போன்றவற்றை வல்வையைச் சாராத பிறஊர்களைச் சேர்ந்த அடியார்கள் செய்தது போல மஹோற்சவங்களையும் வல்வையின் அயற் கிராமங்களான வல்வெட்டி, கம்பர்மலை, உடுப்பிட்டி, தொண்டைமானாறு, மயிலிட்டி ஆகிய பகுதிகளை சேர்ந்த அடியார்கள் ஏற்று நடாத்தி வருவது ஒரு சிறப்பான அம்சமாகும். கும்பாபிஷேக தினத்தன்று மயிலிட்டியைச் சேர்ந்த அடியார் ஒருவர்அதில் கலந்து கொள்ளும் நோக்கோடு வல்வை வந்து கோயில் வாசலிலுள்ள கிணற்றில் கால் அலம்பிவிட்டு உள்ளே செல்ல முற்பட்ட சமயம் கோயில் வாசலை சுத்தம் செய்து கொண்டிருந்த ஒருவர் இந்த அடியாரை நோக்கி உமது காலின் பிற்பக்கம் அலம்பப்படவில்லையென்று கூறியிருக்கின்றார். அச்சமயம் வாசலைத் துப்பரவு பண்ணி க் கொண்டிருந்தவர் இடுப்பில் ஒரு சிறிய துண்டை மட்டும் கட்டிக் கொண்டிருந்தமையால் வந்தவர் அவருக்கு அலட்சியமான வார்த்தைகளைக் கூறிவிட்டு உள்ளே சென்றுவிட்டார். கும்பாபிஷேகக் கிரியைகள் ஆரம்பமாகி எசமானுக்கு சங்கற்பம் செய்யும் போதுதான் தான் அலட்சியமான வார்த்தைகளைக் கூறிவிட்டு உள்ளே சென்றுவிட்டார். கும்பாபிஷேகக் கிரியைகள் ஆரம்பமாகி எசமானுக்கு சங்கற்பம் செய்யும் போதுதான் தான் அலட்சியமான வார்த்தைகளை கூறியவர் தான் இக் கோயிலின் எசமான் என்பதை அறிந்து கொண்டதோடு கிரியைகள் யாவும் நிறைவுற்றதன் பின் எசமானரான வெங்கடாசலம்பிள்ளையவர்களிடம் வந்து மன்னிப்புக் கோரியதோடு இதற்குண்டான தண்டனை எதுவோ அதைத்தான் ஏற்றுக்கொள்வதாயும் கூறினார். இச் சந்தர்ப்பத்தில் எசமான் அந்த அன்பரிடம் சிவனின் கொடியேற்றத்திருவிழாவை ஏற்று நடாத்தும்படி கேட்க அந்த அன்பரும் அதனை ஏற்று நடாத்துவதற்குச் சம்மதத்தை தெரிவித்தார். இச் சம்பவமே மயிலிட்டி அன்பர்கள், கொடியற்ற விழாவினை ஏற்று நடாத்துவதற்காக அமைந்ததென எமது முன்னோர்கள் மூலம் அறிந்து கொண்டதாகும்.\n\nஇக்கோயிலின் நித்திய நைமித்திய பூசைச் செலவுக்காக வல்வையிலுள்ள வியாபாரிகள் முதலானோர் பல வகையான ஏற்பாடுகளைச் செய்து மகமைப் பொடுட்களை வழங்கி வந்துள்ளார்கள். வே.வைரமுத்துப்பிள்ளையென்னும் பிரபல வர்த்தகரொருவர் தான் கொடுக்கும் மகமைப் பொருட்களை செவ்வனே கொடுத்து வந்ததோடு மட்டக்களப்பில் நெல்லுக்கிள்ளலாகிய ஒரு ஏற்பாட்டைத் தாமே உண்டு பண்ணி அதில் கிடைக்கும் வருவாயைக் கோயிலுக்கு வழங்கி வந்துள்ளார். இந்தப் பிடிநெல்லுக்கிள்ளும் ஏற்பாட்டைத் தவிர இவ்வூரவர்கள் பிடி அரிசி கிள்ளுதல், உண்டிகைப் பெட்டி மகமை, வியாபார மகமை, கூலி மகமை, சம்பள மகமை ஆகியவற்றையும் ஏற்பாடு பண்ணி வந்துள்ளார்கள்.\n\nதிரு.வெங்கடாசலம்பிள்ளையவர்கள் 24.10.1892 சிவபதமடைய இவரின் சகோதரர்கள் ஒருவரான திருமேனியார் குழந்தைவேற்பிள்ளையவர்கள் எசமான் பொறுப்பை ஏற்றுக்கொண்டார். இவரது காலத்தில் வட்டுகோட்டை கிழக்கு சித்தங்கேணியைச் சேர்ந்த யாழ்குடாநாட்டின் கண் உள்ள பிரபுக்களில் ஒருவரான காசிநாதர் வயித்திலிங்கம் என்பவர் 1901ம் வருடம் வசந்தமண்டபத்தினைக் கருங்கல்லினால் கட்டிக்கொடுத்துள்ளார். இவர் யாழ் குடா நாட்டிலுள்ள அனேக கோயில்கள், பாடசாலை என்பவற்றிக்குப் பல தர்மாகாரியங்கள் செய்தவர். திரு.குழந்தைவேற்பிள்ளையவர்கள் 1905 வரை கோயில் எசமானாக இருந்து சிறப்புற நடாத்தி வந்துள்ளார். இவருக்குப் பின் திரு.வெங்கடாசலம்பிள்ளையவர்களின் இளைய சகோதரர் இராமசாமி அவர்கள் எசமான் பொறுப்பை ஏற்று 1912 ம் வருடம் வரை பணியாற்றினார். இராமசாமி அவர்களுக்குப்பின் கோயில் ஸ்தாபகர் வெங்கடாசலம்பிள்ளையவர்களின் இரண்டாவது புத்திரரான சின்னத்துரை என அழைக்கப்படும் திருமேனிப்பிள்ளையவர்கள் கோயில் பொறுப்பினை ஏற்றுக்கொண்டார் . இவரது காலத்தில் பலதிருப்பணி வேலைகள் இடம்பெற்றன. இந்தியாவைச் சேர்ந்த தெலுங்கு தேச வர்த்தகரான காரஞ்சேடு ஏர்லக்கட்டர் அரங்கநாயுடுகாரு என்னும் பிரபு முன்வாயில் மண்டபத்தையும் கோபுர அடிப்பாகத்தையும் அமைத்து கொடுத்துள்ளார். இந்த வர்த்தகர் பல கப்பல்களுக்கு அதிபதியாக இருந்ததுடன் தனது கப்பல்களுக்கெல்லாம் வல்வை வாசிகளையே தண்டயல்களாகவும் இதர மாலுமிகளாகலும் பணிக்கமர்த்தியவர். வல்வைப்பிரபுவாகிய விஸ்வநாதர் சரவண முத்துப்பிள்ளை என்பவர் நடராஜர் மண்டபத்தை அமைத்துக்கொடுத்ததோடு கோயில் வாயில் பெருவீதிக்கும் தனது நிலத்தின் ஒரு பகுதியைக் கொடுத்து உதவினார். கம்பர்மலையைச் சேர்ந்த வல்லியப்பர் வேலுப்பிள்ளையும் பெண் பாறுவதிப் பிள்ளையும் வேறு சில திருப்பணி வேலைகளைச் செய்து கொடுத்துள்ளார்கள்.\n\n1908ம் வருடமளவில் காசியிலிருந்து வந்த காசிய கோத்திரத்தைச் சேர்ந்த பிரம்மஶ்ரீ குமாரசாமிக்குருக்களின் மகனும் நீர்வேலியில் ஜனனமும், கோப்பாயில் வாசம் செய்தவரும், ஆரிய திராவிட மொழிகளில் திறமை உடையவரும், கிரியாவிற்பன்னரும், குருலட்சணமும் நிறைந்தவருமான பிரம்மஶ்ரீ கார்த்திகேயக்குருக்கள் பிரதம பூசகரானார்.\n\nதிருமேனிப்பிள்ளையவர்கள் எசமானராக இருந்த காலத்தில் நொத்தாரிசு சபாரெத்தினம் முகதாவில் 08.03.1921ல் 4889 இலக்கம் கொண்ட கோயிலின் பொறுப்பாளி நியமிப்புச் சாதனத்தில் சுவாமியின் பெயர் வைத்தீஸ்வரர் என்றும் அம்பிகையின் பெயர் தையல்நாயகி எனவும் குறிப்பிடப்பட்டுள்ளது. 1883ம் வருடம் இயற்றமிழ் போதகாசிரியர் வல்வை வைத்திலிங்கம்பிள்ளையவர்கள் பாடிய ஊஞ்சல் பதிகத்திலும் அம்பிகையின் பெயர் தையல்நாயகி என்றே குறிப்பிடப்பட்டுள்ளது. மேலும் 4889 இலக்க சாதனத்தில் கோயிலுக்கான அசைவுள்ள சொத்துக்கள், அசைவற்ற ஆதனங்கள் யாவற்றையும் தன்னுடன் சேர்த்துப் பராமரிப்பதற்காக அறங்காவலர்களாக தனது மூத்த சகோதரன் வேலுப்பிள்ளையின் மகன் திருவேங்கடத்தையும், இளை சகோதரரின் மகன்களான அருணாசலம் வேங்கடாசலம், அருணாசலம் சபாரத்தினம் ஆகிய மூவரையும் நியமிப்பதோடு மூத்தவரான வேலுப்பிள்ளை திரு.வேங்கடமே மற்றைய இருவரையும் ஒருப்படுத்தி முதன்மையுடையவராக இருந்து சகல செய்கைகளையும் செய்து வரவேண்டுமெனவும் குறித்த மூவரும் சீவிய காலத்தின் பின் அவர் அல்லது அவர்களின் ஆண் சந்ததியாரே கேயிலைப் பராமரிக்க வேண்டுமென்றும் குறித்த மூவருக்கும் அல்லது அவர்களின் வழித்தோன்றல்களில் ஆண் சந்ததி இல்லாமற்போனால் தனதும் தனது சகோதரர்களினதும் பெண்சந்ததியாரில் வரும் ஆண்சந்ததியாருமே கோயிலையும் இதர ஆதனங்களையும் பராமரித்து வரவேண்டுமெனவும் குறிப்பிடப்பட்டுள்ளது. மேலும் இந்த அறங் காவலர்கள் கோயிலைப் பராமரிப்பதிலும், கணக்குக் காட்டுவதிலும் ஒழுங்கீனங்கள் ஏற்பட்டால் அதனை விசாரிப்பதற்காக ஒன்பது பேர் கொண்ட விசாரணை கர்த்தாக்களும் நியமிக்கப்பட்டுள்ளதாகக் குறிப்பிடப்பட்டுள்ளது.\n\nதிருமேனிப்பிள்ளையவர்கள் காலத்தில் 1919ம் வருடம் அமிர்தானந்தசுவாமிகள் என்னும் அந்தணப் பெரியார் இவ்விடம் வந்து ஊரவர்கள், அயலூரவர்கள் ஆகியோருடைய பொருளுதவியோடு புனராவர்த்தனப் பிரதிஷ்டா கும்பாபிஷேகம் ஒன்றினை நடாத்தி வைத்தார். பிரம்மஶ்ரீ கார்த்திகேயக் குருக்கள் காலத்தில் அவரது விருப்பப்படி சிறியதந்தையாரான மாப்பிள்ளை குருக்கள் என அழைக்கப்படும் இராமலிங்கக் குருக்கள் பிரதான ஆசாரியாக இருந்து இக்கும்பாபிஷேகம் சிறப்புற நடாத்தி வைக்கப்பட்டது. இக்கும்பாபிஷேகம் நிகழ்வதற்கு உறுதுணையாக இருந்தவர்கள் வல்வை ச.செல்வவிநாயகம், திரு.ஆ.வேலுப்பிள்ளை ஆகியோராவார்கள்.\n\n1921ம் வருடம் திருமேனிப்பிள்ளையவர்கள் சிவபதமடைய இவரது இளைய சகோதரனான அருணாச்சலத்தின் மூத்தமகன் வெங்கடாசலம் அவர்கள் எசமானாகப் பொறுப்பேற்று நடாத்தி வந்து சிறிதுகாலத்தின் பின் தனது தம்பியாரான சபாரெத்தினம் அவர்களிடம் கோயில் பொறுப்புக்களை ஒப்படைத்தார். சபாரெத்தினம் அவர்கள் 1923 தொடக்கம்1956 வரை கோயிலை நிர்வகித்து வருங்காலத்தில் இராஜகோபுரத்தை 1939ம் வருடம் வல்வைப் பெரியார் சி.செல்லத்துரை பிள்ளையவர்களும், தேவி வாசல் மண்டபத்தை ஆசிரியர் வே.வ.சிவப்பிரகாசம் அவர்களும் மணிக்கோபுரத்தை திரு.ச.துரைராஜா அவர்களும் வசந்த மண்டபப் பூச்சு வேலையை திரு.சி.குமாரசாமி அவர்களும் அமைத்துக் கொடுத்துள்ளார்கள். மணிக்கோபுரத்தில் அமைப்பதற்கான மணியினை திரு.ம.இராமசாமி என்பவர் வழங்கியுள்ளார்.\n\nபிரம்மஶ்ரீ கார்த்திகேயக் குருக்கள் பிரதம குருக்களாக இருந்துவரும் காலத்திலே மகன் சின்னப்பா குருக்கள் என அழைக்கப்படும் நீலகண்டக் குருக்கள், தகப்பனுடன் கூட இருந்து பூசனைகளை நடத்தி வர உதவினார். பிரம்மஶ்ரீ கார்த்திகேயக் குருக்கள் 1930 இல் இறைவனடி சேர்ந்ததைத் தொடர்ந்து உதவியாளராக இருந்த நீலகண்டக்குருக்கள் பிரதம பூசகரானார் . இக் காலத்தில் ஆலய மேற்குவாசல் கோபுரம் அமைப்பதற்கான வேலைகள் திரு.சி.நாகரெத்தினம் அவர்களால் ஆரம்பித்து வைக்கப்பட்டு ஓரளவு பணிகள் நிறைவேற்றப்பட்ட சமயம் இடையில் ஏற்பட்ட தடங்கலினால் கோபுர வேலைமுற்றுப் பெறாமல் போய்விட்டது. பிரம்மஶ்ரீ நீலகண்டக்குருக்கள் பிரதம பூசகராக இருக்கும் காலத்தில் 1942ல் அவரது மகன் பரமேஸ்வரக் குருக்கள் பூசைகளை நடாத்ததுவதற்கு உதவி செய்து வந்தார். இச் சந்தர்ப்பத்தில் 1954ம் வருடம் நீலகண்டக் குருக்கள் இறைவனடி சேர்ந்ததைத் தொடர்ந்து பிரம்மஶ்ரீ பரமேஸ்வரக் குருக்கள் பிரதம பூசகரானார். இக்காலகட்டத்தில் 1956ம் வருடம் கோயில் எசமான் சபாரத்தினம் அவர்கள் சிவபதமடைய இவரது தமையன் வெங்கடாசலம் அவர்களின் மேற்பார்வையில் சபாரத்தினம் அவர்களது மூன்றாவது மகன் சின்னத்துரை அவர்கள் கோயில் ஸ்தாபகர் திரு.வெங்டாசலம்பிள்ளை அவர்களின் ஆண்வாரிசுகள் எண்மரின் சார்பாக 1956ல் கோயில் எசமானர் ஆனார். கோயில் கும்பாபிஷேகம் நடத்தக் காலம் தாழ்த்தியதால் வல்வையிலுள்ள சிவநேயப் பிரபுக்களான திருவாளர்கள் சி.விஷ்ணுசுந்தரம், அ.துரைராசா, ச.ஞானமூர்த்தி க. சோமசு- -ந்தரம் ஆகியோர் ஒன்று கூடித் திருப்பணிக்கான ஆயத்தங்கள் செய்யப்பட்டு 25.04.1966இல் பாலஸ்தானம் செய்யப்பெற்றது.கோயில்ப பூச்சு வேலைகளுக்கான பூச்சு மைகள் யாவும் இந்தியாவிலிருந்து தருவிக்கப்பட்டு திருப்பணிகள் யாவும் நிறைவெய்திய பின் புனராவர்த்தன மகாகும்பாபிஷேகம் பிலவங்க வருடம் வைகாசி மாதம் 28ம் திகதி திருதியை திதியும் புனர்பூச நட்சத்திரமும் கூடிய சுபவேளையில் (11.06.1967) பிரம்மஶ்ரீ பரமேஸ்வரக்குருக்களினால் நிறைவேற்றி வைக்கப்பட்டது. இக்கும்பாபிஷேகத்தைமுன்னிட்டு குடமுழுக்கு விழா மலர் ஒன்று வெளியிட்டு வைக்கப்படடதோடு கோயில் வாசலையும், பருத்திதுறை உடுப்பிட்டி வீதியையும் இணைக்கும் புதிய வீதி திறக்கப்பட்டு அதற்கு சிவபுர வீதி எனவும் நாமம் சூட்டப்பட்டது.\n\nஇரண்டாம் பிரகாரத்தின் வசந்த மண்டபத்தின் தென்பகுதி 1970ல் பெருப்பித்துக் கட்டப்பட்டு ஓடுகள் வேயப்பட்டன. இப்பணிக்கு வல்வைப் பெரிய வி.சுப்பிரமணியம் அவர் மைத்துனர் எஸ்.சண்முகம் ஆகியோர் வேண்டிய பொருளுதவிகளைச் செய்தார்கள். 1977ம் வருடம் திரு.மா.குமாரசாமி அவர்களால் உற்சவமூர்த்தி செய்விக்கப்பட்டு தைப்பூசத்தன்று பிரதிட்டை செய்யப்பட்டது. தேர் உற்சவத்தினை நடத்திவரும் வல்வெட்டி அடியார்களினால் சித்திரத்தேர் ஒன்றும் செய்து முடிக்கப்பட்டது. வல்வைப் பெரியார் எஸ்.வைரமுத்து அவர்களினால் வெள்ளி இடபவாகனம் செய்து கொடுக்கப்பட்டது. திரு.வடிவேல்(கார்வண்ணசாமி) அவர்களால் 1978ல் பஞ்சலோகத்திலான ஶ்ரீதேவி பூதேவி சமேத மகாவிஷ்ணு உற்சவமூர்த்தி செய்து கொடுக்கப்பட்டு பிரதிட்டை செய்யப்பட்டது. 26.06.1985 இல் பரமேஸ்வரக்குருக்கள் சிவபதமெய்தவே அவருக்கு உதவியாக இருந்த அவரது மகன் பிரம்மஶ்ரீ மனோகரக் குருக்கள் பிரதம பூசகரானார்.\n\n1987ம் வருடம் மே மாதம் இலங்கை இராணுவத்தினால் மேற்கொள்ளப்பட்ட லிபரேசன் ஒப்பரேசனின் போது கோயில் எசமானாக இருந்த திரு.சின்னத்துரை அவர்கள் இராணுவத்தினரால் கைது செய்யப்பட்டுக் காணமல் போனதையடுத்து இவரது தமையனார் இராமசாமி அவர்கள் கோயில் எசமான் ஆனார். திரு.கு.இரத்தினசிங்கம் அவர்களினால் மூலம் மூர்த்திகளான சரஸ்வதி, அபிராமி, மகேஸ்வரி, கௌமாரி, வைஷ்ணவி ஆகியவை பிரதிஸ்டை செய்விக்கப்பட்டன. உற்சவமூர்த்தியான பிட்சாடன மூர்த்தியில் சில குறைபாடுகள் ஏற்பட்டமையால் புதிய உற்சவமூர்த்தி ஒன்று பஞ்சலோகத்தினால் ஆக்கப்பெற்று 09.02.1998 இல் பிரதிஸ்டா கும்பாபிஷேகம் செய்து வைக்கப்பட்டது.\n\n1985, 1946, 1987ம்வருடங்களில் ஊரிக்காடு இராணுமுகாமிலிருந்தும் பலாலி இராணுவ முகாமிலிருந்தும் ஏவப்பட்ட ஆட்லறி ஏவுகணைகளினாலும் விமானக்குண்டுவீச்சுக்களினாலும் கோயிலுக்கு சொந்தமான சொத்துக்களுக்கு பலத்த சேதங்கள் ஏற்பட்டன. 1991ம் வருடம் தை மாதம் கோயிலையும் கோயில் சுற்றாடலையும் நோக்கி வீசப்பட்ட விமானக்குண்டுகளிளால் கோயிலுக்கும் அதனை அண்டியிருந்த மடங்களுக்கும் பாரிய சேதங்கள் ஏற்பட்டன. கோயில் தூபிகள், கலசங்கள், மண்டபங்கள், கூரைகள் என்பவற்றிற்கும் திருக்குளம் நந்தவனம் என்பவற்றிற்கும் ஏற்பட்ட சேதங்கள் அளவிலடங்கா. கோபுரத்துக்கு தென் கிழக்குப் பகுதியில் புட்டணி கோயிலுக்கு அருகாமையிலிருந்த மடம், புல்டோசர் கொண்டு சிதைக்கப்பட்டது. இம்மடம் 1893ம் வருடமளவில் சி.சந்திரசேகரம் அவர்களால் கட்டப்பட்டதாகும் கோபுரத்துக்குக் கிழக்குப் பக்கமாகத் திரு.பொ.தங்கவேலாயுதம் அவர்களால் கட்டப்பட்ட இன்னொரு மடம் 1991 தை மாதம் மேற்கொள்ளப்பட்ட ஆகாயவிமானத் தாக்குதலால் முற்றாக சேதமாக்கப்பட்டது. கோயிலின் மூன்றாம் பிரகாரத்தில் தென் மேற்குப் பகுதியில் தெட்சணாமூர்த்திச் செட்டியார் என்பவரால் கட்டப்பட்ட இன்னொரு மடம் இயற்கையினால் ஒரளவு சிதைவுற்றிருந்தது. இந்த மடமும் விமாக்குண்டுவீச்சினால் தரைமட்டமாக்கப்பட்டது. திரு.நா. வேலுப்பிள்ளை எனப்படும் கெச்சுத் தண்டலினால் கோயிலுக்கு மேற்குப்புறமாக 1898ம் வருடம் ஒரு மடம் கட்டப்பட்டது . இந்த மடத்தில் தான் திருக்கல்யாண உற்சவதினத்தன்று பகல்அம்பாள் எழுந்தருளி வந்து தவக்கோலத்தில் இருக்கும் உற்சவம் இடம்பொறுவது வழக்கம். இந்தமடம் வைரக்கற்களால் ஆக்கப் பெற்றமையால் சிறிதளவு சேதங்கள் மட்டுமே ஏற்பட்டன.\n\n1989ம் வருடம் ஆடிமாதம் தேவி மஹோற்சவம் ஆரம்பமாகி ஒன்பதாம் நாள் தேர் உற்சவ தினத்தன்று இந்திய இராணுவத்தினரால் தொடர்ச்சியாக ஊரடங்குச் சட்டம் அமுல்படுத்தப்பட்டமையால் இறுதி நாள் உற்சவங்கள் பூரணமாக நடாத்த முடியாத நிலை ஏற்பட்டது 28.09.2001 அன்று இரவு 9.45 மணியளவில் ஊரடங்குச் சட்டம் அமுலில் இருந்த வேளையில் கோயில் இரண்டாம் பிரகாரத்தின் அக்கினிமூலையில் ஏற்பட்ட தீ விபத்தினால் அப்பகுதிக் கூரை முழுவதும் பெறுதிமிக்க இரண்டு மின்பிறப்பாக்கிகள் திருவாடுதண்டுகள் மற்றும் பல தரப்பட் ட கம்புகள் என்பன தீயில் முற்றாக எரிந்து சேதமாகின பொது மக்கள் திரண்டு வந்து தீயை ஒரு கட்டுப்பாட்டுக்குள் கொண்டு வந்தமையால் இதர பகுதிகளுக்குப் பரவாமல் கட்டுப்படுத்தப்பட்டது.\n\nஆலயத்தில் 1967ம் வருடம் கடைசியாக நடாத்தப்பட்ட கும்பாபிஷேகத்தின் பின்னர் அடுத்த கும்பாபிஷேகத்தை நடத்துவதற்கு பலதரப்பட்டஇடைஞ்சல்கள் ஏற்பட்டன. இவற்றுள் நாட்டில் ஏற்பட்ட இனப்பிரச்சினையினால் அத்தியாவசியமான கட்டடப் பொருட்களுக்குப் பெரும் தட்டுப்பாடு ஏற்பட்டது. சுமூகநிலை ஏற்பட்டு பொருட்கள் ஒரளவு தட்டுப்பாடின்றிக் கிடைக்கப் பெற்றதும் திருப்பணிகளை மேற்கொண்டு கும்பாபிஷேகத்தை நடாத்துவதற்கு ஏற்பாடுகள் செய்யப்பட்டன. 04.02.2004 அன்று கும்பாபிஷேகத்தை வைத்து கொள்வதென்று தீர்மானிக்கப்பட்டு 07.05.2003 அன்று பாலஸ்தாபனம் செய்யப்பட்டது. அடியார்கள் பலரின் உதவியுடன் திருப்பணி வேலைகள் பூர்த்தியாக்கப்பட்டு தைமாதம் 21ம் நாள் 04.02.2004 அன்று புதன் கிழமை பூர்வபட்சமும், திரயோதசித் திதியும், புனர்பூச நட்சத்தததிரமும், சித்த யோகமும் கூடிய சுபவேளையில் வைத்தீஸ்வரப்பொருமானுக்கும் பரிவார மூர்த்திகளுக்கும் சிவஶ்ரீ.ப.மனோகரக்குருக்கள் அவர்களினால் மஹாகும்பாபிஷேகம் நடாத்தி வைக்கப்பட்டது. இக்கும்பாபிஷேக நிகழ்வில் தென் இந்தியா, மயிலாப்பூர் அருள்மிகு கபாலீஸ்வரர் கோயில் வேதவாத்தியார் ஜீ.ஶ்ரீநிவாச சாஸ்திரிகள் சர்வசாதகாசிரியராகப் பங்கேற்றுக் கொண்டது சிறப்பான அம்சமாகும்.\n\nஇக்கும்பாபிஷேகத்துடன் குண்டு வீச்சுக்களில் சேதமாக்கப்பட்ட இண்டாம் பிரகாரத்திலமைந்த வசந்த மண்டபத்தின் நிலப்பகுதி பளிங்குக் கல்லினால் மாற்றியமைக்கப்பட்டதோடு கோயிலின் கிழக்குப் பகுதியில் அமைந்திருந்து சேதமாக்கப்பட்ட மடங்கள் இரண்டும் உரிமையாளர்களினால் புதுப்பித்துக் கட்டப்பட்டன. அத்தோடு மூன்றாம் பிரகாரத்தின் தெற்கு, மேற்கு, வடக்குத் திசைகளில் உட்பக்கச் சுவர்கள் புதிதாக அமைக்கப்பட்டதுடன், ஆலய வட திசையில் அமைந்திருந்த திருக்குளமும் புனரமைக்கப்பட்டது. இரண்டாம் பிரகாரத்தில் வல்வை நடராஜா பெண் வள்ளியம்மாள் அவர்களினால் 1989 பங்குனி மாதம் கட்டப்பட்ட திருக்கல்யாண மண்டபம் மேலும் 20 அடிகள் நீட்டிக் கட்டப்பட்டது. கோயில் திருப்பணிகள் மேற்கொள்ளப்பட்ட அதேவேளை ஆலய பிரதம குருவின் வதிவிடமும் புதிதாகக் கட்டப்பட்டது . மகா கும்பாபிஷேகத்தையொட்டி ஆதீனகர்த்தர்களினால் மகா கும்பாபிஷேக சிறப்பு மலரொன்றும் வெளியிட்டு வைக்கப்பட்டது.\n\nஆலயத்தில் வருங்காலத்தில் முக்கியாமாக மேற்கொள்ளப்பட வேண்டிய பணிகளுள் மேற்குப் பகுதிக் கோபுரம் அமைக்கப்படுதல், தேவிவாசல் கோபுரம் புதிதாக அமைக்கப்படுதல் தெற்குப் பகுதியில் அமைந்துள்ள திருக்குளம் ஆழமாக்கபடுதலோடு சேதமாக்கப்பட்ட பகுதி புனரமைக்கப்படுதலுமாகும்.\n\nSection::::தனித்துவமான சிறப்புக்கள்.\nவல்வெட்டித்துறை சிவன் கோவிலின் சிறப்பம்சங்களை கீழ்வரும் இரண்டு அடிப்படைகளிலும் நோக்குவோம் :\n\nSection::::ஆலயமும் வழிபாடும்.\nஆலயத்தை ஸ்தாபித்த பெரியவர் போட்டிக்காகவோ, புகழுக்காகவோ அன்றி தமது மூதாதையர் மூலம் கிடைத்த ஒரு தெய்வ வாக்கிற்கு இணங்கவோ ஆலயத்தை அமைத்ததாக ஆலய வரலாறு எடுத்துக் காட்டுகின்றது. இந்த வகையில் ஒரு சிவன் ஆலயம் என்னென்ன அம்சங்களை கொண்டிருக்க வேண்டுமோ அவை அனைத்தும் முழுமையாகவும், சிறப்பாகவும் இடம் பெறும் வகையிலும் அதே நேரம் ஐந்து வாசல்கள் கொண்டு ஆகம விதிக்குட்பட்டதாகவும், இவ்வாலயம் உருவாக்கப்பட்டுள்ளது.\n\nஇராஜகோபுரம், மூன்று வீதிகள் என்பவற்றை உள்ளடக்கி எதிர்காலத்திலும் ஆலயத்தின் திருப்பணி தொடர்பான விஸ்தரிப்பு வேலைகளுக்கும், அதே நேரம் பெருமளவில் கூடுகின்ற அடியார் கூட்டத்திற்கும் ஈடு கொடுக்கக்கூடிய விஸ்தீரணத்துடனும், திட்டமிட்ட அடிப்படையில் இவ்வாலயம் அமைக்கப்பட்டுள்ளது. அத்துடன் ஆலயத்தின் எல்லைக்குள்ளேயே ஆலயத்தின் வடக்குத் திசையிலும், தெற்கு திசையிலும் பெரிய குளங்கள் உருவாக்கப்பட்டு அவை திருத்தடாகங்களாக விளங்கிக்கொண்டிருக்கின்றன. அதாவது தென் இந்தியாவில் அரசர்களால் உருவாக்கப்பட்டதற்கு ஈடான அமைப்புடைய ஒரு பிரமாண்டமான ஆலயத்தை எமது மூதாதையர்கள் வல்வை நகரில் அமைத்துள்ளனர். அதே நேரம் வரலாற்றுப்புகழ் மிக்க வல்வை அம்பாள் ஆலயம் இடது பக்கமாகவும், மிகவும் நெருக்கமாகவும் அமைந்துள்ளது. அதாவது அம்பாள் ஆலயத்தின் தெற்கு வீதி வைத்தீஸ்வர ஆலயத்தின் வடக்கு வீதியாக இருக்கும் வகையில் இந்த ஆலயங்கள் அமைந்திருக்கும் சிறப்பே ஒரு தனிச்சிறப்பாகும்.\n\nஆலயத்தின் பூசையை மேற்கொள்கின்ற பிராமணர்களின் பக்குவம் ஈஸ்வரனின் மேல் கொண்டுள்ள பக்தியின் ஆழம் என்பவை ஆலயத்தின் சிறப்பு தொடர்ந்து பேணப்படுவதற்கு முக்கிய காரணமாக இருந்து வருகின்றது. தற்பொழுது பூசையை மேற்கொள்கின்ற பிராமணர் பரம்பரை நா.குமரசாமி குருக்களுடன் ஆரம்பமாகியது. தற்பொழுது ஆறாவது பரம்பரையினராக பூசையை மேற்கொள்ளும் இந்தப் பிராமண பரம்பரையினர் ஈசனுக்குப் பூசை செய்வதை தமக்குக் கிடைத்த ஒரு பேறாகவே எண்ணிச் செயற்படுவதை காணமுடிகின்றது. அத்துடன் தமது வாழ்க்கையாலும் நடத்தையாலும் வேதாகம அறிவினாலும் சமூக சிந்தனை உள்ள பாங்கினாலும் தலைமைத்துவப் பண்பாலும், இவர்கள் சிறந்தவர்களாக விளங்கி வருகின்றனர். இத்தகைய இயல்புகள் உள்ள பிராமணர் பரம்பரை இவ்வாலயத்திற்கு அமைந்திருப்பது ஆலயத்திற்கு சிறப்பைக் கொடுத்து ஆலயத்தின் பக்தி நிலையை மேலும் மேம்படுத்தும் முக்கிய அம்சமாக விளங்குகின்றது.\n\nஆலயம் ஸ்தாபிக்கப்பட்ட காலம் தொடக்கம் இன்றுவரை வைத்தீஸ்வரர் ஆலயம் அறம் தவறாது ஆகம விதிப்படி சரியான நியமங்களுக்கு இணங்க சீராகவும், சிறப்பாகவும் செயற்பட்டுக்கொண்டிருப்பதற்கு ஆலயத்தினை நிர்வகிப்பவர்களின் பங்களிப்பே மிக முக்கிய காரணியாக இருந்து வருவதையும் எம்மால் உணர முடிகின்றது. ஆலயத்தை ஸ்தாபித்த பெரியவர் திருமேனியர் வேங்கடாசலபிள்ளை அவர்கள் தர்மகர்த்தாவாக இருந்து எவ்வாறு முன்மாதிரியாக ஆலயத்தை நிர்வகித்தார்களோ அதே பரம்பரையினர் அதே போன்று இன்று வரை இந்தப் பணியை இறை நம்பிக்கையுடன் , இறை தொண்டாக கருதி அர்ப்பணிப்புடனும், அனைவருக்கும் முன்மாதிரியாகவும் செயற்பட்டுக்கொண்டிருப்பது இந்த ஆலயத்தின் தனித்துவம் இன்னும் காப்பாற்றப்படுவதற்கு மிகமுக்கிய காரணமாகும். இவ்வாறு ஆலயத்தை நிர்வகிக்கின்ற இந்த அறங்காவலர்கள் குடியிருக்கும் அக்கிரகாரம் என்ற அந்த குடியிருப்புப் பகுதி ஆலயத்துடன் இணைந்த வகையில் அமைந்திருக்கும் சிறப்பையும் நாம் இங்கு காணலாம். ஆலயத்தில பூசையை மேற்கொள்ளும் பிராமணர்களுக்கும், நிர்வாக அறங்காவலர்களுக்கும் இடையில் பேணப்பட்டு வரும் சமூகமான உறவினால் தான் இந்த ஆலயம் இவ்வாறான தனித்துவத்தையும், சிறப்பையும் தொடர்ந்தும் பேணமுடிகின்றது என்பதை இவ்விடத்தில் நாம் குறிப்பிடுதல் பொருத்தமானதாகும். உதாரணமாக ஆலயம் பாலஸ்தாபனம் செய்த பொழுதே கும்பாவிசேகத்திற்குரிய திகதியும் குறிக்கப்பட வேண்டுமென்று அறங்காவலர்களின் கருத்திற்கு ஆலயத்தின் பிரதம குருக்கள் முழுமையான ஒத்துழைப்பை வழங்கி அதற்கேற்ற வகையில் திகதி குறித்து இரண்டு பகுதியினரும் ஒருமித்த மனதுடன் அதை நிறைவேற்ற கடினமாக செயற்பட்டுக்கொண்டிருக்கும் சிறப்பை இங்கே காணமுடிகின்றது.\n\nஆலயம் ஆரம்பிக்கப்பட்ட காலம் தொடக்கம் இன்று வரை தூய சைவ முறைப்படியான வழிபாட்டு ஆசார முறைகள் அடியவர்களால் இன்றும் இந்த ஆலயத்தில் இறுக்கமாக பின்பற்றப்பட்டு வருவதும் இந்த ஆலயத்திற்கே உரிய இன்னனொரு தனித்துவமான சிறப்பாகும். காலத்தால் ஏற்படுகின்ற நவீன நாவரீக மாற்றங்கள் எதுவும் இவ்வாலயத்தில் ஊடுருவுவது இல்லை. கால மாற்றங்களுக்கு அப்பாற்பட்டு பூசை முறைகளும், வழிபாட்டு முறைகளும் தொடர்ந்தும் இவ்வாலயத்தில் எவ்வித மாற்றமுமின்றி பேணப்பட்டு வருவதை அனைவரும் வியப்புடன் நோக்குவதை காண்கின்றோம். அதாவது ஆலயம் மக்களின் ஆன்ம ஈடேற்றத்திற்குரிய இடமாகவே பேணப்பட வேண்டுமென்பதை வெளிப்படுத்துகின்ற ஆலயமாக இவ்வாலயம் விளங்கிக் கொண்டிருப்பது சமய ஆர்வலர்கள் பெருமைப்பட வேண்டிய ஒரு விடயமாகும். இவ்வாறான ஒரு ஆன்ம ஈடேற்ற நோக்கத்துடனும், சமய ஈடுபாட்டுடன் மட்டுமே இந்த ஆலயத்தின் அடியார்கள் கூடுவது இந்த ஆலயத்திற்கு மட்டுமன்றி சைவ உலகத்திற்கே சிறப்பையும், உயர்வையும் கொடுக்கும் ஒரு விடயமென்றால் அது மிகையாகாது.\n\nஆலய வழிபாட்டில் தூப, தீப, பாராயணம் ஆகிய மூன்று விடயங்களும் முக்கியமானவையே. இதில் தூப, தீப விடயங்கள் மட்டுமன்றி பாராயணம் என்ற விடயமும் அன்று தொடக்கம் இன்று வரை இந்த ஆலயத்தில் பக்தி உணர்வுடன் மேற்கொள்ளும் சிறப்பும் இங்கே இடம் பெற்றுக்கொண்டிருக்கிறது.\n\nSection::::பூசை முறைகளும் உற்சவ செயற்பாடுகளும்.\nஆறுகாலப் பூசை உட்பட ஒரு சிவன் ஆலத்தில் இடம் பெற வேண்டிய அனைத்து வகையான பூசைகளும், எல்லா வகையான சிறப்புக்களுடனும் இடம் பெறுகின்றன.\n\nவருடாந்த மகோற்சவத்தின் போது இடம்பெறும் பஞ்சரத தேர்த்திருவிழா, சமுத்திரத் தீர்த்தம், கல்யாணத் திருவிழா என்பன ஆலயத்தின் சிறப்பை வெளிக்காட்டுகின்றன.\n\nSection::::மகோற்சவம்.\nபங்குனி மாத பௌர்ணமி நட்சத்திரத்திற்கு முதல் 15 நாட்கள் பிரமோற்சவம் எனப்படும் மகோற்சவம் வெகு சிறப்பாக நடைபெறும். மகோற்சவ முதலாம் கிரியை ஆலய வாமபாகத்திலுள்ள கிராம தேவதையான ஸ்ரீ முத்துமாரி அம்பாள் தனது சிங்க வாகனத்தில் திரு வீதி உலா வருவார். மறுநாள் ஊரின் மூலைமுடுக்கு எல்லாம் வாதவூரர் சிவபெருமான் ஆணைப்படி சென்று மகோற்சவத்தை அறிவித்து ஓர் ஊர்வலம் செல்லும்.\n\nபின்னர் அமாவாசைத் திதியில் கொடியேற்றத் திருவிழா வெகு சிறப்பாக நடைபெறும் அன்று மாலை விநாயகருக்கு சிறப்பு யாகம் ஆரம்பித்து முதல் மூன்று நாள் உற்சவம் நடைபெற்று விநாயகருக்கு மூர்த்தி கரத்தை அதிகரிக்கப்படும். பின்னர் மூன்று நாட்கள் வள்ளி தெய்வானை சமேத முருகனுக்கும் உற்சவம் நடைபெற்று கடைசி நாள் தீர்த்தோற்சவம் நடைபெறும்.\n\n7ம் நாள் மாலையில் மகாயாகம் சிவபெருமானுக்கு தொடங்கி சிவபெருமான் அம்பாள் சகிதம் விநாயகர் முருகன் சண்டேசுவரர் சகிதம் வசந்த மண்டபத்தில் விஷேட சோடசோபன பூசையுடன் மகா ஆசீர்வாதம் நடைபெற்று சந்திரசேகரப் பட்டம் மூலமூர்த்தி சார்பாக பிரதம குருவால் சூட்டப்படும். இப்படியாக திருவிழாக்கள் நடைபெற்று இறுதி நாள் தீர்த்தோற்சவத் தினமான பங்குனி பூரணயில் நடராஜருக்கு விஷேட அபிஷேகம் நடைபெற்று நடராஜர் சகிதம் திருவீதி வலம் வருவார். பின் சுவாமி அம்பாள் வெள்ளி இடப வாகனத்தில் விநாயகர் வள்ளி தெய்வானை சமேத முருகன் சண்டேஸ்வரர் 11ஃ2 கிலோ மீற்றர் தூரத்தில் உள்ள ஊறணி சமுத்திர தீர்த்தமாடி பின் நெடியகாட்டில் உள்ள திருச்சிற்றம்பல பிள்ளளையார் ஆலயத்தில் தங்கி மாலை இறைவன் இறைவியை மணம் முடித்து பங்குனி உத்தர பௌர்ணமியை சித்தரிக்கும் நாள் திருமணகோல காட்சியுடன் ஆலயம் திரும்புவார். அதன் பின் பிராயச்சித்த அபிஷேகம் முடிந்த பின் கொடியிறக்கம் நடைபெறும். அதன் மறுநாள் ஊடல் திருவிழா நடைபெறும்.\n\nதீர்த்தோற்சவத்துக்கு மறுநாள் சுந்தரருக்காக சுவாமி பரவையாரிடம் தூது சென்ற சம்பவத்தையிட்டு அம்மன் சுவாமி ஊடல் நடக்கும் சுந்தரர் சுவாமிக்காக அம்மனிடம் தூது சென்று ஒற்றுமையாக்குவார். இரவு அம்மன் உற்சவம் நடைபெறும்.\n\n\n"}
{"id": "321677", "url": "https://ta.wikipedia.org/wiki?curid=321677", "title": "கப்பல் அளவைகள்", "text": "கப்பல் அளவைகள்\n\nகப்பல் அளவைகள் என்பன, கப்பல்களின் வடிவமைப்பு, செயற்பாடு, விதிமுறைகள் என்பன தொடர்பில் பயன்படுத்தப்படும் பல்வேறு அளவுகளைக் குறிக்கும். பொதுவாகக் கப்பல்கள் காவிச்செல்லவுள்ள பண்டங்களையும், பிற கடல்வழிப் போக்குவரத்துத் தேவைகளையும் கருத்தில்கொண்டு கப்பல்களின் அளவுகள் தீர்மானிக்கப்படுகின்றன. கப்பல்களை வகைகளாகப் பிரிப்பதற்கும் கப்பல் அளவைகள் பயன்படுகின்றன. கப்பல்கள் ஏற்றிச்செல்லக்கூடிய பொருட்களின் அளவைக்கொண்டு, அதாவது கப்பல்களின் கொள்ளளவைக்கொண்டு அவற்றை வகைப்படுத்துவது உண்டு. கப்பல் போக்குவரத்துப் பாதைகளில் உள்ள பல்வேறு , கால்வாய்ப்பூட்டுக்கள்,நீரிணைகள் போன்றவற்றினூடாகச் செல்லக்கூடிய கப்பல்கள் தொடர்பான விதிமுறைகளை உருவாக்குவதற்கும், அவற்றின் அடிப்படையில் கப்பல்களை வகைப்படுத்துவதற்கும் கப்பல்களின் அகலம், உயரம், மிதப்புயரம் போன்ற நீள அளவைகள் பயன்படுகின்றன.\n\nSection::::அளவைகளும் வரைவிலக்கணங்களும்.\nஅகலம் (Beam ) - கப்பலின் அகலத்தின் அளவு. இதில் இரு வகைகள் உள்ளன.\n\nகனம் (Cube) - இது கப்பலின் சரக்குக் கொள்ளளவு ஆகும். கன அடியில் அளக்கப்படுகிறது. இரண்டு பொது வகைகள் உள்ளன.\n\nஇடப்பெயர்ச்சி - இது கப்பல்களின் நிறையை அளப்பதற்கான ஒரு அளவை. பொதுவாகப் போர்க் கப்பகள் தொடர்பிலேயே பயன்படுத்தப்படுகின்றது. இது 2,240 இறாத்தல்களைக் கொண்ட நீளத் தொன்னில், அல்லது 1,000 கிலோ கிராம் அளவுள்ள மெட்ரிக் தொன்னில் அளக்கப்படுகின்றது. இது அலகுகளும் மிகக் குறைவான வேறுபாட்டைக் கொண்டிருப்பதனால் (2,240 இறாத்தல் = 1,016 கிலோகிராமும் 1,000 கிலோகிராம் = 2,205 இறாத்தலும் ஆகும்), பொதுவாக இவற்றை வேறுபடுத்துவது இல்லை. \n\nமிதப்புயரம் - கப்பல் அடிக்கட்டையில் கீழ்ப்பகுதியில் இருந்து நீர்மட்டம் வரையிலான செங்குத்துத் தூரம். இது கப்பல் பயணம் செய்யக்கூடிய நீர்ப்பகுதியின் மிகக் குறைந்த ஆழத்தைக் கண்டறியப் பயன்படுகிறது.\n\nமிதப்புயரம், வளி - இது, சுமையேற்றப்பட்ட நிலையில், நீர்மட்டத்தில் இருந்து கப்பலின் மிக உயரத்திலான புள்ளிக்கான (அலைவாங்கிகள் உள்ளிட்ட) செங்குத்துத் தூரத்தைக் குறிக்கிறது. இது, கப்பல் நீர் வழிகளிக்குக் குறுக்கே அமைந்த பாலங்கள் போன்ற தடைகளுக்குக் கீழால் செல்லுமா என்பதை அறியப் பயன்படுகிறது.\n\nநீளம் - இது கப்பலின் மிகவும் முன்னுக்கு அமைந்துள்ள புள்ளியில் இருந்து பிற்பகுதியில் கடைசிப் புள்ளி வரையான தூரம் ஆகும்.\n\nசுழல்தண்டுக் குதிரைவலு\n\nகோடை நீர்மட்டம்\n\nதொன்\n\nதொன்னளவு\n"}
{"id": "321678", "url": "https://ta.wikipedia.org/wiki?curid=321678", "title": "திருவிழிப்பு", "text": "திருவிழிப்பு\n\nதிருவிழிப்பு (Greek: \"pannychis\", or \"agrypnia\" ), என்பது சமயம் உட்பட பல நோக்கங்களுக்காக உறங்காமல் விழித்திருந்து கடைபிடிக்கும் காலத்தினைக் குறிக்கும். இக்கால அளவு இலத்தீன் மற்றும் ஆங்கில மொழிகளில் ஒரு விழாவின் முந்தைய நாளைக்குறிக்க பயன்படுகின்றது. \n\nSection::::சமய விழாக்களின் திருவிழிப்பு.\nகிறித்தவ பண்டிகைகளின் முந்தைய நாளின் மாலைப்பொழுதிலிருந்து திருவிழிப்பு கடைபிடிக்கப்படுகின்றது. இது யூத வழக்கப்படி ஒரு நாள் என்பது மாலைப்பொழுதில் தொடங்கி மறுநாள் மாலையில் முடிவுறும் என்னும் காலக்கணிப்பு முறையினை அடிப்படையாகக் கொண்டது. இவ்வகை சடங்குகளில் மன்றாட்டுகள், பாடல்கள், திருப்பாடல்கள், திருச்சபைத் தந்தையர்களின் எழுத்துகள் முதலியன வாசிக்கப்படுவதும், மறையுரையும் இருக்கும். அதனோடு அமைதியான தியானமும் கடைபிடிக்கப்படலாம்.\n\nஇவ்வகை திருவிழிப்புகளில் மிகவும் அதிகம் கடைபிடிக்கப்படுவது புனித சனி மற்றும் உயிர்ப்பு ஞாயிறுக்கு இடையே உள்ள இரவில் கடைபிடிக்கப்படும் பாஸ்கா திருவிழிப்பு ஆகும். கிறித்துமசுக்கு முந்தைய நாளிலும் திருவிழிப்பு கடைபிடிக்கப்படுகின்றது.\n\nகிழக்கு மரபுவழி திருச்சபையில் முழு இரவு திருவிழிப்பு என்பது திருவழிபாட்டு ஆண்டில் வரும் மிகவும் குறிக்கத்தக்க விழாக்கள் மற்றும் புனிதர்களின் விழாக்களுக்கும் கடைபிடிக்கப்படுகின்றது.\n\nதிருவிழிப்பு நாள் பொதுவாக ஆங்கிலிக்கம், லூதரனியம் மற்றும் மெதடிசத் திருச்சபைகளில் விடுமுறை நாள் ஆகும்.\n\nSection::::ஒரு இறப்புக்குப்பின்பு.\nயூத சமயத்தில் ஒரு யூதர் இறந்தப்பின்பு அவரின் அடக்கச்சடங்கு துவங்கும் வரை அவரின் உடலோடு திருவிழிப்பில் காத்திருந்து பல மன்றாட்டுகள் செய்வது வழக்கம்.\n\nகிறித்தவத்தில் குறிப்பாக கிழக்கு மரபுவழி திருச்சபை மற்றும் கத்தோலிக்க திருச்சபையின் மரபுப்படி ஒருவர் நோயுற்றிருக்கும் போதோ அல்லது அருவரின் நினைவேந்தல் நாட்களின் போதோ திருவிழிப்பில் இருப்பது வழக்கம். இது இறந்தவருக்காக மன்றாடுவதற்காகவும் அவரின் உடலை தனியே விடாதிருக்கவும் ஆகும்.\n"}
{"id": "321702", "url": "https://ta.wikipedia.org/wiki?curid=321702", "title": "ஜம்புகோளப்பட்டினம்", "text": "ஜம்புகோளப்பட்டினம்\n\nநாவலந்தீவு என்றழைக்கப்படும் ஜம்புல்லைத்தீவிலேயே இப்பட்டினம் அமைந்துள்ளமையால் சம்புத்துறை எனவும் நாவல் என்றால் 'ஜம்பு' என்று சிங்களத்தில் கூறப்படுவதால் ஜம்புகோளப்பட்டினம் என்று தமிழ் நூல்களும், பாளி நூல்களும் அழைத்தன. யாழ்ப்பாண குடாநாட்டின் இன்றைய வலிக்காம பகுதி முன்னர் ஜம்புதீவு என அழைக்கப்பட்டது. ஜம்புதீவு என்றால் நாவலந்தீவு எனலாம். தீவு என்ற பெயருகேற்ப வலிகாமம் முன்பு நாற்புறமும் கடலால் சூழப்பட்டிருந்தது. கிழக்கே உப்பாற்றையும் தொண்டமானற்றயும் பிரித்து காலகதியில் ஓர் நிலமேடு ஒன்று தோன்றியது. இந் நாவலந்தீவிலேயே ஐம்புகோளப்பட்டினம் என்ற துறை உள்ளது.இத் துறைமுகம் யாழ்ப்பாணத்தில் உள்ள திருவடிநிலைக்கு சிறிது தூரத்தில் இருக்கின்றது.இத் துறைமுகம் சிறந்த வாணிப நிலையமாக விளங்கியது .இலங்கையில் கிடைத்த பொருள்கள் மட்டுமன்றிக்,கீழத்தேச மேலைத்தேச வாணிபப்பொருட்களும் இத் துறைக்கு வந்து சேர்ந்து ஒரு பண்டமாற்று வாணிப நிலையமாக விளங்கியது.சாம்பில்துறை வலிகாமத்தில் அமையும் ஊராகும். இதன் பழைய பெயர்களாக சம்புககோவலாம்,ஜம்புகோளம்,சம்புகள்,ஜம்புகோளப்பட்டினம்,ஜம்புத்துறை ஆகும். \nSection::::வரலாறு.\nகி.மு.மூன்றாம் நூற்றாண்டில் அசோகன் புத்த சமயத்தைப் பரப்பும் நோக்குடன் தன் மகள் சங்கமித்தையை வெள்ளரசுக் கிளைகளுடனும் பரிவாரங்களுடனும் இலங்கைக்கு அனுப்பினான். அவர்கள் இந்த சம்புத்துறையில் வந்து இறங்கித் தரைமார்க்கமாக அனுராதபுரம் சென்றனர். அவர்களை தேவநம்பிய தீசன் வரவேற்று வெள்ளரசுக் கிளை ஒன்றை சம்புகோளத்தில் நாட்டினான். அதன் அருகே \"திசமாக விகாரை\" என்ற புத்த பள்ளியை கட்டுவித்தான். இதன் அழிபாடுகள் சம்பில்துறை திருவடிநிலை பகுதிகளில் காணப்படுகின்றது.\nசம்புத்துறை ஜம்புக்கோள எனக் கூறப்படுகின்றது. இது சம்புக்கோளம் என்ற பழைய பெயரின் மாறுபாடு ஆகும். இது மாதகல்லுக்கு அருகில் உள்ளது. இந்த சம்புத்துறையிலிருந்தே தேவநம்பிய தீசனால் அசோக மன்னனிடம் அனுப்பட்ட தூதுவர்கள் மரக்கலம் ஏறிச்சென்றனர்.\nவங்காளத்தில் உள்ள தாம்ரலிப்பதி துறைமுகத்திற்கும் கடல்வாணிபத் தொடர்புகள் இருந்து வந்தது. பௌத்தம் முன்பேயே வடக்கிலுள்ள மாதோட்டம், கிழக்கே உள்ள கோணேஸ்வரப்பகுதி ஆகியவை நாகரிக வளர்ச்சியில் முன்னின்ற துறைமுகங்கள் ஆகும். இக்கருத்துக்களில் இருந்து சில எண்ணங்களை இங்கு சுட்டிக்காட்டிட முடியும். அனைத்துப் பெயர்களும் பொதுக்கூறுகளில் வேறுபாடு கொண்டாலும் சிறப்புக் கூறாக \"சம்பு\"வை கொண்டுள்ளது. பொதுகூறுகளில் துறை, கோவளம் என்பன கடல் சார்ந்த இருப்படித்தை சூட்டிட வல்லன. கி.மு. மூன்றாம் நூற்றாண்டிற்கு முன்னரேயே இப் பெயர் கொண்டதாக இவ்விடம் திகழ்ந்துள்ளது. சிங்கள இலக்கியங்களில் ஜம்புக்கோளம் என குறிப்பிடப்பட்டாலும் தமிழ் பெயரே முதன்மையானது. திரிந்த பின்னரே சிங்களத்தில் இவ்வாறு கூறப்படுகின்றது. ஜம்புகோளப்பட்டினமும் மணிப்பல்லவம் ஒன்று.ஏன் எனில் மணிப்பல்லவம் காரைதீவே ஆகும். எனவே இக் கூற்றும் ஜம்புகோளத்துறை மணிப்பலவாம் எனும் காரைதீவில் அமைந்துள்ள ஒரு துறை ஆகும்.\nமணிப்பல்லவத்தில் இருந்த மணிபீடிக்கை தான் புத்த பீடிக்கை ஆகும். இதனால் மணிபல்லவம் ஒரு பௌத்த தலமாக விளங்கியது. இம் மணிப்பல்லவதில் உள்ள ஜம்புகோளபட்டினம் மூலமே இலங்கைக்கு பௌத்த மதம் கலாசாரம் கொண்டு வரபட்டது.இதனால் மணிபல்லவமும் ஜம்புகோளப்பட்டினமும் ஒரே இடத்தையே குறிக்கின்றது. இலங்கை அரசனான தேவநம்பிசதீசன் அரிட்டன் எனும் பௌத்த தேரரை சக்கரவர்த்தியிடம் அனுப்பி போதிமரத்தை இலங்கைக்கு கொண்டுவரச் செய்த போது அவர் மரக்கலமேறி சென்றது இந்த ஜம்புகோளப்பட்டினத்திலே ஆகும்.மீண்டும் போதி மரத்துடன் திரும்பி வந்து இறங்கியதும் இந்த ஜம்புகோளப்பட்டினத்திலே ஆகும். அனுராதபுரத்தில் நடப்படட போதிமரத்தினின்றும் உண்டான ஒரு போதிமரக்கன்றை ஜம்புக்கோளத்துறைமுகத்தில் வளர்த்ததாகவும் ,தேவநம்பியதீசன் அங்கு பௌத்த பிக்குகளுக்காக ஒருவிகாரையை கட்டினான்.அவ்விகாரை ஜம்புகோளவிகாரை என்று அழைக்கப்பட்டது.இங்கு ஒருசேதியம்(புத்த பாத பீடிக்கை)அமைக்கப்பட்டு இருந்தது.ஜம்புகோளபட்டினத்தில் விகாரை இருந்தது.புனிதமான போதிமரம் நட்டு வளர்க்கப்பட்டது.இவை எல்லாம் அவ்விடம் பௌத்தர்களுக்கு புண்ணிய இடமாக இருந்தது.\n\nஇங்கிருந்த பாத பீடிகையை வணங்குவதற்காக வெளிநாட்டில் இருந்து யாத்திரைகள் வந்தனர்.வெகு துயரத்தில் இருந்து யவன தேசதிலிருந்து யாத்திரைகள் வந்தனர்.மணிமேகலையும்,சாவக நாட்டு அரசனும், நாக நாட்டு மக்கள் பீலிவளை என்பவளும் இந்த சேதியத்தை வணங்கினார்கள்.பிராமணன் திஸ்ஸன் காலத்தில் இலங்கையில் இருந்த பௌத்த பிக்குகள் இந்த நாட்டை விட்டு இந்தியாவிற்கு வந்த போது இந்த ஜம்புகோளப்பட்டினத்துக்கு வந்து கப்பல் ஏறி சென்றார்கள்.\nகி.மு.3ம் நூற்றாண்டில் தேவநம்பிசதீசன் என்னும் அரசனால் கட்டபட்ட பௌத்த விகாரையில் வசித்திருந்த பிக்குகள் தவிர வேறு மக்கள் இங்கு வாசித்திருந்ததாக பௌத்த நூல்கள் கூறவில்லை.இலங்கையின் வடபகுதியான நாகநாடிலே பேர் பௌத்த சேதியம் ஒன்று இருந்தது.அதனை இலங்கையில் இருந்த பௌத்தர்கள் பெரிதும் போற்றி வணங்கினார்கள்.அந்த சேதியம் ஜம்புகோளப்பாடினத்தில் இருந்த சேதியம் ஆகும்.இச்சேதியத்தை பற்றி கதை ஒன்று கூறப்படுகின்றது.மாமனும் மருமகனும் ஆகிய இரு அரசர்கள் ஒரு மணி ஆசனத்திற்கு தம்முள் போர் செய்ய அதனை புத்தர் அறிந்து அவர்கள் முன்தோன்றி இது என்னுடைய ஆசனம் நீங்கள் இதன் பொருட்டு போர் செய்ய வேண்டாம் என போரை நிறுத்தி இவ்வசனத்தின் மீது இருந்து அறிவுரை வழங்கியதாக கூறப்படுகின்றது.இந்தக் கதையில் வரும் மணி ஆசனம் தான் மணிபல்லவத்திலிருந்த புத்த பீடிகை (சேதியம்)ஆகும்.மேலும் மணிபல்லவம் என்ற பெயர் மணிபல்லங்கம் என்பதன் திரிப்பாகும். பல்லங்க என்னும் சொல் பாளி மொழியில் பலகை ,ஆசனம் என்பதாகும் .மணிபல்லங்க என்ற சொல் தமிழில் மணிபல்லவம்ஆகும் இலங்கையில் உள்ள பௌத்தர்கள் பாராயணம் செய்யுள்களில் ரத்னத்திரிய வந்தனா காதா என்பதும் ஒன்று ஆகும்.\n\nஇந்த பாளி நூலின் பொருள் வருமாறு -தங்கையின் மகனும் ,மாமனும் கொடுத்த உத்தமமான மணி ஆசனமானது எந்த இடத்தில் உள்ளதோ அங்கு  பிக்குகளுக்கு தர்மத்தை போதித்த நாகத்தீவை தலை குனிந்து வணங்குகின்றேன் .\n\nஇச் செய்யுள் நாகத்தீவிலே நாக அரசர்களால் புத்த பகவானுக்கு அளிக்கப்படட மணிபல்லங்கதிற்கு வணக்கம் கூறுகின்றது . மணிபல்லங்கம் என்ற பெயரை தமிழ் வழக்குப்படி மணிபல்லவம் என்ற தமிழர்கள் வழங்கினார்கள் என்றும் வேங்கடசாமி அவர்கள் கூறுகின்றார். தொடர்ந்து மணிபல்லங்கம் என்று கூறப்படும் மணிபீடிகை இருந்த இடம் ஜம்புகோளப்பட்டினம் எனப்படும் கரையோரப்பட்டினம். இது மணிபல்லவம் என்றும் தமிழில் அழைக்கப்பட்ட்து.எனவே மணிபல்லங்க என்ற மணிபீடிகை இருந்த இடம் ஜம்புகோளப்பட்டினம் எனப்படும் கரையோரதுறைமுகம் ஆகும்.மணிபல்லன்க என்றால் தமிழில் மணிபல்லவம் என்பது ஆகும்.அதனால் அந்த இடத்தை மணிபல்லவம் என மணிமேகலை நூல் கூறுகின்றது .பாளி நூல்களும் தமிழ் நூல்களும் ஒரே இடத்தையே அழைத்தமை தெரியவருகின்றது .அதனாலேதான் வேங்கடசாமி அவர்கள்  இரண்டும் ஒரே இடம் என்கின்றார் .ஆனால் மணிமேகலையில் கூறப்படும் மணிபீடிகை மணிபல்லவத்தில் இருந்ததே தவிர ஜம்புகோளப்பட்டினம் என்று வேங்கடசாமி கூறும் துறைமுகத்துக்கு அருகில் இருக்கவில்லை என்பதை மணிமேகலையில் வரும் பாடல் வரிகள் மூலம் தெரியவருகின்றது.\nஎன்ற வரிகள் மூலம்  மணிபல்லவத்தின் துறையில் வந்து நின்ற கப்பல் அரசன் கப்பல் என்றும் அறிந்து மணிமேகலை மகிழ்ந்து,அரசனாகிய ஆபுத்திரனை அழைத்துக் கொண்டு மலர் சோலை நிறைந்த தீவகத்தை வலஞ்சென்று மணிபீடிகையை காட்டுகின்றாள் .எனவே மணிபல்லவத்தில் கப்பல்கள் வந்து நிற்கும் துறைமுகம் ஆகும்.மணிபல்லன்க  எனக்றுகூறும் மணி பீடிகை இன்னோர் இடத்திலும் இருந்திருக்கின்றது என்பதை இது எடுத்து காட்டுகிறது . எனவே மணிபீடிகை வேறிடம் .துறைமுகம் வேறிடம் .ஆனால் ஜம்புகோளப்பட்டினம் அக்காலத்தில் பிரசித்தமாக பயன்படுத்தப்பட்டதால் அத்துறையில் இருந்த மணிபல்லவம் என்ற பெயரே இத்துறைக்கு பயன்படுத்த பட்டது என்பதே பொருத்தமானது ஆகும் .எவ்வாறு எனில் கட்டுநாயக்க விமானத்தளம் இன்று கொழும்பு விமானத்தளம் என்றும் ஒரே இடத்தை அழைப்பது போன்றாகும் .இத்தகைய பெயர் வேறுபாடுகள் அக்காலத்திலும் இருந்ததையே இது எடுத்துக் காட்டுகின்றது .பேராசிரியர் வி.சிவசாமி அவர்கள் எழுதிய \"வெறுப்பிட்டியில் புதையல்கள்\" எனும் கட்டுரையில் வெறுப்பிட்டி எனும் இடத்தில பழைய மணிபிடடிகள் காணப்படுகின்றன என்கின்றார். அம மணிபட்டிகள் மக்களால் அளிக்கப்பட்டுள்ளது. இவ் அழிபாடுகளிடையே பழங்கால செங்கட்டிகள்,மதிபாண்ட ஓடுகள் ,கூரை ஓட்டு துண்டுகள் என்பனவும் காணப்படுகின்றன.\n\nஇதை விட இங்கு கிடைத்த பழைய பானை ஓடிலே பழைய பிராமி எழுத்து ஒன்று \"ம8\" இது ஒரு வகையான கல்வெட்டு குறி ஆகும் . அடியில் இருந்து நுனி வரை குறுகி ஓரளவு வடடமாகவோ ,சதுரமாகவோ காடசி அளிக்கும் கல்வெட்டு உள்ளது.இது 1 ஆதி 2 அங்குல உயரம் கொண்டது.அடிப்பகுதி 4 ஆதி 6 அங்குலம் சுட்டளவு கொண்டது.நுனிக்கு கீழ் பகுதி ஓரடி சுட்டளவு கொண்டது.7 படிகள் இங்கு காணப்படுகின்றது. இது இயற்கையாக கடற்கரையில் தோன்றிய கல்லாகவும் இருக்கலாம்.ஒரு சில வேளைகளில் இந்துக் கோவிலின் துப்பி முடி தெரிவது இல்லை.வேரப்ட்டியிலே காணப்படுகின்ற செங்கட்டிகள்,மண்பாண்ட ஓடுகள்,கட்டிடக்கற்கள்,கூரைஓடுகள் போன்றவை யாழ்ப்பாணத்தில் கந்தரோடை, வல்லிபுரம் போன்ற இடங்களில் காணப்படுகின்றது.காரைநகரில் மேற்கு கரையோரமாக வடக்கே எரிமூலை தொடக்கம் தென்முனை வரை சாய்ந்து கொண்டு அமைந்த படிக்கட்டுகள் காணப்படுகின்றன.கி.மு.3 ம் நூற்றாண்டில் இருந்து ஈழம் வடஇந்தியாஓடு கொண்டிருந்த கலாசார வணிகத்தொடர்புகளை பொறுத்தவரை எல்லச்சான்றாதாரங்களும் வேறெந்த துறைமுகத்தையும் விட முக்கியம் கொண்டதாக ஜம்புகோளப்பட்டினம் வளர்ச்சி பெற்று காணப்படுகின்றது.மேலும் ஜம்புகோளப்பட்டினத்துக்கு அருகில் உள்ள பகுதி வாணிப நகரமாக வளர்ச்சி பெற்றது .\n\nதமிழ் பட்டினம் என்பதன் திரிபே 'பட்டின' ஆகும்.ஜம்புகோளப்பட்டினம் இத்தகைய விளக்கத்துக்கு உரியதாகவே காணப்படுகின்றது எனினும் இச் சொல்லில் 'ஜம்புகோளம்' என்பது கோளஎன மருவியது,தமிழ் நாட்டார் ஈழத்தின் மீது மேற்கொண்டிருந்த வர்த்தக நடவ்டிக்கைகளை குறிக்கும் கல்வெட்டுகள் ஈழத்தின் கிழக்கு பகுதியிலும் காணப்படுகின்றது. இவற்றுள் அம்பாறை மாவட்டத்தில் உள்ள குடுவில் என்ற இடத்தில் கிடைத்த கல்வெட்டு முக்கியமாகின்றது. இதுவும் அநுராதபுரம், வவுனியா, ஆகிய பகுதிகளில் காணப்படுகின்ற கல்வெட்டுக்களை ஒத்த காலத்திற்குரியதுதான். குடுவில் கல்வெட்டு \"தீகவாபி பொறன வணிஜன \" பற்றியும் அவர்களின் மனைவியாகிய திஸ்ஸ என்ற பெயரை தாங்கிய தமிழ் பெண்மணி பற்றியும் குறிப்பிடுகின்றது. இத்தீகவாபி ஈழத்தில் ஆரியரின் ஆதிகுடியேற்ற மையங்களில் ஒன்றாகும். பின்னர் துட்டகைமுனு மன்னனுடைய ஆடசியில் அவன் தம்பியாகிய \"சட்டதிஸ\" இப்பகுதியுடன் இணைத்துக் கூறப்படுவதும் அவதானிக்கத்தக்கது. ஈழத்தின் தென்கிழக்கு பகுதியில் ஒரு முக்கிய பகுதியாக இது விளங்கியதால் தான் இவ்விடத்துடன் வணிக நடவடிக்கைகளை வெளிநாட்டவரான தமிழகத்தார் மேற்கொண்டிருந்தனர். இக்கல்வெட்டில் இடம்பெறும் தீகவாபி  \"தீகவாபி பொறன வணிஜன \"  என்ற பதத்துக்கு பரவித்தானா \"தீகவாபி வாசிகளான வணிகர்கள்\" என்ற விளக்கத்தினை கொடுத்தாலும் கூட கிருபாமூன இத்தொடரில் இடம்பெறும் \"பொறான\" என்ற பதத்தினை மையமாக கொண்டு இதற்கு தீகவாபியில் வாழும் பழைய வணிகர் என விளக்கம் கொடுத்துள்ளனர்.\n\nஎவ்வாறாயினும் இப்பகுதியில் வாழ்ந்து வியாபார நடவடிக்கையில் ஈடுபட்ட வணிகர் கூடடத்தினையே சுட்டிக் காட்டுகின்றது. இதே போன்று திருகோணமலை மாவட்டத்தில் உள்ள சேருவில என்ற இடத்தில் உள்ள கல்வெட்டிலும் \"தமேட\" என்ற பதங் காணப்படுகிறது. கி.பி.1284 இல் வெனிஸ் நகரத்து பிரயாணி ஆகிய மார்க்கோபோலோ என்பவன் சீன தீசத்தில் இருந்து மேலை தீசத்திற்கு போகும் மார்க்கத்தில் யாழ்ப்பாண துறை முகத்தில் இறங்கினான்.அக் காலத்தில் இலங்கை முழுவதும் சந்தோமென் என்னும் அரசனின் ஆட்சி இருந்தது,கோலம் எனும் துறைமுகத்திற்கு சீனாவில் இருந்தும் மேலைத்தீச நாடுகளில் இருந்தும் கப்பல்கள் வியாபார நோக்கத்தில் வந்தது முஸ்லீம் பிரயாணிகள் <nowiki>\"கால \" என்றதும் மார்க்கோபோலோ \"'</nowiki>கோவளம் \" என்றதும் ஊர்காவற்துறை காரைதீவில் குறிப்பிடுகின்றது.ஜம்புகோளப்பட்டினம் காரைதீவில் உள்ள பெரிய ஒரு துறைமுகம் ஆகும்.\n\nகி.பி.1292ல் மென்றிக்கோர்வினோ எனும் இடத்தில் உள்ள யோவான் என்னும் கிருஸ்தவ குரு யாழ்ப்பாண கடல் வழியே பிரயாணம் செய்த பொது அக் கடற்கரைகளில் ஆண்டுகள் தோறும் அறுபது மரக்கலன்களுக்கு மேல் மோதுண்டு உடைப்பட்டது.இக் கடல் வழியாக ஏராளமான மரக்கலங்கள் போக்குவரத்து செய்தன.முத்யாலாம் பராக்கிரம பாகுவால் நயினாதீவில் வரைந்து வைக்கப்படட மரக்கலத்தை பற்றியா சாசனமும் இங்கு பொருத்தமுடையது ஆகும்.மார்க்கோபோலோவால் 1284ம் ஆண்டில் கூறப்படட குறிப்பும் 1292 யோவான் மதகுருவாழ் கூறப்படட சில கருத்துக்கள் ஜம்புகோளப்பட்டினத்தின் சிறப்புக்களை எடுத்து கூறுகின்றன..  தமிழ் நாட்டார் ஈழத்தின் மீது மேற்கொண்டிருந்த வர்த்தக நடவ்டிக்கைகளை குறிக்கும் கல்வெட்டுகள் ஈழத்தின் கிழக்கு பகுதியிலும் காணப்படுகின்றது. இவற்றுள் அம்பாறை மாவட்டத்தில் உள்ள குடுவில் என்ற இடத்தில் கிடைத்த கல்வெட்டு முக்கியமாகின்றது. \n"}
{"id": "321707", "url": "https://ta.wikipedia.org/wiki?curid=321707", "title": "பொட்டாசியம் தயோ அசிட்டேட்டு", "text": "பொட்டாசியம் தயோ அசிட்டேட்டு\n\nபொட்டாசியம் தயோ அசிட்டேட்டு \"(Potassium thioacetate)\" என்பது CHKOS என்ற மூலக்கூறு வாய்ப்பாடு கொண்ட கரிம கந்தகச் சேர்மமாகும். வெண்மை நிறத்தில் நீரில் கரையக்கூடிய திண்மமாக உள்ள இச்சேர்மம் தயோ அசிட்டேடு எசுத்தர்களையும் பிற வழிப்பொருட்களையும் தயாரிப்பதற்குரிய வினைப்பொருளாகப் பயன்படுகிறது \n\nSection::::தயாரிப்பும் வினைகளும்.\nஅசிட்டைல் குளோரைடு மற்றும் பொட்டாசியம் ஐதரசன் சல்பைடு ஆகிய சேர்மங்களைச் சேர்த்து வினைபுரியச் செய்வதால் பொட்டாசியம் தயோ அசிட்டேட்டு தயாரிக்க முடியும்.\nதயோ அசிட்டிக் அமிலத்துடன் பொட்டாசியம் ஐதராக்சைடு சேர்த்து நடுநிலையாக்கம் செய்வதாலும் பொட்டாசியம் தயோ அசிட்டேட்டு தயாரிக்க முடியும்.\nபொட்டாசியம் தயோ அசிட்டேட்டு, ஆல்க்கைலேற்றும் முகவர்களுடன் வினைபுரிந்து தயோ அசிட்டேட்டு எசுத்தர்களைக் கொடுக்கிறது என்பது பொதுப் பயன்பாடாகும்.\n"}
{"id": "321709", "url": "https://ta.wikipedia.org/wiki?curid=321709", "title": "டைமெத்தில்டைதயோகார்பமேட்டு", "text": "டைமெத்தில்டைதயோகார்பமேட்டு\n\nடைமெத்தில்டைதயோகார்பமேட்டு \"(Dimethyldithiocarbamate)\" என்பது டைதயோகார்பமேட்டு என வகைப்படுத்தப்பட்ட ஒரு வேதிச் சேர்மம் ஆகும்.இதை இருமெத்தில்யிருதயோகார்பமேட்டு என்றும் அழைக்கிறார்கள். பல பூச்சிக் கொல்லி உப்புகள் சேர்ந்து இச்சேர்மம் உருவாகிறது. துத்தநாக டைமெத்தில்டைதயோகார்பமேட்டு, பெர்ரிக் டைமெத்தில்டைதயோகார்பமேட்டு, சோடியம் டைமெத்தில்டைதயோகார்பமேட்டு மற்றும் பொட்டாசியம் டைமெத்தில்டைதயோகார்பமேட்டு போன்றவை இவ்வுப்புகளாகும். தைராம் எனப்படும் ஆக்சிசனேற்ற வடிவமும் இவ்வகையைச் சேர்ந்த ஒரு சேர்மமாகும்\n"}
{"id": "321712", "url": "https://ta.wikipedia.org/wiki?curid=321712", "title": "சபீனா தெர்சன்", "text": "சபீனா தெர்சன்\n\nசபீனா தெர்சன் (\"Sabeena Therson\") இவர் இலங்கையில் நீர்கொழும்பு என்ற இடத்தில் பிறந்து தற்சமயம் ஐரோப்பாவின் டென்மார்க் நகரில் வாழ்ந்துவரும், இவர் 2016 ஆம் ஆண்டிற்கான ஐரோப்பாவின் பிரபஞ்ச அழகியாகத் தேர்ந்தெடுக்கப்பட்டுள்ளார்.\n"}
{"id": "321714", "url": "https://ta.wikipedia.org/wiki?curid=321714", "title": "கந்தரோடை தொல்லியல் களம்", "text": "கந்தரோடை தொல்லியல் களம்\n\nகந்தரோடை என்று அழைக்கப்படும் ஊர் 2500 ஆண்டுகளுக்கு முற்பட்ட வரலாற்றுத் தன்மை கொண்டுள்ளது. அதாவது கிறிஸ்துவுக்கு முன் 50 ஆண்டுகளுக்கும் மேலான வரலாற்றை உடையது என்று ஆய்வாளர்கள் தெளிவுபடுத்தியுள்ளனர்.\"யாழ்ப்பாண மாவட்டத்தில் உள்ள தொல்லியல் களங்களுல் மிகவும் பழைமை வாய்ந்தது மட்டும் இன்றி மிக பிரசித்தி பெற்றதும் இந்த கந்தரோடை தொல்லியல் களம். (இந்திரபாலா 2006,105) \nஅண்மையில் 3000 ஆண்டுகள் பழமை வாய்ந்த கருங்கல் அம்மி ஒன்று இங்கு கண்டெக்கப்பட்டமையும் குறிப்பிடதக்கது. (வீரகேசரி 25.06.2013)\nஇது ஒரு பெருநகரமாக இருந்தது என்றும் வியாபார முக்கிய நிலையமென்ற வகையில் சர்வதேச நாமத்தை கொண்டிருந்தது (பத்மநாதன் 2011, 3) \nஅதுமட்டுமன்றி, பௌத்த சமயம் இங்கு மலர முன்னர் ஆரிய பண்பாடு நிலவியதாகவும்கூறப்படுகின்றது.ரோமாபுரி,சீனா,சேர,சோழ,பாண்டிய,பல்லவ,சிங்கள அரசு கந்தரோடையுடன் நெருங்கிய தொடர்புகளைக் கொண்டுருந்தமைக்கான சான்றுகளையும் தொல்பொருள் ஆய்வாளர்கள் கண்டறிந்து உள்ளனர். அவை பற்றிய கட்டுரைகள் ஆங்கில,சிங்கள ஆகிய மொழிகளில் வெளிவந்துள்ளன."}
{"id": "321753", "url": "https://ta.wikipedia.org/wiki?curid=321753", "title": "தைப்பொங்கல்", "text": "தைப்பொங்கல்\n\nதைப்பொங்கல் என்பது தமிழர்களால் சிறப்பாகக் கொண்டாடப்படும் ஒரு தனிப்பெரும் விழா. தமிழர் திருநாளாக தமிழர்களால் தமிழ்நாடு, இலங்கை, மலேசியா, சிங்கப்பூர், ஐரோப்பிய நாடுகள், வட அமெரிக்கா, தென் ஆப்பிரிக்கா, மொரிசியசு என தமிழர் வாழும் அனைத்து நாடுகளிலும் கொண்டாடப்படுகிறது. பொங்கல், உழைக்கும் மக்கள் இயற்கைத் தெய்வமாகக் கருதப்படும் சூரியனுக்கும், மற்ற உயிர்களுக்கும் சொல்லும் ஒரு நன்றியறிதலாகக் கொண்டாடப்படுகிறது.\nSection::::தைப்பொங்கல் வரலாறு.\nஆடி மாதத்தில் தேடி விதைத்த பயிர்களின் விளைச்சலை அறுவடை செய்து பயன் அடையும் பருவமே தை மாதம் ஆகும். அந்த அறுவடையில் கிடைத்த நெல்லின் புத்தரிசியைச் சருக்கரை, பால், நெய் சேர்த்துப் புதுப் பானையிலிட்டுப் புத்தடுப்பில் கொதிக்க வைத்துப் பொங்கல் சோறாக்கிக் சூரியனுக்கும் மாட்டுக்கும் படைத்து உண்டு மகிழும் விழாவே பொங்கல் விழாவாகும்.\n\nநீர் வளம் கொண்ட இடங்களில் மூன்று வேளாண்மை நடக்கும். நீர் வளமில்லா இடங்களில் மழை நீர்த் தேக்கத்தால் ஒரு வேளாண்மைதான் விளைக்க முடியும். ஆகவே, மார்கழி (சிலை) அல்லது தை (சுறவை) மாத அறுவடையே நாடெங்கும் நிகழும். அறுவடை முடிந்து பெற்ற புத்தரிசி, கரும்பு, மஞ்சள், பனங்கிழங்கு, நம்முடைய கொடிவழிக் காய்கறிகள் (குறிப்பாக அவரை, புடலை, கத்திரி, வாழை, சர்க்கரை வள்ளிக் கிழங்கு, கருணைக் கிழங்கு போன்றவையே படையலாக வைக்கப்படும். செந்நெற் பச்சரிசியைப் பெரும்பாலும் தவிடு போக்காமல் நீர் சேர்த்துச் சமைத்து பருப்புக் குழம்புடன் உண்பதும் மரபு. பொங்கு என்ற சொல் கொதித்தல், மிகுதல், சமைத்தல், செழித்தல் எனப் பொருள்படும். பொங்குவதால் பொங்கல். பொங்கல் விழாவை தமிழர் என்னும் இனக்குழு தொடர்பான விழா என்று தெளிவாக உணரமுடியும். இந்த விழாவின் நடைமுறையைப் பார்த்தால், மெய்யியற் சமயங்கள் தமிழகத்தில் நிலைகொள்ளுவதற்கு முன்னாலிருந்தே, இனக்குழு வழிபாடுகள் நிலவிய போதே, இந்த விழாக் கொண்டாடுவது தொடங்கியிருக்க முடியும் என்பதையும் புரிந்து கொள்ள இயலும்.\n\nSection::::தமிழர் தேசிய விழா.\nபொங்கல் விழாவை தமிழர் தேசிய விழாவாக பலர் கருதுகின்றனர். பொங்கலை தமிழர்கள் சமயங்களைக் கடந்து கொண்டாடும் வழக்கமும் உள்ளது. கிருத்துவர்கள் தங்கள் தேவாலயங்களில் கரும்புடன் பொங்கல் வைத்து கொண்டாடுகின்றனர். தமிழ் முஸ்லீம்களில் பல குடும்பங்களில் பொங்கலன்று சர்க்கரைப் பொங்கலுடன் 16 வகைக் காய்கறிகளைச் சமைத்துச் சிறப்பு விருந்தாக குடும்பத்தினருடன் உண்பதும், பொங்கல் நாளன்று வீட்டில் அசைவ உணவுகளை தவிற்கும் வழக்கமும் உள்ளது.\n\nSection::::உழவர் திருநாள்.\nபொங்கல் விழா, மக்களால் இயல்பாகக் கொண்டாடப்படுகிறது. உழைக்கும் தமிழ் மக்கள் தாமே கண்டுணர்ந்து, தமது உழைப்பிற்கு உதவிய இயற்கைக்கும், தம்மோடு சேர்ந்து உழைத்த கால்நடைகளுக்கும், தமது நன்றியையும் மகிழ்ச்சியையும் தெரிவிக்கும் விழா. உழவர்கள் மழையின் உதவியால் ஆடி மாதம் முதல் உழைத்துச் சேர்த்த நெல்லை மார்கழியில் வீட்டிற்குக் கொண்டு வந்து தமது உழைப்பின் பயனை நுகரத் தொடங்கும் நாளே தைப்பொங்கல்.\n\nSection::::பொங்க வைக்கும் முறை.\nதைப்பொங்கலுக்குச் சில நாள்களுக்கு முன்னரே தயாராகுதல் தொடங்கும். பொங்கலுக்குத் தேவையான பொருள்களை ஆயத்தப்படுத்திக் கொள்வர். தமிழீழம், தமிழ்நாடு போன்ற இடங்களில் புதுப்பானைகளை பலர் வாங்குவர்.\n\nSection::::நான்கு நாள் திருவிழா.\nபொங்கல் விழா நான்கு நாள் கொண்டாட்டம் ஆகும். \n\nSection::::தைப்பொங்கல்.\nதை மாத முதல் நாள் பொங்கல் கொண்டாடப்படுகிறது.\n\nSection::::மாட்டுப் பொங்கல்.\nஉழவுத் தொழிலுக்கு உறுதுணையாக விளங்கும் ஆவினத்திற்கு நன்றி கூறும் நாளே இந்நாளாகும். பொங்கலிட்ட பிறகு எச்சில் தண்ணீர் தெளித்தல் என்றொரு மரபு மதுரை மாவட்டத்தில் உண்டு. \n'பொங்கலோ பொங்கல் ! மாட்டுப் பொங்கல்!\n\nபட்டி பெருக! பால் பானை பொங்க! நோவும் பிணியும் தெருவோடு போக!' என்று கூறி மாடு பொங்கல் உண்ட எச்சில் தண்ணீரை தொழுவத்தில் தெளிப்பர்.\n\nSection::::காணும் பொங்கல்.\nஇந்நாளில் மக்கள் தங்கள் உற்றார் உறவினரைச் சென்று சந்தித்து தங்கள் அன்பையும் உணவுப் பண்டங்களையும் பகிர்ந்து கொள்வர். இது பொங்கல் கொண்டாட்டங்களில் நான்காம் நாள் இடம்பெறும்.இது பொதுவாக இந்தியாவிலேயே கொண்டாடப்படுகிறது.\n\nSection::::பொங்கலை ஒத்த பிற விழாக்கள்.\nவடமாநிலங்களில் சூரியபகவானுக்கு நன்றி தெரிவிக்கும் நாள் உண்டு. இந்தியாவின் வட மாநிலங்களில் இது மகர சங்கராந்தி எனவும் சங்கராந்தி எனவும் கொண்டாடப்படுகிறது. மகரம் என்றால் சூரியன் என்று பொருள். பகலவன்/பரிதி தனுர் ராசியில் இருந்து மகர ராசியின் நுழைவதன் மூலம் உத்தரயானத்தில் பகலவன்/பரிதி சஞ்சரிக்கும் காலம் துவங்குகிறது. எனவே தான் இதை மகர சங்கராந்தி என அழைக்கின்றனர்.\nமணிப்பூர் மாநிலத்தில் குடியிருக்கும் தமிழ்மக்கள் தங்களின் பாரம்பரிய விழாவான பொங்கல் பண்டிகையைக் காெண்டாடினர்.\n\nSection::::தமிழக அரசுகள் செய்த மாற்றங்கள்.\n2006-2011 வரையிருந்த தமிழக அரசு, தை 1 தமிழாண்டின் முதல் நாளானபடியால், அதுவே தமிழர்களின் தமிழ்ப் புத்தாண்டு என சனவரி 29, 2008 அன்று அறிவித்தது. சூரியன் அன்று மகர ராசியில் நகர்கிறது என்றும் ஒரு மகரராசிப் பிரவேசத்திற்கும் அடுத்த மகர ராசிப் பிரவேசத்திற்கும் உள்ள இடைப்பட்ட காலமே ஒரு திருவள்ளுவர் ஆண்டு என்றும் கூறப்பட்டது. அன்றைய நாள் பொங்கலிட்டு சூரியனுக்கு நன்றி செலுத்துவது வழமையாதலால், அந்நாளை புதுநாள் எனவும் கூறுவர். அதன்படி 2006-2011 வரையிருந்த தமிழக அரசும், அவ்வரசு அறிவித்த புத்தாண்டு தினத்துக்கு ஆதரவு தந்த பிரிவைச் சேர்ந்த மக்களும் தையில் தமிழ்ப் புத்தாண்டைக் கொண்டாடினர்.\n\n2006-2011 வரையிருந்த தமிழக அரசின் இந்த அறிவிப்பு சில பிரிவினரிடையே அதிருப்தியை உருவாக்கியது. தமிழக அரசுக்கு தமிழகப் பாரம்பரிய விடயங்களில் தலையிட அனுமதி உண்டா என்றும் கேள்விகள் எழுப்பப்பட்டன. ஆகத்து 23, 2011ல் தமிழக அரசு மீண்டும் சித்திரை ஒன்றை தமிழ்ப்புத்தாண்டாக அறிவித்தது.. அதற்கு 2006-2011 வரை இருந்த தமிழக அரசைச் சேர்ந்தவர்கள் எதிர்ப்பு தெரிவித்தனர்.\n\nSection::::சங்க இலக்கியங்களில் தைப்பொங்கல்.\n“தைஇத் திங்கள் தண்கயம் படியும்” என்று நற்றிணை\n“தைஇத் திங்கள் தண்ணிய தரினும்” என்று குறுந்தொகை\n“”தைஇத் திங்கள் தண்கயம் போல்” என்று புறநானூறு\n“தைஇத் திங்கள் தண்கயம் போல” என்று ஐங்குறுநூறு\n“தையில் நீராடி தவம் தலைப்படுவாயோ” என்று கலித்தொகை\n"}
{"id": "321767", "url": "https://ta.wikipedia.org/wiki?curid=321767", "title": "சங்கதி", "text": "சங்கதி\n\nகருநாடக இசையில் சங்கதி என்பது, ஒரு வகை இசை அணி. இது, பாடல்களில் பல்லவி, அனுபல்லவி, சரணம் ஆகிய பகுதிகளில் குறிப்பிட்ட சில ஆவர்த்தனங்களை எடுத்துக்கொண்டு இராகத்தின் வடிவத்தையும், பாடலின் சொல் நயத்தையும் விளங்க வைப்பதற்காகத் திரும்பத் திரும்ப வெவ்வேறு விதமாகப் பாடுவதாகும். பாடல்களை உருவாக்கியோரே சங்கதிகளையும் தமது பாடல்களில் அமைப்பது உண்டு. அல்லது பாடகர்கள் தமது கற்பனைக்கேற்ப சங்கதிகளை அமைத்துப் பாடுவர். எடுத்துக்கொண்ட இராகத்தின் பாவத்தை விளக்குவது, பாடலின் உட்கருத்துக்களைத் தெளிவாக விளக்குவது என்னும் இரண்டு காரணங்களுக்காக சங்கதிகள் அமைக்கப்படுகின்றன.\n"}
{"id": "321786", "url": "https://ta.wikipedia.org/wiki?curid=321786", "title": "செரெங்கெட்டி", "text": "செரெங்கெட்டி\n\nசெரெங்கெட்டி (\"Serengeti\") என்பது ஆப்பிரிக்காவின் ஒரு புவியியல் பகுதியாகும். இது வடக்கு தன்சானியா மற்றும் தென்மேற்கு கொன்யாவரை 1 மற்றும் 3 ஆம் பாகை தெற்கு அட்சரேகைகளுக்கு இடையே மற்றும் 34 மற்றும் 36 பாகை கிழக்கு நிலநிரைகோடுகள் இடையே பரவியுள்ளது. இது ஏறத்தாழ 30,000 கிமீ 2 (12,000 சதுர மைல்) பரப்பளவில் பரவியுள்ளது. செரெங்கெட்டி பகுதி கென்ய பகுதியில் மசாய் மாரா என அறியப்படுகிறது.\n\nசெரெங்கெட்டியில், உலகின் மிகப்பெரிய எண்ணிக்கையிலான பாலூட்டிகளின் இடம்பெயர்வு நடக்கின்றது. இது ஆபிரிக்காவின் ஏழு அதிசயங்களில் ஒன்றாகவும் மற்றும் உலகின் பத்து இயற்கை பயண அதிசயங்களில் ஒன்றாகவும் இருந்து, அதைப் பாதுகாக்க உதவுகிறது. செரெங்கெட்டி பகுதி அங்கு உள்ள பெருமளவிலான சிங்கங்களின் எண்ணிக்கைக்க்காக புகழ்பெற்றதாக உள்ளது மற்றும் அவற்றின் இயற்கையான வாழிடச் சூழலில் அவற்றை பார்க்கும் பெருமைமிகு இடங்களில் ஒன்றாக உள்ளது. தான்சானியா செரெங்கெட்டி தேசியப் பூங்கா பிராந்தியம் மற்றும் பல பொழுதுபோக்கு அம்சங்களைக் கொண்டதாக உள்ளது.\n\nதோராயமாக 70 பெரிய பாலூட்டி இனங்கள் மற்றும் 500 பறவை இனங்கள் இங்கு காணப்படுகின்றன. இது ஒரு பன்முகத்தன்மைவாய்ந்த, நிலப்பகுதியாக ஆற்றுப்படுக்கை காடுகள், சதுப்பு நிலங்கள், எச்சக்குன்றுகள், புல்வெளிகள், மரக்காடுகள் உட்பட பல்வேறு வாழ்விடங்களை கொண்டதாக உள்ளது. இந்த வாழ்விடத்தில் புலூ வைல்ட் பீட்ஸ்கள், காட்டெருமைகள், வனப்புமிக்க சிறுமான்கள், வரிக்குதிரைகள் போன்றவை பொதுவாக இப்பகுதியில் காணப்படும் பெரிய பாலூட்டிகளில் சில ஆகும்.\n\nசெராங்கட்டி தேசிய பூங்கா வழியாக அமைக்க உத்தேசிக்கப்பட்டுள்ள சாலை குறித்து சர்ச்சை உண்டகியுள்ளது.\n\nசெரேங்கேட்டி என்ற சொல் மசாய் மொழியான, மா மொழியில் இருந்து தோன்றியது இந்த மொழியில் செரேங்கோட்டி என்றால் \"முடிவற்ற சமவெளி\" என்று பொருளாகும்.\n\nSection::::பெரும் இடப்பெயர்வு.\nஒவ்வோராண்டும் ஏறக்குறைய ஒரே நேரத்தில், செரங்கட்டி சரணாலயத்திலிருந்து மசாய் மாரா என்ற இடத்துக்கு ஆண்டுதோறும் லட்சக்கணக்கான விலங்குகள் இடம் பெயர்கின்றன. ஒவ்வொரு ஆண்டும் குறிப்பிட்ட காலம் செரங்கட்டி பகுதியில் உணவுப் பற்றாக்குறை ஏற்படுவது வாடிக்கை. இதனால் மசாய் மாரா பகுதி நோக்கி உணவுக்காகத் தங்களது பயணத்தை இந்த விலங்குகள் தொடங்கும் இந்த இடப்பெயர்வு தோராயமாக சனவரி முதல் மார்ச் வரை நீடிக்கும். இந்த இடப்பெயர்ச்சி காலத்தில் தோராயமாக 260,000 வரிக்குதிரைகள் 1.7 மில்லியன் வைல்டுபீடஸ் என்னும் கட்டெருமைகள், 470,000 சிறுமான்கள் என இலட்சக்கணக்கான விலங்குகள் இடப்பெயர்வில் ஈடுபட்டு மீண்டும் தம் சொந்த இடங்களுக்கு திரும்புகின்றன .\n\nஇந்த விலங்குகள் மிகக் கடுமையான பாதைகள் வழியாக பயணம் செய்கின்றன. பல ஆபத்தான நீர்நிலைகளைத் தாண்டி செல்லும் விலங்குகளை எதிர்பார்த்து நீர்நிலைகளில் நிறைய முதலைகள் காத்திருக்கும். இவை தமக்கு கிடைத்த விலங்குகளைப் பிடித்துச் சாப்பிடும். இவை மட்டுமல்லாது, சிறுத்தைகள், கழுதைப்புலிகள், சிங்கங்கள் எல்லாம் காத்திருந்து பயணம் செய்யும் விலங்குகளை வேட்டையாடும். விலங்குகளின் இந்த அதிசயப் பயணத்தைப் பார்த்து மகிழ சிறப்பு சுற்றுலாவுக்கு கென்ய அரசாங்கம் ஏற்பாடு செய்து தருகிறது. இதனால் கென்யாவுக்குச் சுற்றுலாத் துறை வருமானம் அதிகரித்திருக்கிறது. இந்த நீண்ட தூரப் பயணத்தில் விலங்குகள் சுமார் 500 கிலோ மீட்டர் தூரம் போகின்றன. உணவு தேடலுக்காக ஒரே நேரத்தில் இவ்வளவு விலங்குகள் செல்வது விலங்குகள் உலகத்தில் அதிசயமாக கருதப்படுகிறது.\n"}
{"id": "321790", "url": "https://ta.wikipedia.org/wiki?curid=321790", "title": "வியட்நாம் தொலைக்காட்சி (1966–75)", "text": "வியட்நாம் தொலைக்காட்சி (1966–75)\n\nவியட்நாம் தொலைக்காட்சி (\"Vietnam Television\", , சுருக்கமாக, THVN), அல்லது சாய்கோன் தொலைக்காட்சி (Saigon Television) (') அல்லது அலைவரிசை 9 (') என்பது தென்வியட்நாமின் இரு தேசிய தொலைக்காட்சி நிலையங்களில் ஒன்றாகும். இது 1966 பிப்ரவரி 7 இல் இருந்து 1975 ஏப்பிரல் 29 இல் சாய்கோனின் வீழ்ச்சி வரை செயல்பட்டது. இது வியட்நாமின் முதல் தொலைக்காட்சி நிலையம் ஆகும். இது வியட்நாமியத் தொலைக்காட்சி(') வாரியத்தால் நடத்தப்பட்டது. இது வானொலி, தொலைக்காட்சித் துறையின் (') பகுதியாகும். இது பரப்புரை அமைச்சகத்தின் கீழ் செயல்பட்டது. வியட்நாம் தொலைக்காட்சி தலைநகர் சாய்கோனில் இருந்து அலைவரிசை 9 இல் 4.5;MHz) இல் செந்தர வெள்ளை-கருப்பில் ஒளிப்புகிறது. மற்றொரு தொலைக்காட்சி நிலையம், ஆங்கிலத்தில் அமெரிக்கப் படைகளுக்காக அமைந்த NWB-TV ஆகும் இது அலைவரிசை 11 இல் இயங்கியது. இரண்டு அலைவரிசைகளும் காற்றூடகத்தில் இயங்கின. \n\n"}
{"id": "321797", "url": "https://ta.wikipedia.org/wiki?curid=321797", "title": "சருக்கை ரங்காச்சாரி", "text": "சருக்கை ரங்காச்சாரி\n\nசருக்கை ரங்காச்சாரி (28 ஏப்பிரல் 1882–24 ஏப்பிரல் 1934) அறுவை மருத்துவர், மற்றும் மகப்பேறு மருத்துவர் ஆவார். பறக்கும் டாக்டர் என மக்கள் இவரை அழைத்தனர்.\n\nSection::::வாழ்க்கை வரலாறு.\nகும்பகோணம் பாபநாசம் அருகில் சருக்கை என்னும் சிற்றுரைச் சேர்ந்த இவரின் தந்தை கிருட்டிணமாச்சாரி ஓர் ஒப்பந்தக்காரர் ஆவார்.\nரங்காச்சாரி கும்பகோணம் டவுன் பள்ளியில் படித்தார்.சென்னை கிறித்தவக் கல்லூரியில்  பட்டப் படிப்புக்குப் பின் 1900 ஆம் ஆண்டில் சென்னை மருத்துவக் கல்லூரியில் சேர்ந்து 1904 இல் மருத்துவர் பட்டம் பெற்றார்.\n\nSection::::பணிகள்.\n1906 இல் மருத்துவர் ரங்காச்சாரி அரசு மருத்துவ மனையில் பணியில் சேர்ந்தார். சென்னை எழும்பூர், ஐதராபாத் மயிலாடுதுறை தஞ்சை நாகப்பட்டினம் கும்பகோணம் பற்காம்புயூர் எனப் பல இடங்களில் பணியாற்றினார். \nசென்னை எழும்பூர் பெண்கள் மற்றும் குழந்தைகள் மருத்துவ மனையில் டிபுட்டி சூப்பரின்டன்ட் பதவியை ஏற்றார் \n1922 இல் அரசுப பணியிலிருந்து விலகினார். பின்னர் சென்னை பூந்தமல்லி நெடுஞ்சாலையில்  கென்சிங்டன் நர்சிங் ஓம் \nஎன்ற தனி மருத்துவமனையைத் தொடங்கி நடத்தி வந்தார்.\n\nஅந்தக் காலத்தில் ரோல்ஸ்ராய் மகிழுந்து வாங்கி வைத்திருந்ததும், வானுர்தி வாங்கிப் பயணம் செய்ததும், இவரைப் பறக்கும் டாக்டர் என மக்கள் அழைத்துக் கொண்டாடியதும் ரங்காச்சாரியின் சிறப்பைக் குறிக்கின்றன.\n"}
{"id": "321799", "url": "https://ta.wikipedia.org/wiki?curid=321799", "title": "ஆஸ்திரேலியப் பச்சை மரத்தவளை", "text": "ஆஸ்திரேலியப் பச்சை மரத்தவளை\n\nஆஸ்திரேலியப் பச்சை மரத்தவளை (Australian green tree frog) என்பது ஆஸ்திரேலியாவிலும், நியூ கினியாவிலும் காணப்படும் ஓர் மரத்தவளை இனம் ஆகும். இவை ஐக்கிய அமெரிக்காவிலும் நியூசிலாந்திலும் குடிபெயர்ந்த இனமாகக் காணப்படுகின்றன. இவற்றின் உடலின் நீளம் 10 செ.மீ ஆகும். மேலும் இவற்றின் வாழ்க்கைக் காலம் 16 வருடங்கள் ஆகும். ஆண் தவளைகளை விட பெண் தவளைகளே அளவில் பெரிதாகக் காணப்படுகின்றன. இது ஆபத்தில் இருக்கும் போதும், அதனை எதாவது ஒன்று தீண்டும் போதும் கத்தும். இவற்றை வீடுகளின் கதவிற்கு அருகிலும், யன்னல் ஓரங்களிலும் காணலாம். அவற்றில் இருந்து கொண்டு, ஒளியை நாடி வரும் பூச்சிகளை இத்தவளைகள் உண்கின்றன.\n"}
{"id": "321802", "url": "https://ta.wikipedia.org/wiki?curid=321802", "title": "கருங்குறுவை (நெல்)", "text": "கருங்குறுவை (நெல்)\n\nகருங்குறுவை (\"Karunguruvai\"); தமிழ்நாட்டின் பாரம்பரிய நெல் இரகங்களில் மாமருந்தாகப் பயன்படும் இது, தமிழ்நாடு, கருநாடகம், மற்றும் கேரள மாநிலங்களில் அதிகம் சாகுபடி செய்யப்படுகிறது.\n\nSection::::மருத்துவ குணம்.\nகருங்குறுவையின் அரிசியில் “குஷ்டம்” எனப்படும் வெண் புள்ளி, மற்றும் விசக்கடியால் ஏற்படும் பக்கவிளைவுகள் போன்றவைகளைப் போக்கும் சக்தி உடையது. மேலும், உடலை வலுவாக்கும் காயகல்பச் சக்தியும் உள்ள, கருங்குறுவையின் அரிசி ஒரு பங்கும், தண்ணீர் மூன்று பங்கும் சேர்த்து மண்பானையில் ஆறு மாதம் வைத்திருந்தால் அது பால்போல் மாறி, ‘அன்னக்காடி’ என்றழைக்கப்படும் அருமருந்தாக உருவாகிறது. இதை உண்டுவந்தால் மிகக் கொடிய வியாதியான வாந்திபேதி (காலரா) மட்டுப்படுவதாக கூறப்படுகிறது.\n\nகருங்குறுவை அரிசியை கொதிக்க வைத்த சோறு, கள்ளிப் பால், மற்றும் தேன் போன்ற கலவையைக் கொண்டு களிம்பு (பசை) (\"lehyam\") செய்யப்படுகிறது, அப்பசைக்கு கொசுக்கள் மூலம் பரவக்கூடிய யானைக்கால் நோயைக் (\"Filariasis\") குணப்படுத்தும் பண்புடையதாக கண்டறியப்பட்டுள்ளது. \n\nபலவிதமான பண்டைய பதிவுகளில் குறிப்பிடப்பட்டுள்ள இந்த நெல் வகை, பெரும்பான்மையான சித்த மற்றும் நாட்டுப்புற மருத்துவத்திற்கு பயன்படுத்தப்படுகிறது. கருங்குறுவை அரிசியை மூலிகைகளுடன் சேர்க்கும்போது, அதன் வீரியம் அதிகரிப்பதுடன் ‘கிரியா’ சக்தியின் ஊக்கியாகவும் செயல்படுகிறது. நோய்வாய்ப்பட்டிருப்பவர்கள் இந்த அரிசிக் கஞ்சியை குடித்துவந்தால் உடலில் நோய் எதிர்ப்புத் திறன் அதிகரித்து உடல் குணமடைவதாக கூறப்படுகிறது.\n\nSection::::காலம்.\nடிசம்பர் 15 - மார்ச்சு 14, மற்றும் சூன் 1 - ஆகத்து 31 வரையான மாதகாலம் சிறந்த சாகுபடி காலமாக உள்ள இந்த நெல் இரகம், 120 - 125 நாட்களில் அறுவடைக்கு வரக்கூடியது. தமிழகத்தில் டிசம்பர் - சனவரியில் தொடங்கும் நவரைப் பருவத்திலும், சூன் - சூலையில் தொடங்கும் குறுவைப் பருவத்திலும் நடவு செய்ய ஏற்றதாக கூறப்படுகிறது.\n\nSection::::அகத்தியர் குணபாடம்.\nமேற்கூறிய பாடலின் பொருளானது, மணக்கத்தை அரிசி, வாலன் அரிசி, கருங்குறுவை அரிசி இம்மூன்றும் புண்ணையும், சிறுநஞ்சுகளையும் நீக்கும்.\n\n\n"}
{"id": "321804", "url": "https://ta.wikipedia.org/wiki?curid=321804", "title": "காட்டுப் பொன்னி (நெல்)", "text": "காட்டுப் பொன்னி (நெல்)\n\nகாட்டுப் பொன்னி பாரம்பரிய நெல் இரகங்களில் ஊடுபயிரிட சிறந்த இராகமான இது, மானாவாரி மற்றும் மேட்டுப் பகுதிகளில் தோப்பாக உள்ள தென்னை, வாழை, சப்போட்டாப் போன்ற சாகுபடி நிலங்களில் ஊடுபயிராகக் காட்டுப் பொன்னியைப் பயிரிடப்படுகிறது. 140 நாள் வயதுடைய இவ்வகை நெல்லும் அரிசியும், சிவப்பு நிறத்தில் உள்ள மோட்டா (தடித்த) இரகமாகும். அதிகச் செலவில்லாமல் எளிய முறையில் சாகுபடி செய்ய ஏற்ற நெல் இராகமான இது, ஒரு மாதம் வரையிலும் தண்ணீர் தேவையின்றி வறட்சியைத் தாங்கி வளரக்கூடியதாகும்.\n\nSection::::சாகுபடி முறை.\nஇடுபொருளான அடியுரம், மேலுரம் மற்றும் பூச்சிக்கொல்லி போன்றவைகள் தேவையற்றதாக உள்ள இவ்வகை நெற்பயிருக்கு, பூச்சி தாக்குதல், மற்றும் களை தொந்தரவு போன்றவை இல்லை என கருதப்படுகிறது. ஏக்கருக்கு சுமார் 20 மூட்டைவரை (75 கிலோ) மகசூல் கிடைக்கக்கூடிய இந்நெல் இரகம், அறுவடைக்குப் பின் இதன் வைக்கோலை நிலத்தில் மூடாக்காகப் பயன்படுத்துவதன் மூலம் மண் வளம் கூடி, நுண்ணுயிரின் வளம் பெருகுவதாகவும், மேலும் மண்புழு எண்ணிக்கை அதிகரித்து மகசூல் பெருக்குவதாகவும் கூறப்படுகிறது.\n\nSection::::நற்குணங்கள்.\nகாட்டுப் பொன்னியின் அரிசியில் நார்ச் சத்து (\"Crude fiber\"), புரதச் சத்து (\"Protein\"), மற்றும் கல்சியம் அதிகம் உள்ளதாகவும் எனவே, இதை உண்பதன் மூலம் பல்வேறு நோய்கள் குணமாகும் எனப்படுகிறது. மேலும் நெற்பயிரின் வைக்கோலைத் கால்நடைகளுக்கு தீவனமாகக் கொடுப்பதன் மூலம் அவற்றின் நோய் எதிர்ப்புச் சக்தி அதிகரிக்கும் என்றும் கருத்துள்ளது.\n\n\n"}
{"id": "321805", "url": "https://ta.wikipedia.org/wiki?curid=321805", "title": "அனுபவ் சின்ஹா", "text": "அனுபவ் சின்ஹா\n\nஅனுபவ் சின்ஹா என்பவர் ஓர் இந்தியத் திரைப்பட இயக்குநர் ஆவார். இவர் சாருக்கான் நடித்த ரா.வன் எனும் திரைப்படத்தையும், துன் பின், துஸ் ஆகிய திரைப்படங்களையும் இயக்கியமை குறிப்பிடத்தக்கதாகும்.\nஇவர் உத்தரப் பிரதேசத்தில் அமைந்துள்ள அலகாபாத் எனும் இடத்தில் பேரேம் கோவிந் சின்ஹா, சுசிலா சின்ஹா ஆகியோருக்குப் பிறந்தார். அத்துடன் இவர் தனது உயர்கல்வியை அலிகர் முஸ்லிம் பல்கலைக்கழகத்தில் இயந்திரத் தொழினுட்பத் துறையில் கற்று அத்துறையில் பட்டமும் பெற்றார். தொலைக்காட்சி தொடர்கள், திரைப்படங்கள் தயாரிப்பதற்காக உருவாக்கப்பட்ட \"பெனாராஸ் மீடியா வேர்க்ஸ்\" நிறுவனத்தின் உரிமையாளர் இவரே ஆவார்.\n"}
{"id": "321807", "url": "https://ta.wikipedia.org/wiki?curid=321807", "title": "குடவாழை (நெல்)", "text": "குடவாழை (நெல்)\n\nகுடவாழை (\"Kudavazhai\") பாரம்பரிய நெல் வகைகளில் முக்கிய இடம்பிடித்துள்ள இந்த நெல் இரகம், இயற்கை சீற்றங்களைத் தாங்கி வளரவும், உவர் நிலத்தைத் தாங்கி வளரவும், கடலோரப் பகுதியில் கடல் நீர் உட்புகும் நிலத்தில் சாகுபடி செய்யவும் ஏற்ற இரகமாகும். தமிழகத்தில் நாகப்பட்டினம், வேதாரண்யம் வட்டத்தில் நூற்றுக்கும் மேற்பட்ட பாரம்பரிய நெல் வகைகள் இருந்துள்ளன. அந்த வகைகளில், இந்தப் பாரம்பரிய நெல் வகைகளைச் சாகுபடி செய்யும் வழக்கம் வேதாரண்யம் உழவர்களிடம் இன்றைக்கும் உள்ளது. \n\nSection::::பெயரிடல் காரணம்.\nகுடவாழை என்றழைக்கப்படும் இந்நெல் இரகம், சிவப்பு நிற நெல்லையும், சிவப்பு நிற அரிசியையும் உடையது. சுமார் 130 நாட்களில் அறுவடை வயதுடைய இந்த நெல் இரகம், மோட்டா (தடித்த) வகையைச் சார்ந்ததாகும். மூப்படைந்த நிலையில் இந்நேல்லின் கதிர்கள் நான்கு திசைகளிலும் குடை விரித்ததுபோல் காணப்படும். அதனாலேயே இதற்குக் ‘குடைவாழை’ என்ற பெயர்பெற்றது. \n\nSection::::கிடை அவசியம்.\nதமிழகத்துக்கு பெருமை சேர்க்கும் இந்த நெல் இரகம், விதைபிற்கு பின் ஒரு முறை மழை பெய்துவிட்டால் போதும், மூன்று நாட்களில் விதை முளைத்து நிலத்தின் மேல் பச்சைப் போர்வை போற்றியது போல் காட்சியளிக்கும். மிக வேகமாகவும், இயற்கைச் சீற்றங்களைத் தாங்கியும் வளரும் தன்மை கொண்ட இந்த இரகத்துக்குக் கோடையில் ஆடு, மாடு கிடை அமைத்து நிலத்தை வளப்படுத்துவது அவசியம். \n\nSection::::பலதரப்பட்ட பலகாரம்.\nஅனைத்துப் பலகாரங்களைச் செய்வதற்கும் ஏற்ற நெல் (அரிசி) இரகமான இது, பழைய சாதம் அல்லது நீராகாரமாக வயலுக்கு எடுத்துச் செல்வார்கள். காலை, மதியத்துக்கு இடையே ஒரே வேளை பகல் உணவாகப் பழைய சாதத்தைச் சாப்பிட்டுவிட்டு, கொஞ்சமும் சோர்வு அடையாமல் வேலை செய்யும் தெம்பை தரக்கூடியது. \n\nSection::::மருத்துவப் பங்கு.\nநீரிழிவு நோய் போன்றவற்றைக் கட்டுப்படுத்தும் திறன் குடவாழை, குடலைச் சுத்தப்படுத்துவதிலும், மலச்சிக்கல் இல்லாமல் உடலை ஆரோக்கியமாக வைத்திருப்பதிலும் முக்கியப் பங்கு வகிக்கிறது.\n\n\n"}
{"id": "321808", "url": "https://ta.wikipedia.org/wiki?curid=321808", "title": "காட்டுயானம் (நெல்)", "text": "காட்டுயானம் (நெல்)\n\nகாட்டுயானம் (\"Kattu Yanam\") கட்டுடை ஓணான் என்று அழைக்கப்பட்டு காலப்போக்கில் வழக்கொழிந்து போய் நம்மாழ்வார்அவர்களது இயற்கை விவசாய விழிப்புணர்வு பிரச்சாரத்தின் போது தலைஞாயிறு அருகே வடுவூர் கிராமத்தைச் சேர்ந்த வீரப்ப. இராமக்கிருஷ்ணன் என்ற ஓய்வு பெற்ற ஆசிரியர் நம்மாழ்வார் அவர்களிடம் தற்போது காட்டுயானம் என்று அழைக்கப்பட்டு,நெடுங்காலமாக பயன்பாட்டில் உள்ள பாரம்பரிய நெல் வகையான இது, மற்றப் பாரம்பரிய நெல் இரகங்களைவிட கூடுதல் மருத்துவக் குணம் கொண்டது. எந்தத் தட்பவெப்ப நிலையிலும் விளையக்கூடிய இந்நெல் இரகம், வறட்சியிலும், வெள்ளத்திலும் மகசூல் கொடுக்கக்கூடியதாகும். ஏழு அடி உயரம் வரை வளரும் காட்டுயானம், யானையையும் மறைக்கக்கூடிய அளவிற்கு வளர்கிறது. (\"அதனாலேயே இந்த நெற்பயிர்க்கு “காட்டுயானம்” எனப் பெயர் பெற்றுள்ளது\")\n\nSection::::மருத்துவக் குணம்.\nஏனையப் பாரம்பரிய நெல் வகைகளில், காட்டுயானம் கூடுதல் மருத்துவக் குணம் கொண்டது. இதன் அரிசியை மண் பானையில் சமைத்து, தேவையான அளவு தண்ணீரை ஊற்றிவைத்து மறுநாள் காலையில் சாதம், நீராகாரத்தைத் தொடர்ந்து ஒரு மண்டலத்துக்கு (48 நாட்கள் ) சாப்பிட்டு வந்தால், எவ்வகை நோய்க்கும், மற்றும் நீரிழிவு நோய்க்கும் நல்ல பலன் அளிக்கக்கூடியது.\n\nஇந்தக் காட்டுயானம் பச்சரிசிக் கஞ்சியுடன் (\"Rice Porridge\"), கறிவேம்பு இலையை கொத்தாகப் போட்டு மூடிவைத்து மறுநாள் காலை உணவுக்கு முன் தொடர்ந்து சாப்பிட்டுவந்தால் புற்றுநோயால் பாதிக்கப்பட்டப் புண் ஆருவதாக கூறப்படுகிறது. மேலும் காட்டுயானத்தின் மூலம் புற்றுநோயைக் குணப்படுத்தும் தன்மை உள்ளது தொடர்பாக, ஆராய்ச்சிகள் மேற்கொள்ளப்பட்டு வருகின்றன.\n\n\n"}
{"id": "321810", "url": "https://ta.wikipedia.org/wiki?curid=321810", "title": "தூயமல்லி (நெல்)", "text": "தூயமல்லி (நெல்)\n\nதூயமல்லி (\"Thuyamalli\") பாரம்பரிய நெல் வகைகளில் வித்தியாசமானதாக கருதப்படும் இந்நெல் இரகம், வெள்ளை கலந்த மஞ்சள் நிறமாகவும், தூய்மையாகவும் காணபடுகின்றது. பாரம்பரிய நெல் வகைகளில் முதன்மை இடத்தைப் பிடித்துள்ள இந்த தூயமல்லி நெல்லின் அரிசி, வெள்ளை நிறம் கொண்ட மிக சன்ன இரகமாக உள்ளது. தமிழ்நாட்டை ஆண்ட குறுநில மன்னர்கள் தூயமல்லி அரிசியை (சோறு) மிகவும் விரும்பி சாப்பிட்டதுடன், இந்த நெல் இரகத்தைப் பயிர் செய்ய உழவர்களுக்கு ஊக்கமளித்துள்ளனர்.\n\nSection::::பயன்பாடு.\nதூயமல்லி எனப்படும் இந்நெல் இரகம், மக்களின் பலதரப்பட்ட எதிர்பார்ப்புகளையும் ஈடேற்றும் தன்மை கொண்டது. இந்த நெல்லின் அரிசி மட்டுமல்லாது தவிடும், சத்து மிகுந்து காணப்படுகிறது. அதிக நோய் எதிர்ப்பு சக்தி கொண்ட இது, பலகார வகைகளுக்கும் பழைய சாதத்துக்கும் ஏற்ற இரகம் உகந்ததாகவும், மற்றும் இதன் நீராகாரம் இளநீர் போன்று சுவையைத் தரக்கூடியதாகவும் கருதப்படுகிறது.\n\n\n\n"}
{"id": "321816", "url": "https://ta.wikipedia.org/wiki?curid=321816", "title": "தாகின்-வெசுட் வினை", "text": "தாகின்-வெசுட் வினை\n\nதாகின்-வெசுட் வினை \"( Dakin–West reaction)\" என்பது ஓர் அமில நீரிலியையும் காரத்தையும், குறிப்பாக பிரிடின்பிரிடினைப் பயன்படுத்தி ஓர் அமினோ அமிலத்தை ஒரு கீட்டோ அமைடாக மாற்றக்கூடிய வேதி வினையைக் குறிக்கிறது\nஎன்றி திரிசுதேல் தாகின் (1880–1952) , இராண்டோல்பு வெசுட் (1890–1949) ஆகியோர் கண்டறிந்த காரணத்தால் வினைக்கு இப்பெயர் சூட்டப்பட்டது. கீட்டோ அமைடு விளைபொருளானது எப்போதும் நடுநிலைக் கலவையாகவே இருக்கும். எனினும், இவ்வினையின் சமச்சீரில்லா வேற்றுநிலையை 2016 இல் சிகீரினரும் அவருடன் பணியாளர்களும் கண்டறிந்து கூறினர்\n\nகரைப்பானாகவும், காரமாகவும் பிரிடின் செயல்படுவதால் மீள்கொதிப்பு நிபந்தனைகள் அவசியமாகின்றன . இருந்தாலும், 4-டைமெத்திலமினோபிரிடின் வினையூக்கியைச் சேர்த்தால் அறை வெப்பநிலையிலேயே வினை நிகழ்கிறது.\n\nசில அமிலங்களுடன் சேர்க்கும் பொழுது, வினையானது α-அமினோ தொகுதி இல்லாமலும் நிகழ்கிறது.\nதாகின் வினையிலிருந்து தாகின்–வெசுட் வினை வேறுபட்டது என்பதைக் கவனத்தில் கொள்ள வேண்டும்.\n\nSection::::வினை வழிமுறை.\nஅமிலம் 1 கலப்பு நீரிலியாக 3 அசைலேற்றமும், தூண்டுதலும் வினைவழிமுறையைத் தொடங்குகின்றன. ஆக்சாசொலோன் அல்லது அசுலாக்டோன் 4 உருவாக்கத்திற்காக அமைடு மின்னணு மிகு பொருளாக செயல்படுகிறது. அசுலாக்டோனின் புரோட்டான் நீக்கமும் அசைலேற்றமும் முக்கியமான கார்பன்–கார்பன் பிணைப்புக்கு வழியமைக்கின்றன. அடுத்தடுத்த வளையத் திறப்பும் கார்பாக்சில் நீக்கமும் இறுதியாக கீட்டோ அமைடு விளைபொருலைக் கொடுக்கின்றன\n\nSection::::கீட்டோன் தொகுப்பு பொதுமுறை.\nதாகின் –வெசுட் வினையின் மாறுபட்ட நவீன வினைகள் பல ஈனோலாகும் கார்பாக்சிலிக் அமிலங்களை அனுமதிக்கின்றன. அமினோ அமிலங்களை மட்டும் இவை அனுமதிக்கவில்லை. உதாரணமாக, β-அரைல் கார்பாக்சிலிக் அமிலங்கள் அவ்வமிலத்தின் அசிட்டிக் நீரிலி கரைசலுடன் என் –மெத்திலிமிடசோல் வினையூக்கியுடன் சேர்த்து சூடுபடுத்தும் பொழுது β-அரைல் கீட்டோன்களாக மாற்றப்படுகின்றன. கலத்தில் வலிமையன அசிட்டைலேற்ரும் முகவராக செயல்படக்கூடிய அசிட்டைலிமிடசோலியம் உற்பத்தியின் ஒரு பகுதியாக இவ்வினை நிகழ்கிறது\n. \n"}
{"id": "321818", "url": "https://ta.wikipedia.org/wiki?curid=321818", "title": "பாசுபீனைட்டு", "text": "பாசுபீனைட்டு\n\nபாசுபீனைட்டுகள் \"(Phosphinites)\" என்பவை P(OR)R என்ற பொது வாய்ப்பாடைக் கொண்டுள்ள கரிமப்பாசுபரசு சேர்மங்களாகும். ஒருபடித்தான வினையூக்கம் மற்றும் ஒருங்கிணைவு வேதியியலில் இவை ஈந்தணைவிகளாகப் பயன்படுத்தப்படுகின்றன .\n\nSection::::தயாரிப்பு.\nகரிமப்பாசுபரசு குளோரைடுகளை ஆல்ககால் பகுப்பு வினைக்கு உட்படுத்துவதன் மூலமாக பாசுபீனைட்டுகள் தயாரிக்கப்படுகின்றன. உதாரணமாக, குளோரோடைபீனைல்பாசுபீனுடன் மெத்தனாலும் ஒரு காரமும் சேர்த்து வினைப்படுத்தினால் மெத்தில் டைபீனைல்பாசுபோனைட்டு உருவாகிறது.\n\nபாசுபீனசு அமிலத்தினுடைய (R2POH) எசுத்தர்களாக இவை இருந்தாலும் பாசுபீனைட்டுகள் இடைநிலை விளைபொருட்களாகத் தோன்றுவதில்லை.\n\nSection::::வினைகள்.\nபாசுபீனைட்டுகள் ஆக்சிசனேற்றம் அடைந்து பாசுபினேட்டுகளாக மாறுகின்றன.\n\n2 P(OR)R + O → 2 OP(OR)R\n\nபாசுபீனைட்டுகள் ஈந்தணைவிகள் ஆகும். உலோக பாசுபீன் அணைவுச் சேர்மங்களை இவை கொடுக்கின்றன. பாசுபீன் ஈந்தனைவிகளைக் காட்டிலும் இவை வலிமையான pi ஏற்பிகளாகும் .\n"}
{"id": "321822", "url": "https://ta.wikipedia.org/wiki?curid=321822", "title": "பாசுபோனைட்டு", "text": "பாசுபோனைட்டு\n\nபாசுபோனைட்டுகள் \"(Phosphonites)\" என்பவை P(OR)R. என்ற வாய்ப்பாடு கொண்ட கரிமப்பாசுபரசு வகை சேர்மங்களாகும். சில பூச்சிக்கொல்லிகளில் காணப்படும் இச்சேர்மம் ஈந்தணைவிகளாகப் பயன்படுத்தப்படுகின்றன . \n\nSection::::தயாரிப்பு.\nபாசுபோனசு அமிலத்தினுடைய வழிப்பொருட்களாக இவையிருந்தாலும் அத்தகைய முன்னோடிச் சேர்மங்களிலிருந்து இவை தயாரிக்கப்படுவதில்லை. மாறாக கரிமபாசுபினசு குளோரைடுகளை ஆல்ககால் பகுப்பு வினைக்கு உட்படுத்தினால் பாசுபோனைட்டு கிடைக்கிறது. உதாரணமாக, டைகுளோரோபீனைல்பாசுபீன் உடன் மெத்தனால் மற்றும் ஒரு காரம் சேர்த்து சூடாக்கினால் டைமெத்தில் பீனைல்பாசுபோனைட்டு உருவாகிறது.\n\nSection::::வினைகள்.\nபாசுபோனைட்டுகள் ஆக்சிசனேற்றமடைந்து பாசுபோனேட்டுகள் உருவாகின்றன.\n\nஒருபடித்தான் வினையூக்கிகளில் பாசுபோனைட்டுகள் ஈந்தனைவிகளாகப் பயன்படுகின்றன \n"}
{"id": "321826", "url": "https://ta.wikipedia.org/wiki?curid=321826", "title": "செட்டிநாடு வீடு", "text": "செட்டிநாடு வீடு\n\nசெட்டுநாடு வீடுகள் என்பவை தமிழ்நாட்டில் சிவகங்கை மாவட்டத்தில் காரைக்குடியைச் சுற்றியும் மற்றும் புதுக்கோட்டை மாவட்டத்தில் சில பகுதிகள் என 96 கிராமங்களை உள்ளடக்கிய பகுதியே செட்டிநாடு என்றழைக்கப்படும் பகுதியாகும். இப்பகுதியில் உள்ள பாரம்பரியமான வீடுகளை செட்டிநாட்டு வீடு என்று குறிப்பர். இந்த செட்டிநாட்டு வீடுகளின் கட்டிடக் கலை உலகப் புகழ்பெற்றவை. .ஆயிரம் சன்னல்கள் வைத்த வீடுகள் கூட இங்கு உண்டு. நகரத்தார் தங்கள் வீட்டு விழாக்களை வீட்டிலேயே நடத்துவதை வழக்கமாகக் கொண்டவர்கள். அதனால் இவர்களின் வீடே பெரிய மண்டபம்போல் இருக்கும். இந்தக் கட்டிடக் கலை குறித்து பல்வேறு நாடுகளைச் சேர்ந்த கட்டிடக் கலைஞர்கள் ஆய்வுசெய்துள்ளனர்.\n\nSection::::வீடுகளின் அமைப்பு.\nஇந்த வீடுகள் வசீகரிக்கும் வண்ணங்களான பச்சை, மஞ்சள், சிவப்பு போன்ற வண்ணங்களைக் கூடுதலாகப் பயன்படுத்தி வண்ணம் தீட்டியிருப்பார்கள். வீடுகளில் குறைந்தது முப்பது அறைகள் வரை இருக்கும். கானாடுகாத்தான் அரண்மனை போன்ற சில வீடுகளில் அதைவிட கூடுதலாக அறைகள் இருக்கும். இந்த செட்டிநாட்டு வீடுகள் ஒரு ஏக்கர் இரண்டு ஏக்கர் பரப்பளவு கொண்ட இடத்தில் கட்டப்பட்டுள்ளன. வீட்டுக்கு முன்புற வாசல் ஒரு தெருவிலும் பின்புற வாசல் இன்னொரு தெருவிலும் இருக்குமாறு மிகப்பிரம்மாண்டமாக கட்டப்பட்டுள்ளன. வீடுகளின் தரைப்பகுதி தெருவைவிட ஐந்து அடி உயரம்வரை கொண்டதாக கட்டப்பட்டுள்ளன. இந்த வீடுகளின் நடுவே பெரிய வானவெளி முற்ற அமைப்பு உள்ளது. வீட்டுக்குள் காற்றையும் வெளிச்சத்தையும் இந்த வானவெளி கொண்டு வருகிறது. வீட்டின் முன்வாசலும் பின்வாசலும் வீட்டில் உள்ள மற்ற அறைகளும் இந்த வானவெளியில் வந்து சேர்வதாக இருக்கும். பின்வாசலில் இருந்து பார்த்தால் முன்வாசலில் யார் இருக்கிறார்கள் என்பதைக் காண முடியும் வகையில். இரு வாசல்களும் நேர்க் கோட்டில் உள்ளன. வீடு முழுதும் பல தூண்கள் உள்ளன இந்தத் தூண்கள் பர்மா தேக்கைக் கொண்டு அமைக்கப்பட்டு உள்ளன. இந்த நீளமான தேக்குமரங்களை நாட்டுக்கோட்டை செட்டியார்கள் பர்மாவில் இருந்தகாலத்தில் சங்கிலியால் கப்பல்களில் கட்டி கடலில் மிதக்கவிட்டு நாகப்பட்டிணம் துறைமுகம் வழியாக கொண்டு வந்த‍தாக கூறுகின்றனர். வீட்டின் முன்புறம் அனைவரையும் வரவேற்கும் வகையில் கலையம்சத்துடன் அமைந்திருக்கும். வீட்டின் நுழைவு வாசலின் இருபுறமும் விசாலானமான திண்ணை இருக்கும். அதில் கம்பீரமான மரத் தூண்கள் இருக்கும். முன் வாசல் கதவும் நிலையும் நுட்பமான மர வேலைப்பாடுகள் கொண்டவையாக இருக்கும். இந்த நிலை ஒரு பண்பாட்டு அடையாளமாகவே மாறியுள்ளது. தெய்வச் சிலைகளை நிலையின் மேல்புறத்தில் செதுக்கியிருப்பார்கள். வீட்டின் முகப்பு பட்டாலை (திண்ணை) என அழைக்கப்படுகின்றது. பட்டாலையைத் தாண்டினால் வருவது வளவு (முற்றம்) ஆகும். வீட்டில் தேக்குமரத்தால் ஆன பெரிய பெரிய கதவுகள், மர பீரோக்கள், ஊஞ்சல் என மரவேலைப்பாடு நிறைந்த பொருள்கள் கொண்டதாக உள்ளது. ஆங்காங்கு உள்ள நிலைகளில், இராமாயண, மகாபாரதக் காட்சிகளை வரிசையாகச் செதுக்கி உள்ளனர். தற்காலத்தில் சில வீடுகளை சற்று மாற்றியமைத்து நட்சத்திர விடுதிகளாக பயன்படுத்துகின்றனர்.\nகுடும்பத்தினர் பாகப்பிரிவினைப் பிரச்சினைகள உறவினர்களைக் கொண்டு பேசி தீர்த்துக் கொள்ளப்படுகின்றன. பத்திர அலுவலகங்களுக்குச் சென்று பத்திரம் பதிவது இல்லை. அவர்களுக்குள் உள்பத்திரம்ங்களை எழுதி வைத்துக் கொள்ளப்படுகின்றன. அதன்படி, ஒரு வீட்டின் தரைத்தளத்தில் உள்ள ஒரு அறை ஒருவருக்கும். அதற்கு நேராக மேலே மாடியில் உள்ள அறையை வேருவர் என உடன்பிறந்தோர் பிரித்துக்கொள்கின்றனர். அறைகள், சமையல் அறைகளில் மட்டும்தான் இந்தப் பிரிவினை. நடுமுற்றம் எல்லோருக்கும் பொதுவானதாக இருக்கும்.\n\nSection::::திரைப்படங்களில்.\nகானாடுகாத்தானில் உள்ள சர் எம்.ஏ.எம். இராமசாமி அவர்களுடைய இல்லத்தை, அப்பகுதி மக்கள் அரண்மனை என்று அழைக்கின்றார்கள். இந்த வீட்டில் கண்டுகொண்டேன் கண்டுகொண்டேன், ஜீன்ஸ் ஆகிய திரைப்படங்கள் எடுக்கப்பட்டுள்ளன. சின்ன ஜமீன், ராஜகுமாரன், அரண்மனைக்கிளி, சாமி, சிங்கம், பெரியார், தவமாய் தவமிருந்து, வேங்கை, திருப்பதி, திருப்பாச்சி ஆகிய படங்களில் செட்டிநாட்டு வீடுகளில் காட்சிகளை அமைத்து இருக்கின்றார்கள். பிரிவோம் சந்திப்போம் திரைப்படத்தின் பெரும்பகுதி கொத்தமங்கலத்தில் உள்ள ஒரு செட்டிநாட்டு வீட்டில்தான் படமாக்கப்பட்டது.\n"}
{"id": "321827", "url": "https://ta.wikipedia.org/wiki?curid=321827", "title": "பாசுபைட்டு எசுத்தர்", "text": "பாசுபைட்டு எசுத்தர்\n\nபாசுபைட்டு எசுத்தர் \"(phosphite ester)\" என்பது P(OR) என்ற பொது கட்டமைப்பை உடைய கரிமப் பாசுபரசு சேர்மமாகும். பாசுபரசு அமிலத்தின் (HPO,) எசுத்தர்களாக இவை கருதப்படுவதால் கரிமப் பாசுபைட்டுகள் என்ற பெயராலும் அழைக்கப்படுகின்றன. மும்மெத்தில் பாசுபைட்டு அல்லது டிரைமெத்தில் பாசுபைட்டு P(OCH3)3. என்ற சேர்மம் இவ்வகையின் மிக எளிய ஒரு சேர்மமாகும்.\n\nSection::::தொகுப்புமுறை.\nபாசுபரசு முக்குளோரைடு அல்லது பாசுபரசு முப்புரோமைடை ஆல்ககால் ஒன்றுடன் சேர்த்து வினைப்படுத்துவதால் பாசுபைட்டு எசுத்தர்களைத் தயாரிக்க முடியும். அணுக்கரு கவர்பொருள் அல்லாத பொருத்தமான மூவிணைய அமீன் போன்ற ஒரு கார வினையூக்கியின் முன்னிலையில் வினை நிகழவேண்டும். இவ்வினையூக்கி HCl அல்லது HBr சேர்மத்தை ஒரு உடன் விளைபொருளாக வெளியேற்றுகிறது.\n\nSection::::கட்டமைப்பும் பிணைப்பும்.\nபாசுபரசின் மீது தனி இணை எலக்ட்ரான்கள் இருப்பதால், முக்கோணப் பட்டைக்கூம்பு மூலக்கூற்று வடிவத்தை பாசுபைட்டு எசுத்தர்கள் ஏற்கின்றன. இந்த காரணத்தால் இவை C3v சீரொழுங்கை வெளிப்படுத்துகின்றன.\n\nSection::::வினைகள்.\nபெர்கோவ் வினையில் வினைல் பாசுபோனேட்டுகள் உற்பத்தியிலும், மைக்கேலிசு-அர்புசோவ் வினையில் பாசுபோனேட்டுகள் உற்பத்தியிலும் பாசுபைட்டு எசுத்தர்கள் பயன்படுத்தப்படுகின்றன. இதைத்தவிர குறிப்பாக இவை ஒடுக்கும் முகவராகவும் செயல்படுகின்றன. உதாரணமாக, தன்னாக்சிசனேற்ற வினையின் முதலாவது திட்டத்தில் மூவெத்தில் பாசுபைட்டு சில ஐதரோபெராக்சைடுகளை ஆல்ககால்களாக குறைக்கின்றன. இச்செயல்முறையில் பாசுபைட்டானது பாசுப்பேட்டு எசுத்தராக மாற்றப்படுகிறது.\nமேலும் இவ்வினை வகை வெந்தெர் டாக்சால் ஒட்டுமொத்த தொகுப்பு வினையிலும் பயன்படுத்தப்படுகிறது.\n\nSection::::ஒருங்கிணைவு வேதியியல்.\nபாசுபைட்டு எசுத்தர்கள் இலூயிக் காரம் என்பதால் இவை பல்வேறு உலோக அயனிகளுடன் வினைபுரிந்து அணைவுச் சேர்மங்களை உருவாக்குகின்றன. ஒருங்கிணைவின்போது இவற்றின் முக்கோணப் பட்டைக்கூம்பு மூலக்கூற்று வடிவமானது, ஈனிக்கூம்பு கோணத்தை வெளிப்படுத்துகிறது. இதனாலேயே இவை ஈந்தணைவி என அழைக்கப்படுகின்றன. இருப்பினும், கட்டமைப்புடன் தொடர்புடைய பாசுபீன் ஈந்தணைவி குடும்பத்தில் இவை அதிகமுக்கியத்துவம் பெறவில்லை.\n"}
{"id": "321830", "url": "https://ta.wikipedia.org/wiki?curid=321830", "title": "சைக்ளோயெக்சனோன் ஆக்சைம்", "text": "சைக்ளோயெக்சனோன் ஆக்சைம்\n\nசைக்ளோயெக்சனோன் ஆக்சைம் \"(Cyclohexanone oxime)\" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்சைம் என்ற வேதி வினைக்குழுவை இச்சேர்மம் பெற்றிருக்கும். இந்த நிறமற்ற திண்மம் பரவலாகப் பயன்படுத்தப்படும் நைலான் 6 எனப்படும் பலபடி தயாரிப்பில் ஒரு முக்கியமான இடைநிலையாக இருக்கிறது. \n\nSection::::தயாரிப்பு.\nசைக்ளோயெக்சனோனும், ஐதராக்சிலமைனும் குறுக்க வினையில் ஈடுபட்டு சைக்ளோயெக்சனோன் ஆக்சைம் உருவாகிறது :. \n\nசைக்ளோயெக்சேன் நைட்ரோசில் குளோரைடுடன் வினைபுரியும் தனியுறுப்பு வினையினால் தொழில்முறையில் சைக்ளோயெக்சனோன் ஆக்சைம் தயாரிக்கப்படுகிறது. சைக்ளோயெக்சேன், சைக்ளோயெக்சனோனை விடவும் விலை மலிவானது என்பதால் தொழிமுறை உற்பத்தி அனுகூலமானதாகக் கருதப்படுகிறது. \n\nSection::::வினைகள்.\nபெக்மான் மறுசீராக்கல் வினை சைக்ளோயெக்சனோன் ஆக்சைம் சேர்மத்தின் வணிக முக்கியத்துவம் மிக்க பிரபலமான வினையாகக் கருதப்படுகிறது. இவ்வினையில் ε- காப்ரோலாக்டம் உருவாகிறது.\n\nஇவ்வினையில் கந்தக அமிலம் வினையூக்கியாகச் செயல்படுகிறது. தொழில்முறையாக உற்பத்தி செய்யப்படும் வினைகளில் திண்ம அமிலங்களை வினையூக்கிகளாகப் பயன்படுத்துகின்றன . சைக்ளோயெக்சனோன் ஆக்சைம் போன்ற ஆக்சைம்கள் சோடிய இரசக்கலவையால் ஒடுக்கப்பட்டு சைக்ளோயெக்சைலமின் சேர்மத்தைத் தருகின்றன. இதனுடன் அசிட்டிக் அமிலம் சேர்த்து நீராற்பகுப்பு செய்தால் சைக்ளோயெக்சனோன் மீண்டும் திரும்பக் கிடைக்கிறது. \n"}
{"id": "321835", "url": "https://ta.wikipedia.org/wiki?curid=321835", "title": "மகிபை பாவிசைக்கோ", "text": "மகிபை பாவிசைக்கோ\n\nமகிபை பாவிசைக்கோ ( இயற்பெயர் பீர் முகமது, 1942 திசம்பர் 15 - 2016 திசம்பர் 14) என்பவர் ஒரு தமிழ் எழுத்தாளர், தனித் தமிழ் இயக்க முன்னோடி, பத்திரிக்கையாளர் ஆவார்.\nSection::::வாழ்க்கை.\nமகிபை பாவிசைக்கோ தமிழ்நாட்டின், சிவகங்கை மாவட்டத்தின், ம‌கிபாலன்ப‌ட்டியில் 1942 ஆம் ஆண்டு டிசம்பர் 15 ஆம் நாள் பிறந்தார். இஸ்லாமிய குடும்பத்தில் பிறந்த இவரது இயற்பெயர் பீர் முகமது. 12 வயதில் தமிழில் புலமை பெற்று பாட்டு இயற்றுமளவுக்கு தமிழில் புலமை பெற்றார், தன‌து நண்பர்களின் யோசனையின்பேரில் தன்பெயரை தனித்தமிழில் தான் பிறந்த மகிபாலன் பட்டியைச் பெயரையும் சேர்த்து மகிபை பாவிசைக்கோ என மாற்றிக் கொண்டார். மகிபாலன்பட்டியில் தொடக்கக் கல்வியை முடித்த இவர், திருப்பத்தூர் நாகப்பா மருதப்பா உயர்நிலைப் பள்ளியில் பள்ளிப்படிப்பை முடித்தார். சென்னை நக்கீரர் கழக திருவள்ளுவர் தமிழ்க் கல்லூரியில் புலவர் பட்டப்படிப்பில் தேர்ச்சி பெற்றார்.\nSection::::பத்திரிக்கைப் பணிகள்.\nதுவக்கத்தில் திராவிட இயக்க கருத்துகளால் ஈர்க்கப்பட்ட இவர், பின்னாளில் தமிழ்த்தேசியத்தந்தை பெருஞ்சித்திரனாரின் தனித்தமிழ் சிந்தனையில் ஈடுபாடு கொண்டார். அதிகாரத்துக்கு எதிரான புரட்சிகர கருத்துகளை எழுதிய இவர், பெருஞ்சித்திரனாரின் ‘தென்மொழி' ஏட்டின் முகவராக பணியாற்றினார். அக்காலத்தில் தமிழின உணர்வில் மேலோங்கினார். முஸ்லிம் முரசு, செம்பரிதி, ஒருமைத் தூதன், வஞ்சி மாலை உள்ளிட்ட பத்திரிகைகளில் பொறுப்பாசிரியராகவும் இருந்தார். சிறுவயதிலேயே கவிதைகளை எழுதத் தொடங்கிய‌ பாவிசைக்கோ, சிறுகதை, திரைக்கதை, புதினம், நாடகம், கட்டுரை, திறனாய்வு என பல்துறைகளிலும் தன்பங்களிப்பை வழங்கியுள்ளார்.\n\nSection::::பொதுவாழ்வு.\nகல்லூரி காலத்தில் இந்தித் திணிப்பு எதிர்ப்புப் போராட்டம் உள்ளிட்ட பல்வேறு போராட்டங்களில் பங்கேற்று சிறை சென்றுள்ளார். தனித்தமிழ் இயக்கச் செயல்பாடுகளினால் 1960களில் பெங்களூருவில் குடியேறினார். அங்கு தமிழ் மொழி பாதுகாப்பு போராட்டங்களையும், தமிழர்நலப் போராட்டங்களையும் முன்னின்று நடத்தியுள்ளார். தமிழ்த்தேசிய அரசியலில் தீவிர ஈடுபாடு கொண்டவர்.\n\nபெரியார், பெருஞ்சித்திரனார், பாரதிதாசன் உள்ளிட்ட தமிழக ஆளுமைகள் மட்டுமில்லாமல் பெருஞ்சித்திரனார் வழி விடுதலைப் புலிகள் அமைப்பின் தலைவர்கள் பிரபாகரன், ஆண்டன் பாலசிங்கம், சு. ப. தமிழ்ச்செல்வன் உள்ளிட்டோருடன் நெருக்கமான நட்பைக் கொண்டிருந்தார். நடிகர் ராஜ்குமாரை சந்தனக் கடத்தல் வீரப்பன் கடத்தியபோது அவரை மீட்க பெரிதும் உதவினார்.\nதன்மான தமிழர் பேரவை, தனித் தமிழ் சேனை உள்ளிட்ட‌ கர்நாடக தமிழ் அமைப்புகளின் நிறுவனத் தலைவராகவும் இயங்கினார்.\n"}
{"id": "321836", "url": "https://ta.wikipedia.org/wiki?curid=321836", "title": "தஞ்சாவூர் தஞ்சபுரீஸ்வரர் கோயில்", "text": "தஞ்சாவூர் தஞ்சபுரீஸ்வரர் கோயில்\n\nதஞ்சாவூர் தஞ்சபுரீஸ்வரர் கோயில் தஞ்சாவூர்-கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் தஞ்சபுரீஸ்வரர் கோயில் அமைந்துள்ளது.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::இறைவன், இறைவி.\nஇங்குள்ள இறைவன் தஞ்சபுரீஸ்வரர், இறைவி ஆனந்தவல்லி\n\nSection::::கோயில் அமைப்பு.\nமூன்று நிலை ராஜகோபுரத்தைக் கடந்து உள்ளே செல்லும்போது உள்ளே செல்லும்போது கோயிலின் வலப்புறத்தில் வள்ளி தெய்வானையுடன் கூடிய முருகன் சன்னதியும், இடப்புறத்தில் ஐயப்பன் சன்னதியும் உள்ளன.திருச்சுற்றில் ஏழு லிங்க பானங்கள், தட்சிணாமூர்த்தி, கஜலட்சுமி, சரஸ்வதி ஆகியோர் உள்ளனர். அடுத்து பஞ்ச முக ஆஞ்சநேயர் சன்னதி அம்மன் சன்னதி, வாகனங்கள், நவக்கிரக சன்னதி ஆகியவை உள்ளன.\nகோயிலின் முன் மண்டபத்தில் கொடி மரம், பலிபீடம், நந்தி ஆகியவை உள்ளன. அடுத்துள்ள மண்டபத்தைக் கடந்து செல்லும்போது கருவறைக்கு முன்பாக இரு துவாரபாலகர்கள் உள்ளனர். கருவறைக்கு முன்பாக ஒரு நந்தி உள்ளது. கருவறைக்கு முன்பாக வலப்புறம் விநாயகரும், இடப்புறம் முருகனும் உள்ளனர். கருவறையில் தஞ்சபுரீஸ்வரர் உள்ளார்.\nமூலவர் கருவறையின் முன்பாக வலப்புறம் அம்மன் சன்னதி உள்ளது. அம்மன் சன்னதி அருகே பள்ளியறை உள்ளது. அம்மன் சன்னதிக்கு நேர் எதிராக திருச்சுற்றில் நந்தியும், பலிபீடமும் உள்ளன. அம்மன் சன்னதிக்கு முன்பாக இரு புறமும் துவாரபாலகிகள் உள்ளனர்.\nமூலவர் தேவகோட்டத்தில் துர்க்கையம்மன், பிரம்மா, தட்சிணாமூர்த்தி, நடராஜர் ஆகியோர் உள்ளனர். அருகே சண்டிகேஸ்வரர் சன்னதி உள்ளது.\nஇந்த கோயில் அரண்மனை தேவஸ்தானத்தைச் சார்ந்தது.\n\nSection::::குடமுழுக்கு.\n11.9.2000இல் குடமுழுக்கு நடைபெற்றதற்கான கல்வெட்டு கோயிலில் உள்ளது.\n\n"}
{"id": "321837", "url": "https://ta.wikipedia.org/wiki?curid=321837", "title": "அமைடு ஒடுக்கம்", "text": "அமைடு ஒடுக்கம்\n\nஅமைடு ஒடுக்கம் \"(Amide reduction)\" என்பது ஓர் அமைடை அமீன் அல்லது ஓர் ஆல்டிகைடு வேதி வினைக்குழுவாகக் குறைக்கும் கரிம வேதியியல் வினையாகும்\n\nSection::::வினையூக்க ஐதரசனேற்றம்.\nஅமைடுகளை அமீன்களாக ஒடுக்கம் செய்ய வினையூக்க ஐதரசனேற்ற வினை பயன்படுத்தப்படுகிறது. பெரும்பாலும் உயர் ஐதரசனேற்ற அழுத்தமும்,வினை வெப்பமும் இருந்தால் இவ்வினை மிகுபயன் அளிப்பதாக இருக்கும். அதாவது வளிமண்டல அழுத்தம் 197 அளவும் வெப்பநிலை 200 பாகை செல்சியசு வெப்பநிலைக்கு மிகுதியாகவும் இருக்க வேண்டும். தாமிர குரோமைட்டு, இரீனியம் மூவாக்சைடு, இரீனியம்(VII) ஆக்சைடு போன்ற தெரிவு செய்யப்பட்ட வினையூக்கிக்ள் வினையில் பயன்படுத்தப்படுகின்றன.\n\nSection::::வினையூக்கி அல்லாத அமீன் பாதை.\nஇலித்தியம் அலுமினியம் ஐதரைடு அல்லது டெட்ரா ஐதரோ பியுரானும் மெத்தனாலும் கலந்த கலப்புக் கரைப்பான்களில் உள்ள இலித்தியம் போரோ ஐதரைடு போன்ற உலோக ஐதரைடுகள் வினையைப் பாதிக்கும் ஒடுக்கும் முகவர்களாகச் செயல்படுகின்றன\n\n"}
{"id": "321838", "url": "https://ta.wikipedia.org/wiki?curid=321838", "title": "தஞ்சாவூர் வீரநரசிம்மப் பெருமாள் கோயில்", "text": "தஞ்சாவூர் வீரநரசிம்மப் பெருமாள் கோயில்\n\nதஞ்சாவூர் வீரநரசிம்மப் பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.இக்கோயிலை மேல நரசிங்கப்பெருமாள் என்றும் அழைப்பர்.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::அமைவிடம்.\nதஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.\n\nSection::::அமைப்பு.\n கோயிலுக்கான வளைவைக் கடந்து உள்ளே செல்லும்போது நுழைவாயில் உள்ளது. நுழைவாயிலை அடுத்து பலிபீடம், கொடி மரம் உள்ளன. அடுத்து கருடாழ்வார் சன்னதி உள்ளது. முன் மண்டபத்திற்கு அடுத்து கருவறை உள்ளது. கருவறையில் வீரநரசிம்மப்பெருமாள் உள்ளார். மூலவர் சன்னதியின் இடப்புறம் ரங்கநாதர், வரதராஜர், விஷ்வக்சேனர், பெரிய நம்பிகள், ஆளவந்தார், ராமானுஜர், மணவாள முனிகள் ஆகியோர் உள்ளனர்.\nதிருச்சுற்றில் தஞ்சைநாயகி சன்னதியும், ஆண்டாள் சன்னதியும், திருமங்கையாழ்வார் சன்னதியும் உள்ளன.\nஇந்த கோயில் அரண்மனை தேவஸ்தானத்தைச் சார்ந்தது.\n\nSection::::நவநீத சேவை.\nநவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.\n\nSection::::குடமுழுக்கு.\n27.1.2002இல் குடமுழுக்கு நடைபெற்றதற்கான கல்வெட்டு கோயிலில் உள்ளது.\n"}
{"id": "321842", "url": "https://ta.wikipedia.org/wiki?curid=321842", "title": "தஞ்சாவூர் மணிகுன்றப்பெருமாள் கோயில்", "text": "தஞ்சாவூர் மணிகுன்றப்பெருமாள் கோயில்\n\nதஞ்சாவூர் மணிகுன்றப்பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::அமைவிடம்.\nதஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.\n\nSection::::அமைப்பு.\nநுழைவாயிலைக் கடந்து உள்ளே செல்லும்போது பலிபீடம், கொடி மரம் உள்ளன. அடுத்து கருடாழ்வார் சன்னதி உள்ளது. முன் மண்டபத்தில் வலப்புறம் கருடாழ்வாரும், இடப்புறம் ஆஞ்சநேயரும் உள்ளனர். அடுத்து கருவறை உள்ளது. கருவறையில் மணிகுன்றப்பெருமாள் உள்ளார். மூலவர் சன்னதியின் இடப்புறம் விருத்தசேனம், உடையார், நம்மாழ்வார் ஆகியோர் உள்ளனர்.மூலவர் சன்னதிக்கு வலப்புறம் வெளியில் அம்புஜவல்லித்தாயார் சன்னதி உள்ளது.\n\nSection::::நவநீத சேவை.\nநவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.\n\nSection::::குடமுழுக்கு.\n16.3.2000இல் குடமுழுக்கு நடைபெற்றதற்கான கல்வெட்டு கோயிலில் உள்ளது.\n"}
{"id": "321844", "url": "https://ta.wikipedia.org/wiki?curid=321844", "title": "தஞ்சாவூர் நீலமேகப் பெருமாள் கோயில்", "text": "தஞ்சாவூர் நீலமேகப் பெருமாள் கோயில்\n\nதஞ்சாவூர் நீலமேகப் பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.\n\nSection::::தேவஸ்தான கோயில்.\nதஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். \n\nSection::::அமைவிடம்.\nதஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.\n\nSection::::அமைப்பு.\nகோயிலுக்கான நுழைவாயில் சிறிய ராஜகோபுரத்தைக் கொண்டு அமைந்துள்ளது. நுழைவாயிலை அடுத்து பலிபீடம், கொடி மரம் உள்ளன. அடுத்து கருடன் சன்னதி உள்ளது. \nமுன் மண்டபத்திற்கு அடுத்து கருவறை உள்ளது. கருவறையில் நீலமேகப்பெருமாள் உள்ளார். மூலவர் சன்னதியின் இடப்புறம் வராகப்பெருமாள், லட்சுமி நரசிம்மர், ஆண்டாள், விஷ்வக்சேனர் ஆகியோர் உள்ளனர். மூலவர் சன்னதியின் வலப்புறம் தாயார் சன்னதி உள்ளது.\nதிருச்சுற்றில் வலப்புறம் லட்சுமி ஹயக்ரீவர் சன்னதியும், இடப்புறம் ஆழ்வார், ஆச்சார்யார்கள் சன்னதியும் உள்ளன. இச்சன்னதியில் ஆழ்வார்கள், தேசிகன், ராமானுஜர் சன்னதிகள் தனித்தனியாக அமைந்துள்ளன.\n\nSection::::நவநீத சேவை.\nநவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.\n\nSection::::குடமுழுக்கு.\n27.11.1960 மற்றும் 1.11.2009இல் குடமுழுக்கு நடைபெற்றதற்கான கல்வெட்டுகள் கோயிலில் உள்ளன.\n"}
{"id": "321846", "url": "https://ta.wikipedia.org/wiki?curid=321846", "title": "தஞ்சாவூர் ஆட்டுமந்தை அஞ்சல்காரத்தெரு முருகன் கோயில்", "text": "தஞ்சாவூர் ஆட்டுமந்தை அஞ்சல்காரத்தெரு முருகன் கோயில்\n\nதஞ்சாவூர் ஆட்டுமந்தை அஞ்சல்காரத்தெரு முருகன் கோயில் தஞ்சாவூர் நகரில் ஆட்டுமந்தை அஞ்சல்காரத் தெருவில் அமைந்துள்ளது.\n\nSection::::மூலவர்.\nஇங்குள்ள மூலவர் முருகன் நின்ற நிலையில் உள்ளார்.\n\nSection::::கோயில் அமைப்பு.\nநுழைவாயிலைக் கடந்து உள்ளே செல்லும்போது கோயிலின் முன் மண்டபத்தில் வடப்புறம் ஐயப்பன் சன்னதியும், இடப்புறம் விஷ்ணுதுர்க்கை சன்னதியும் உள்ளன. மூலவர் சன்னதிக்கு எதிரில் மயில் உள்ளது. கருவறைக்கு வெளியே வலப்புறம் இடும்பனும், இடப்புறம் கணபதியும் உள்ளனர்.\n\nSection::::திருச்சுற்று.\nதிருச்சுற்றில் நவக்கிரக சன்னதி, பிரகதீஸ்வரர் சன்னதி, பெரிய நாயகி சன்னதி ஆகிய சன்னதிகள் உள்ளன. பிரகதீஸ்வரர் சன்னதிக்கு முன்பாக, பெரிய நாயகி சன்னதிக்கு முன்பாகவும் நந்தியும், பலிபீடமும் உள்ளன. நவக்கிரக சன்னதிக்கு சற்று முன்பாக சண்டிகேஸ்வரரும், கால பைரவரும் உள்ளனர். கருவறை கோஷ்டத்தில் பிரம்ம ஆஞ்சநேயர், பிரம்மா, தட்சிணாமூர்த்தி ஆகியோர் உள்ளனர்.\n\nSection::::தஞ்சாவூர் அறுபடை வீடு.\nதஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர்.\n"}
{"id": "321848", "url": "https://ta.wikipedia.org/wiki?curid=321848", "title": "மைசூர் மல்லி (நெல்)", "text": "மைசூர் மல்லி (நெல்)\n\nமைசூர் மல்லி கருநாடக மாநிலத்தின் பாரம்பரிய நெல் இரகமாக உள்ள இது, தமிழகத்திலும் பரவலாக சாகுபடி செய்யப்பட்டு வருகிறது. மிகவும் பிரசித்தி பெற்ற இந்நெல் வகை, மன்னர்களுக்கு உணவளிப்பதற்காகவே உற்பத்தி செய்யப்பட்ட ஒன்றாக கூறப்படுகிறது. தமிழக காவிரிக் கழிமுகப் பகுதியில் இருமடங்கு மகசூல் கொடுக்கும் மைசூர் மல்லி, நூறு ஆண்டுகளுக்கு மேலாக சேலம், மற்றும் தருமபுரி மாவட்டங்களில் விவசாயிகள் தொடர்ச்சியாக உற்பத்தி செய்துவருகின்றனர்.\n\nSection::::மருத்துவ குணம்.\nமைசூர் மல்லி மிகுந்த மருத்துவ குணம் கொண்டதாகவும், சத்து மிகுந்ததாகவும் கருதப்படுகிறது. சாதம் வடித்த கஞ்சி, நோய் எதிர்ப்பு சக்தி கொண்டதாக இருப்பதால், இந்த கஞ்சியை யாரும் வீணாக்குவதில்லை. இதனுடைய பழைய சாதமான நீராகாரம் சுவையும் சத்தும் மிகுந்ததாக இருக்கிறது.\n\nSection::::மழலையர்க்கு ஏற்றது.\nகுழந்தைகளுக்கு உணவளிக்க ஏற்றதான இந்நெல் இரகம், குழந்தைகளுக்கு எளிதில் சீரணம் ஆவது இந்த இரகத்தின் சிறப்பு. நோய் எதிர்ப்பு சக்தியுடன் இருப்பதால், குழந்தைகள் ஆரோக்கியமாகவும் சுறுசுறுப்பாகவும் இருக்க உதவுவதாக கூறப்படுகிறது. மேலும் குழந்தைகளுக்கு உணவளிக்கவே பெரும்பாலான நகரவாசிகள் மைசூர் மல்லி அரிசியை விரும்பி வாங்குகிறார்கள்.\n\nமன்னர்கள் மிகவும் விரும்பி சாப்பிட்ட நெல் இரகமாக இருந்தபோதும், சாதாரண குடிமகனும் இந்த இரகத்தை சாப்பிடும் வகையில் தமிழக உழவர்கள் உற்பத்தி செய்து வழங்கி வருவது குறிப்பிடத்தக்கது.\n\n\n"}
{"id": "321849", "url": "https://ta.wikipedia.org/wiki?curid=321849", "title": "வில் யாழ்", "text": "வில் யாழ்\n\nவில் யாழ் என்பது வில் வடிவில் அமைந்த யாழ் ஆகும். இது ஏழு, ஒரே அளவான, வில் போன்று வளைக்கப்பட்ட மரக் கொம்புகளையும், மர நார்களை நாணாகவும் கொண்டு அமைக்கப்பட்டிருக்கும். மரக் கொம்பாக குமிழ மரமும் (\"Gmelina asiatica\"), மர நாராக மரள் மருள் (\"Sansevieria roxburghiana\") மரத்தின் நாரும் பயன்படுத்தப்பட்டன.\n\nபெரும்பாணாற்றுப்படையில் வில் யாழ் பற்றிய குறிப்பு:\n... இன்றீம் பாலை முனையிற் குமிழின்\nபுழல்கோட்டுத் தொடுத்த மரல்புரி நரம்பின்\nவில்யாழ் இசைக்கும் விரலெறி குறிஞ்சிப் ...\n"}
{"id": "321851", "url": "https://ta.wikipedia.org/wiki?curid=321851", "title": "பியூட்டிபுல் சூப்", "text": "பியூட்டிபுல் சூப்\n\nபியூட்டிபுல் சூப் (Beautiful soup) என்ற மென்பொருள், நாம் விரும்பும் அழகிய வடிவில், மீயுரைக் குறியிடு மொழி, எக்ஸ்எம்எல் வடிவக் கோப்புகளை, வடித்து எடுக்கப்பயன்படுகிறது. எனவே, இதனை, அழகுவடிச் சாறு எனலாம். இம்மென்பொருள் எம்.ஐ.டீ. உரிமத்துடன் உள்ளது. எம்.ஐ.டீ. என்பது மாசாச்சூசெட்சு தொழில்நுட்பக் கழகம் என்பதைக் குறிக்கிறது. பைத்தானின் நூலகக்கூறகங்களில்(Library modules) ஒன்றான, 'பியூட்டிபுல் சூப்' (Beautiful Soup - அழகுவடிச் சாறு!), இணையப்பக்கக் கோப்புகளில் (HTML, XML) இருந்து, தரவுகளைத் தேவைக்கேற்றவாறு பிரித்தெடுக்கப் பயன்படுகிறது. பைத்தானின் இரு பெரும் பதிப்புகளுக்கும்(பைத்தான்2.0~, 3.0~) இது செயற்படும் வகையில் அமைந்துள்ளது.\n\nSection::::செயற்படும் முறை.\nஉங்களின் சொற்பிரிப்பியுடன் (parser), இக்கூறகநிரல் இணைந்து, இணையப்பக்கத் தரவுகளினுள், தேவைக்கேற்றபடி உட்செல்லவோ(navigating), தேடவோ, மாற்றவோ இயலும். இந்த அழகுவடிச் சாறின் திறனால், நிரலர்களின் நாட்கணக்கான அல்லது மணிகணக்கான, நிரல் எழுதும் நேரம் வெகுவாகக் குறைகிறது.\n\nகீழேகூறப்படுகின்ற விளக்கவுரைகள், அழகுவடிச்சாறின் (Beautiful Soup4) நான்காம் பதிப்புக்குரியதாகும். அதிலும் முக்கியமான உட்கூறுகள் மட்டுமே விளக்கப்படுகின்றன. பொதுவாக இந்த உட்கூறுகளை, செயற்கூறுகள் (functions) என்கிறோம். ஒவ்வொரு செயற்கூறும், வெவ்வேறு விதமாக செயற்படும் இயல்புடையவை ஆகும். அவ்வேறுபாடுகளை அறிந்தால், நமது தரவுப் பிரித்தெடுக்கும் நோக்கம் எளிதாகும். இந்நோக்கத்தில் ஏதேனும் இடர்வரின், அதற்குரிய தீர்வுகளும் விளக்கப்படுகின்றன. \nபைத்தானின் இருவகைப் பதிப்புகளிலும் (பைத்தான் 2.7, பைத்தான் 3.2), இச்செயற்கூறுகள், எந்த வேறுபாடும் இல்லாமல், ஒரே விதமாகவே செயற்படும் சிறப்பியல்பைப் பெற்றிருக்கின்றன.\n\nSection::::நிரலாக்க அமைவு.\nஇந்த எடுத்துக்காட்டு நிரலாக்கம், ஒரு தமிழ்விக்கியின் பகுப்பில் உள்ள கட்டுரைத்தலைப்புகளை, இணையத்தரவு வடித்தல் (web scrape) எடுத்துதவப்பயன்படுகிறது.\n\nSection::::மொழிபெயர்ப்பு வழிகாட்டல்கள்.\nஇதன் முந்தையப் பதிப்பான 'அழகுவடிச் சாறு 3', இனி இற்றையாகாது(updation). எனவே, இனி bs4 பதிப்பைப் பயன்படுத்தவும். bs3 எதிர் bs4 வேறுபாடுகளை, இப்பக்கத்தில் அறிந்து கொள்ளலாம்.\n\nபின்வரும் மொழிகளில், இந்த ஆவணத்தின் மொழிபெயர்ப்புகளைக் காணலாம்.\n\nSection::::உதவி பெறல்.\nஇதன் பயன்பாட்டில் ஏதேனும் ஐயங்கள் தோன்றினாலோ, இடர்கள் இருந்தாலோ, இந்த கூகுள் குழுமத்தில் தெரிவித்து உதவிகளைப் பெறலாம். உங்களது இடர் சொற்பிரிப்பியுடன் இருந்தால், இடர் ஏற்படும் செயற்கூற்றின், கண்டறிதலின் விளைவைத் தவறாமல் குறிப்பிடவும்.\n\n\n"}
{"id": "321853", "url": "https://ta.wikipedia.org/wiki?curid=321853", "title": "சு. நரேந்திரன்", "text": "சு. நரேந்திரன்\n\nசு. நரேந்திரன் தஞ்சாவூரைச் சேர்ந்த மருத்துவர் ஆவார்.\n\nSection::::தமிழ்ப்பணி.\nஅரசு மருத்துவக்கல்லூரியில் பணியாற்றி பணி நிறைவு பெற்ற இவர் பல ஆண்டுகளாக அறிவியல்தமிழுக்கு அரும் பணியாற்றிவருகிறார். மிகச்சிறந்த தமிழறிஞராகவும், மொழிபெயர்ப்பாளராகவும் உள்ளார்.\n\nSection::::அறிவியல் தமிழ்.\nதமிழில் அறிவியலை மக்களுக்குக் கொண்டு செல்லும் நோக்கில் அறிவியல் கட்டுரைகளையும், நூல்களையும் எழுதியுள்ளார்.\n\nSection::::விருதுகள்.\nசிறந்த நூல் விருது (தமிழக அரசு, 1986), அறிவியல் பரப்புதல் விருது (மத்திய அரசு), இயற்றமிழுக்காக கலைமாமணி விருது (தமிழ்நாடு அரசு, 2010) உள்ளிட்ட 37க்கும் மேற்பட்ட விருதுகளை இவருக்கு பல்கலைக்கழகங்களும், சேவை அமைப்புகளும் வழங்கியுள்ளன. \nSection::::நூல்கள்.\nகீழ்க்கண்ட நூல்கள் உள்ளிட்ட 30க்கும் மேற்பட்ட நூல்களை இவர் எழுதியுள்ளார்.\n"}
{"id": "321855", "url": "https://ta.wikipedia.org/wiki?curid=321855", "title": "வத்தல் மலை", "text": "வத்தல் மலை\n\nவத்தல் மலை என்பது தமிழ்நாட்டின் தருமபுரி மாவட்டத்தில் உள்ள ஒரு மலையாகும். கடல் மட்டத்திலிருந்து சுமார் 3000 அடி உயரத்தில் உள்ள இம்மலை தர்மபுரி நகரில் இருந்து 25 கிலோ மீட்டர் தொலைவில் இருக்கிறது. இம்மலையில் சின்னாங்காடு, பால்சிலம்பு, பெரியூர், ஒன்றிக்காடு, கொட்லாங்காடு, மண்ணாங்குழி, குழியனூர்-பெரியூர், நாயக்கனூர் உள்ளிட்ட கிராமங்களில் 5000 ஆயிரத்துக்கு மேற்பட்ட பழங்குடி மக்கள் வசிக்கின்றனர். பல ஆண்டுகளாக இந்த மலைக்குச் செல்ல சாலைவசதி இல்லாத நிலை நீடித்துவந்த நிலையில். 2013 ஆம் ஆண்டு பூமரத்தூர் அடிவாரத்தில் இருந்து ஏழு கிலோமீட்டர் தொலைவுக்கு 15 கொண்டை ஊசி வளைவுகளுடன் மலைப்பாதை அமைக்கப்பட்டது.\n\nஇம்மக்களின் முதன்மைத் தொழில் வேளாண்மை மற்றும் கால்நடை வளர்ப்பு ஆகும். இம்மலை விவசாயிகள் பாரம்பரியமாக தினை, கேழ்வரகு, சாமை, போன்ற சிறுதானியங்களையும், கடுகு, அவரை போன்ற பயிர்களையும் சாகுபடி செய்துவருகின்றனர். வத்தல் மலையில் ஆண்டின் பெரும்பகுதி நாட்களில் குளிர்ந்த காலநிலை நிலவுவதால், காபி சாகுபடிக்கு ஏற்றதாக உள்ளதால் இம்மலை மக்களை மாவட்ட நிர்வாகம் காபி சாகுபடியில் ஈடுபட அறிவுறுத்தியது. இதன்படி 2011 ஆம் ஆண்டு மலைவாழ் மக்கள் பொருளாதார மேம்பாட்டு திட்டத்தின் கீழ் ரூ 15 இலட்சம் ஒதுக்கீடு செய்து, அத்திட்டத்தின்படி விவசாயிகளின் 100 ஏக்கர் பரப்பளவுள்ள நிலத்தில் காபி செடி நடவு செய்யப்பட்டது. இந்தப் பரப்பளவு வளர்ந்து 2018 ஆண்டு காலகட்டத்தில் 250 ஏக்கர் பரப்பளவில் காபி பயிரிடப்படுகிறது. இந்த காபி பயிரில் ஊடுபயிராக ஆரஞ்சு, மிளகு, சில்வர் ஓக் போன்றவற்றையும் நட்டு வளர்த்து வருகின்றனர்.\n"}
{"id": "321856", "url": "https://ta.wikipedia.org/wiki?curid=321856", "title": "உறையூர் சுருட்டு", "text": "உறையூர் சுருட்டு\n\nஉறையூர் சுருட்டு திருச்சி மாவட்டம் திருச்சி அருகேயுள்ள உறையூர் சுருட்டு தயாரிப்பிற்கு புகழ் பெற்ற இடமாகும்.\n\nSection::::செய்முறை.\nநெல்லைப்போல புகையிலையை நடவு செய்தபின் தொடர்ந்து கவனித்துவரவேண்டும். அறுவடையின்போது ஒன்றோடொன்று இணையாமல் பார்த்துக்கொள்ளவேண்டும். அறுவடை செய்தபின் புகையிலையை காயவைப்பர். மூன்று நாள் கழித்து அதனைப் பார்க்கும்போது நிறம் மாறியிருக்கும். பின்னர் இவை கிடங்கில் பாதுகாக்கப்படும். அத்துடன் தேவையான அளவு பனை வெல்லத்தைக் கலந்து சுருட்டு தயாரிக்கப்படுகிறது. நான்கு மாதங்களுக்கு அதனுடைய தன்மை மாறாமல் இருக்க மூன்று நாளுக்கொரு முறை இடம் மாற்றி வைக்கப்படுகிறது. சிறியது முதல் மூன்றரை அங்குலம் வரை அளவில் தயாரிக்கப்படுகிறது. \n\nSection::::ஏற்றுமதி.\nபல்வேறு நாடுகளுக்கு சுருட்டு இங்கிருந்து ஏற்றுமதி செய்யப்படுகிறது. பிரிட்டன் பிரதமர் வின்ஸ்டன் சர்ச்சில் குடித்த சுருட்டு இங்கிருந்து அனுப்பப்பட்ட பெருமையை உடையது.\n\nSection::::ஊரால் சிறப்பு.\nஇவ்வாறே மணப்பாறை முறுக்கு, காங்கேயம் காளை, திண்டுக்கல் பூட்டு போன்றவை ஊரின் பெயரால் சிறப்பினைக் கொண்டுள்ளன.\n"}
{"id": "321860", "url": "https://ta.wikipedia.org/wiki?curid=321860", "title": "பேரி யாழ்", "text": "பேரி யாழ்\n\nபேரி யாழ் என்பது பழைமையான யாழ் ஆகும். இது சிலப்பதிகார காலத்திற்கு முன் தமிழ்நாட்டின் பயன்படுத்தப்பட்டது.\n\nமலைபடுகடாம் குறிப்பிடும் பேரி யாழ் பற்றிய குறிப்பு:\nமடந்தை மாண்ட நுடங்கெழில் ஆகத்து\nஅடங்குமயிர் ஒழுகிய அவ்வாய் கடுப்ப\nஅகடுசேர்பு பொருந்தி அளவினில் திரியாது\nகவடுபடக் கவைஇய சென்றுவாங் குந்தி\nநுணங்கர நுவறிய நுண்ணீர் மாமைக்\nகளங்கனி யன்ன கதழ்ந்துகிளர் உருவின்\nவணர்ந்தேந்து மருப்பின் வள்ளுயிர்ப் பேரியாழ்\n"}
{"id": "321861", "url": "https://ta.wikipedia.org/wiki?curid=321861", "title": "தஞ்சாவூர் மேல அலங்கம் சுப்பிரமணியர் கோயில்", "text": "தஞ்சாவூர் மேல அலங்கம் சுப்பிரமணியர் கோயில்\n\nதஞ்சாவூர் மேல அலங்கம் சுப்பிரமணியர் கோயில் தஞ்சாவூர் நகரில் மேல அலங்கம் பகுதியின் வட புறத்தில் அமைந்துள்ளது.\n\nSection::::மூலவர்.\nஇங்குள்ள மூலவர் முருகன் வள்ளி தெய்வானையுடன் நின்ற நிலையில்உள்ளார்.\n\nSection::::கோயில் அமைப்பு.\nகோயிலில் மூன்று நிலை ராஜகோபுரம் உள்ளது. பலிபீடம், கொடி மரம், மயில் ஆகியவை அடுத்து கருவறை உள்ளது.திருச்சுற்றில் விசுவநாதர், விசாலாட்சி, நவக்கிரக சன்னதிகள் உள்ளன.\n\nSection::::சிறப்பு.\nகி.பி.1757ஆம் ஆண்டைச் சேர்ந்த, மராட்டிய மன்னர் பிரதாப சிம்மர் காலத்திய, செப்பேடு இக்கோயிலில் உள்ளது.\n\nSection::::தஞ்சாவூர் அறுபடை வீடு.\nதஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர்.\n"}
{"id": "321863", "url": "https://ta.wikipedia.org/wiki?curid=321863", "title": "மகர யாழ்", "text": "மகர யாழ்\n\nமகர யாழ் அல்லது மகர வீணை என்பது பண்டைய யாழ் ஆகும். இது யவனபுரம் எனப்படும் கிரேக்க நாட்டில் இருந்து தமிழ்நாட்டிற்குக் கொண்டு வரப்பட்டதாகக் கருதப்படுகின்றது.\n\nமணிமேகலையில் மகர யாழ் பற்றிய குறிப்பு:\nதகரக் குழலாள் தன்னொடு மயங்கி\nமகர யாழின் வான்கோடு தழீஇ\nவட்டிகைச் செய்தியின் வரைந்த பாவையின்\nஎட்டி குமரன் இருந்தோன் றன்னை\n"}
{"id": "321866", "url": "https://ta.wikipedia.org/wiki?curid=321866", "title": "சூரக்கோட்டை பரமநாத அய்யனார் கோயில்", "text": "சூரக்கோட்டை பரமநாத அய்யனார் கோயில்\n\nசூரக்கோட்டை பரமநாத அய்யனார் கோயில் தஞ்சாவூர் மாவட்டத்தில் தஞ்சாவூர் அருகே அமைந்துள்ள அய்யனார் கோயில்களில் ஒன்றாகும்.\n\nSection::::அமைவிடம்.\nஇக்கோயில் தஞ்சாவூருக்குத் தென்கிழக்கே 8 கிமீ தொலைவில் அமைந்துள்ளது.\n\nSection::::மூலவர்.\nதமிழ்நாட்டில் கிராமப்புறக் காவல் தெய்வங்களாக அந்ந்த ஊரில் எல்லையில் யானையையும், குதிரையையும், மதுரைவீரனையும் கொண்டு அய்யனார் கோயிலும், பிடாரியம்மன் கோயிலும், விநாயகர் கோயிலும் காணப்படுவதுண்டு. இங்குள்ள மூலவர் பரமநாத அய்யனார், பூரணை புஷ்கலையுடன் ஒரு காலை மடக்கியபடி அமர்ந்த நிலையில் உள்ளார்.\n\nSection::::பிற சிலைகள்.\nமதுரை வீரன், பொம்மி மற்றும் வெள்ளையம்மாளுடன் சன்னதியில் எழுந்தருளியுள்ளார். இக்கோயிலில் முனீசுவரன், பேச்சியம்மன், நாகப்பன் முதலியோர் சன்னதிகள் உள்ளன. கன்னிமூலையில் மங்கள விநாயகரும் உள்ளனர்.\n\n"}
{"id": "321868", "url": "https://ta.wikipedia.org/wiki?curid=321868", "title": "செங்கோட்டி யாழ்", "text": "செங்கோட்டி யாழ்\n\nசெங்கோட்டி யாழ் என்பது பண்டைய தமிழர் யாழ்க் கருவி ஆகும். இது சீறி யாழுடன் நெருங்கிய தொடர்பு கொண்டிருந்தாலும், அவை இரண்டும் வெற்வேறானவை எனக் கருதப்படுகின்றன. இந்த யாழ் பற்றிய குறிப்புக்கள் சிலம்பதிகாரம், மணிமேகலை, சீவக சிந்தாமணி ஆகியவற்றில் குறிப்பிடப்பட்டுள்ளன.\n"}
{"id": "321869", "url": "https://ta.wikipedia.org/wiki?curid=321869", "title": "சீறி யாழ்", "text": "சீறி யாழ்\n\nசீறி யாழ் என்பது பண்டைய தமிழர் யாழ்க் கருவி ஆகும். இது செங்கோட்டி யாழுடன் நெருங்கிய தொடர்பு கொண்டிருந்தாலும், அவை இரண்டும் வெற்வேறானவை எனக் கருதப்படுகின்றன. சீறி யாழில் உள்ள போர்வைத்தோல் செங்கோட்டி யாழில் இல்லை. இந்த யாழ் பற்றிய குறிப்புக்கள் சங்க இலக்கியங்களில் குறிப்பிடப்பட்டுள்ளன.\n"}
{"id": "321870", "url": "https://ta.wikipedia.org/wiki?curid=321870", "title": "சகோட யாழ்", "text": "சகோட யாழ்\n\nசகோட யாழ் என்பது பண்டைய தமிழர் யாழ்க் கருவி ஆகும். அதற்கு பதினான்கு தந்திகள் உள்ளன. இந்த யாழ் பற்றிய குறிப்புக்கள் சிலப்பதிகாரம், மணிமேகலை, சீவக சிந்தாமணி ஆகியவற்றில் குறிப்பிடப்பட்டுள்ளன. இக்கருவியின் உயரம் சுமார் 3.5 அடிகள் என்று கருதப்படுகின்றது.\n"}
{"id": "321871", "url": "https://ta.wikipedia.org/wiki?curid=321871", "title": "குழியடிச்சான் (நெல்)", "text": "குழியடிச்சான் (நெல்)\n\nகுழியடிச்சான் அல்லது குழி வெடித்தான் (\"Kuzhiyadichan\") ﻿பாரம்பரிய நெல் வகைகளில் வறட்சிக்கு அஞ்சாத இரகமாக அறியப்பட்ட இது, கடும் வறட்சியையும் தாங்கி வளர்ந்து மகசூல் தரக்கூடிய நெல் இரகமாகும். மழை, மற்றும் ஆழ்குழாய் கிணற்றை நம்பி சாகுபடி செய்தும், மற்றும் தண்ணீர் இன்றியும் வறட்சியைத் தாங்கி வளர்ந்து மகசூல் தரும் நெல் இரகமாகும். ஐப்பசி மாதத்தில் (அக்டோபர்) நேரடி விதைப்புக்கு ஏற்ற நெல் வகையான இது, பயிர் நன்கு வளர்ந்து தை (சனவரி) மாதம் அறுவடைக்கு வந்துவிடக்கூடியது. முளைப்புக்கு பின்னர் ஒரு மழையில் அறுவடைக்கு வரும் திறன்கொண்டது.\n\nSection::::பெயர் மரபு.\nகுழிநீரைக் கொண்டு துளிர்விட்டுத் தூர் (நெற்கதிர்) வெடிப்பதால், இந்நேல்லுக்கு, குளிகுளிச்சான் என்றொரு பெயரும் உண்டு. 110 நாட்களில் அறுவடைக்கு தயாராகக்கூடிய இந்நெல் இரகம், நான்கடி உயரம்வரை வளரும். பொன் நிறமான இந்த நெல் வகை, சிகப்பு அரிசியுடனான, மோட்டா (தடித்த) அரிசி முட்டை வடிவத்தில் இருக்கும்.\n\nSection::::சாகுபடி முறை.\nஇவ்வகை நெல்லை, நடவு செய்யும் முன்பாக தொழு உரம், பசுந்தாள் உரச்செடிகளான காவாலை, தக்கைப் பூண்டு (\"Sesbania\"), சஸ்பேனியா, டேஞ்சா போன்றவற்றை நிலத்தில் இட்டு உழவு செய்யலாம். இவ்வாறு செய்தால் நிலத்தின் மண்வளம் கூடுவத நுண்ணுயிர்கள் பெருகி, ஏற்கெனவே, உள்ள ரசாயன தாக்கத்தை மாற்ற முடியும். இயற்கைச் சீற்றங்களைத் தாங்கி வளரும் இயல்புடைய இது, சாயும் தன்மையற்றது. விதை யாகவும், மற்றும் அரிசியாகவும் விற்பனை ஏற்ற இந்த நெல் ஏக்கருக்கு குறைந்தது 20 மூட்டைவரை மகசூல் கிடைக்ககூடியதாகும்.\n\n\n"}
{"id": "321873", "url": "https://ta.wikipedia.org/wiki?curid=321873", "title": "அக்ரைலேட்டு", "text": "அக்ரைலேட்டு\n\nஅக்ரைலேட்டுகள் \"(Acrylates)\" என்பவை அக்ரைலிக் அமிலத்தினுடைய உப்புகள், எசுத்தர்கள், இணை காரங்கள் மற்றும் அவற்றின் வழிப்பொருட்கள் ஆகும். அக்ரைலிக் அமிலம் 2-புரோப்பனாயிக் அமிலம் என்றும் அறியப்படுவதால் அக்ரைலேட்டுகள் புரோப்பேனோயேட்டுகள் என்றும் அழைக்கப்படுகின்றன. அக்ரைலெட்டு அயனி CH2=CHCOO−. என்ற மூலக்கூற்று வாய்ப்பாட்டால் குறிக்கப்படுகிறது. அக்ரைலேட்டுகளில் நேரடியாக கார்பனைல் கார்பனுடன் இரண்டு கார்பன் அணுக்கள் இரட்டைப் பிணைப்புகளால் இணைந்த வினைல் தொகுதிகளைக் கொண்டுள்ளன. \n\nSection::::பயன்.\nஅக்ரைலேட்டுகளும் மெத்தக்ரைலேட்டுகளும் பலபடிநெகிழிகளில் பொதுவான ஒற்றைப் படிகளாகும். மெத்தக்ரைலிக் அமிலத்தின் உப்புகளும் எசுத்தர்களும் மெத்தக்ரைலேட்டுகள் எனப்படுகின்றன. அக்ரைலேட்டு பலபடிகளை உருவாக்குவதில் இவை முக்கியப்பங்கு வகிக்கின்றன. இரட்டைப் பிணைப்புகள் உயர் வினைத்திறன் கொண்டவை என்பதால் அக்ரைலேட்டுகள் எளிதில் பலபடியாகின்றன.\nசமீபத்தில், அக்ரைலேட்டு-சார்பு பன்முக சில்படிம சில்செசுகியுவாக்சைம்களின் கரிம-கனிம கலப்பு மீநுண் கட்டுருப்புத் தொகுதிகள் எஇமையாகத் தயாரிக்கப்பட்டு அவற்ரின் தூய்மையான நிலையில் பிரிக்கப்பட்டன. கலப்பு பலபடி மீநுண் தொகுப்புகள் தயாரிப்பதற்கு இவை மிகப்பயனுள்ள ஒற்றைப் படிகளாகும் .\n\nSection::::உற்பத்தி.\nஅக்ரைலிக் அமிலத்துடன் தொடர்புடைய ஆல்ககாலை ஒரு வினையூக்கியின் முன்னிலையில் வினைபுரியச் செய்து அக்ரைலேட்டு தயாரிக்கப்படுகிறது. மெத்தனால் எத்தனால் போன்ற கீழ்நிலை ஆல்ககால்களுடன் 100-120 ° செல்சியசு வெப்பநிலையில் வினைபுரியும் பொழுது பலபடித்தான் வினையூக்கிகள் (நேர் மின்னயனி மாற்றிகள்) பயன்படுத்தப்படுகின்றன. என்– பியூட்டனால்,2-எத்தில்யெக்சனால் போன்ற உயர் ஆல்ககால்கள் வினைபுரியும் பொழுது ஒருபடித்தான நிலையில் கந்தக அமிலம் வினையூக்கியாகச் செயல்படுகிறது. உயர் ஆல்ககால்களின் அக்ரைலேட்டுகளையும், கீழ்நிலை எசுத்தர்களை தைட்டானியம் ஆல்ககாலேட்டுகள் அல்லது கரிம வெள்ளீயச் சேர்மங்கள் (உதாரணம்:டைபியூட்டைல்வெள்ளீயம் டைலாரேட்டு) வினையூக்கியைப் பயன்படுத்தி உருமாற்ற எசுத்தராக்கல் வினை மூலமாக தயாரிக்க முடியும் . \n\nSection::::இயற்கையில் தோற்றம்.\nமுன்னுயிரிகள் போன்ற ஓரணு இரைவிழுங்கிகளிடமிருந்து பாதுகாத்துக் கொள்ள கடல்மிதவைத் தாவரங்கள் இதைப் பயன்படுத்த அறிவுறுத்தப்பட்டுள்ளது. தாக்கப்படும் பொழுது இவற்றில் டைமெத்தில்சல்போனியோபுரோப்பியோனேட்டு லையேசு உடைந்து டைமெத்தில்சல்போனியோபுரோப்பியோனேட்டு மற்றும் அக்ரைலேட்டு சேர்மங்களாக மாறுகிறது. \n"}
{"id": "321877", "url": "https://ta.wikipedia.org/wiki?curid=321877", "title": "பட்டறைப் பெரும்புதூர் தொல்லியற் களம்", "text": "பட்டறைப் பெரும்புதூர் தொல்லியற் களம்\n\nபட்டறைப் பெரும்புதூர் தொல்லியற் களம் என்பது திருவள்ளூரில் இருந்து திருத்தணி செல்லும் சாலையில் 12 கிலோ மீட்டர் தொலைவில் உள்ளது.\n\nபட்டறைப் பெரும்புதூரில் நடந்த\nஅகழ்வாராய்ச்சியில் 30 ஆயிரம் ஆண்டுகளுக்கு முன்பே இப்பகுதியில் மனிதர்கள் வாழ்ந்ததற்கான தடயங்கள் கிடைத்துள்ளன. மேலும், உலகம் முழுக்க தமிழர்கள் கொண்டிருந்த வணிகத் தொடர்புகளுக்கான சான்றுகளும் தமிழர்கள் வணிகச் சிறப்பை பறை சாற்றுகின்றன.\nSection::::அகழ்வாராய்ச்சி நடைபெற்ற இடங்கள்.\nகொற்றலை ஆற்றுப் படுகையிலிருந்து சிறிது தூரத்தில் பட்டறைப் பெரும்புதூரில் உள்ள ஆனைமேடு, நத்தமேடு, இருளந்தோப்பு ஆகிய இடங்களில் மொத்தம் 12 ஆய்வுக் குழிகள் தோண்டப்பட்டு இந்த ஆய்வு மேற்கொள்ளப்பட்டது.\n\nSection::::மக்கள் வாழ்ந்த காலம்.\nதமிழ்நாட்டில் கிடைத்துள்ளவற்றிலேயே மிக அரிதாக கற்காலத்தைச் சேர்ந்த பொருட்களும் இந்த அகழ்வாய்வில் கிடைத்துள்ளன.அதன் அடிப்படையில் பார்த்தால் இப்பகுதியில் 30 ஆயிரம் ஆண்டுகளாக தொடர்ச்சியாக மனித இனம் வாழ்ந்து வருவதற்கான சாத்தியக்கூறுகள் இருப்பதாக அகழ்வாராய்ச்சியாளர்கள் கருதுகின்றனர்.\nSection::::அகழ்வாராய்ச்சியில் கிடைத்த பொருட்கள்.\nபழங்கற்காலத்தைச் சேர்ந்த இரு பக்க முனையுடைய கத்தி, புதிய கற்காலத்தைச் சேர்ந்த கோடாரிகள், சாம்பல் நிற மண்பாண்ட ஓடு, ரோமானிய மட்பாண்ட வகையான ரௌலட் மட்பாண்ட ஓடு, 23 உறைகளைக் கொண்ட உறை கிணறு,செப்புப் பொருட்கள், கல் மணிகள், யானைத் தந்தத்தால் ஆண ஆபரணம், தமிழ் பிரம்மி எழுத்துக் கொண்ட பானை ஓடுகள், கூம்பு வடிவ ஜாடிகள் ஆகியவை இங்கே கிடைத்திருக்கின்றன.\n\nSection::::ரோமானியர்களுடன் வர்த்தகம்.\nரோமானிய மட்பாண்ட வகைகள் கிடைத்திருப்பதால் சங்ககாலத்தில் இந்த இடம் ரோமானியர்களுடன் வர்த்தகம் மேற்கொண்டிருக்கக்கூடிய ஒரு வர்த்தக மையமாக இருந்திருக்கக்கூடும் என அகழ்வாராய்ச்சியாளர்கள் கருதுகின்றனர்.\n"}
{"id": "321878", "url": "https://ta.wikipedia.org/wiki?curid=321878", "title": "வல்லம் மாதவயோக நரசிம்மப்பெருமாள் கோயில்", "text": "வல்லம் மாதவயோக நரசிம்மப்பெருமாள் கோயில்\n\nவல்லம் மாதவயோக நரசிம்மப்பெருமாள் கோயில் தஞ்சாவூர் அருகே உள்ள வல்லம் பகுதியில் உள்ள வைணவக்கோயிலாகும்.\n\nSection::::அமைவிடம்.\nதஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது. இக்கோயிலுக்கு அருகில் வஜ்ஜிரேசுவரர் கோயில் என்ற சிவன் கோயில் உள்ளது.\n\nSection::::சிறப்பு.\nவிக்கிரம சோழ மன்னர் காலத்தில் அமைக்கப்பட்டதால் விக்கிரம சோழ விண்ணகரம் என்ற பெயர் பெற்றதாகக் கல்வெட்டுச் செய்திகள் கூறுகின்றன. நரசிம்மர் சன்னதியின் சிறப்பின் காரணமாக இக்கோயில் மாதவயோக நரசிம்மப்பெருமாள் கோயில் என்றழைக்கப்படுகிறது. கோயிலின் நுழைவாயிலுக்கு முன்பாக கோயில் வளைவு உள்ளது. மூலவர் சன்னதி விமானம் சற்று பெரிய அளவில் உள்ளது. திருச்சுற்றில் கொடி மரம், பலிபீடம் ஆகியவை உள்ளன. அவை மாதவப் பெருமாள் சன்னதியை நோக்கிய நிலையில் காணப்படுகின்றன.\n\nSection::::அமைப்பு.\n மாதவப்பெருமாள், ஸ்ரீதேவி, பூதேவியுடன் கிழக்கு நோக்கிய நிலையில் அமர்ந்த கோலத்தில் உள்ளார். அமர்ந்த கோலத்தில் யோக நரசிம்மர் உள்ளார். திருச்சுற்றில் ஆழ்வார் சன்னதிகளும், ஆண்டாள் சன்னதியும் உள்ளன. கோயிலுக்குக் கிழக்கே கௌதம தீர்த்தம் உள்ளது. திருச்சுற்றில் ராகு, கேது சன்னதி, சக்கர கணபதி மற்றும் நர்த்தன கணபதி சன்னதி, ஆஞ்சநேயர் சன்னதி, ராமர், சீதை, லட்சுமணர் சன்னதி, அய்யப்பன் சன்னதி, வாகுளாதேவி தாயார் சன்னதிகளும் காணப்படுகின்றன.ஆழ்வார் சன்னதியில் தேசிகன், நம்மாழ்வார், ராமானுஜர், திருமங்கையாழ்வார் உள்ளனர்.\n"}
{"id": "321881", "url": "https://ta.wikipedia.org/wiki?curid=321881", "title": "குடுமியான்மலை இசைக் கல்வெட்டு", "text": "குடுமியான்மலை இசைக் கல்வெட்டு\n\nகுடுமியான்மலை இசைக் கல்வெட்டு என்பது, தமிழ் நாட்டின், புதுக்கோட்டை மாவட்டத்தில் உள்ள குடுமியான்மலை என்னும் இடத்தில் காணப்படும் இசைத் தகவல்களைக் கொண்ட ஒரு கல்வெட்டு ஆகும். குடுமியான்மலை புதுக்கோட்டை நகரில் இருந்து 20 கிமீ தொலைவில் உள்ள ஒரு சிற்றூர். இவ்வூரில் உள்ள சிகாநாதசுவாமி கோயிலிலேயே மேற்படி கல்வெட்டுக் காணப்படுகிறது. இங்குள்ள பாறைச் சரிவு ஒன்றில், 13 அடி x 14 அடி இடப்பகுதியில் இக்கல்வெட்டுப் பொறிக்கப்பட்டுள்ளது. தேவநாகரி எழுத்துக்களில் பொறிக்கப்பட்டுள்ள இக்கல்வெட்டின் இறுதியில் சில தமிழ்ச் சொற்களும் உள்ளன. இது 1904ம் ஆண்டில் கண்டுபிடிக்கப்பட்டது. எனினும், இசை தொடர்பான இதன் முக்கியத்துவம் ஏறத்தாழ 27 ஆண்டுகளுக்குப் பின்பே உணரப்பட்டது. 1931ல் டி. என். இராமச்சந்திரன் என்பார் இதன் இசைசார்ந்த சிறப்புக் குறித்து அறிஞர்களின் கவனத்துக்குக் கொண்டுவந்தார்.\n\nஇக்கல்வெட்டு பல்லவ அரசனான முதலாம் மகேந்திரவர்மன் காலத்தைச் சேர்ந்தது எனக் கருதப்படுகிறது. இம்மன்னன், ஏழாம் நூற்றாண்டைச் சேர்ந்தவன். தமிழிசை தனது அடையாளத்தை இழப்பதற்குக் காரணமானது எனச் சில தமிழிசை அறிஞர்கள் கருதும் 13ம் நூற்றாண்டு இசை நூலான சாரங்கதேவரின் சங்கீத இரத்தினாகாரத்துக்கு முற்பட்டது என்பதால், தமிழிசை குறித்த ஆய்வுகளில் இக்கல்வெட்டு மிகவும் முக்கியத்துவம் பெறுகிறது.\n\nSection::::கல்வெட்டு.\nஇந்தக் கல்வெட்டு 38 கிடையாக அமைந்த இசைக் குறியீடுகளைக் கொண்ட வரிகளைக் கொண்டது. இடமிருந்து வலமாக வாசிக்கப்படக்கூடிய ஒவ்வொரு வரியிலும் 64 எழுத்துக்கள் உள்ளன. இந்த எழுத்துக்கள் 16 குழுக்களாக அமையும் வகையில் ஒவ்வொரு நான்கு எழுத்துக்களுக்கும் அடுத்து ஒரு சிறு இடைவெளி விடப்பட்டுள்ளது. இக்கல்வெட்டு வரிகள் கிடைக் கோடுகளால் 7 பெரும் பிரிவுகளாகப் பிரிக்கப்பட்டுள்ளது. ஒவ்வொரு பிரிவிலும் நான்கு முதல் ஏழு வரையான வரிகள் காணப்படுகின்றன. ஒவ்வொரு பிரிவினதும் தலைப்பு குறியீடுகளின் இடப்பக்க நிரல் ஒன்றில் காட்டப்பட்டுள்ளது. இந்த நிரலின் மேற்பகுதியில், சிவனுக்கு வணக்கம் செலுத்தும் சிறிய பகுதி உள்ளது. அடிப்பக்கத்தில் சமசுக்கிருதத்தில் ஒன்றும் தமிழில் ஒன்றுமாக இரண்டு குறிப்புக்கள் உள்ளன.\n\nமேற்குறிக்கப்பட்ட தலைப்புக்கள் அவ்வப் பிரிவுகளில் காட்டப்பட்டுள்ள இசைக் குறியீடுகளைனால் குறிக்கப்படும் இராகத்தின் பெயர்கள் ஆகும். கல்வெட்டில் தரப்பட்டுள்ள ஏழு இராகங்களினதும் பெயர்கள் பின்வருமாறு:\n\nஇக்கல்வெட்டில் தரப்பட்டுள்ள இசைக் குறியீடுகளுக்கு 34 வெவ்வேறு எழுத்துக்கள் பயன்படுத்தப்பட்டுள்ளன. இவற்றுள் ஏழு சுரங்களைக் குறிக்கும் ச், ர், க் (G), ம், ப், த், ந் என்னும் மெய்களுடன் அ, இ, உ, எ ஆகிய உயிர்கள் சேரும்போது வருகின்ற 28 எழுத்துக்களும், புறம்பாக அ, உ, எ, க (K), கு (K), கெ (K) ஆகிய எழுத்துக்களும் உள்ளன. இந்த 34 எழுத்துக்களும் வருமாறு:\n\nஇக்குறியீடுகள் எதைக் குறிக்கின்றன என்பது குறித்துப் பலரும் பல்வேறு வகையான கருத்துக்களை முன்வைத்துள்ளனர். எனினும், தெளிவான முடிவு எதுவும் எட்டப்படவில்லை. \n\nSection::::ஆய்வுகள்.\nமுதன் முதலில் 1914ல் இந்தக் கல்வெட்டை வாசித்து வெளியிட்டவர் பி. ஆர். பாண்டார்க்கர். இவர், இக்கல்வெட்டு இந்திய இசைக் குறியீடுகளுடன் கூடிய மிகப் பழைய மூலங்களில் ஒன்று என்ற அளவில் இதன் முக்கியத்துவத்தை அறிந்திருந்தார் எனினும், இதிலுள்ள வழமைக்கு மாறான அம்சங்கள் சிலவற்றை அவரால் விளக்க முடியவில்லை. இவருக்குப் பின்னர் சி. மீனாட்சி (1938), விபுலானந்த அடிகள் (1947), ஆர். சத்தியநாராயணன் (1957), பி. சாம்பமூர்த்தி (1959), வி. பிரேமலதா (1959), ஜே. ஆர். மார் (1972), எஸ். சீதா (1979), டி. ஆர். விட்டசு (1979), கௌரி குப்புசாமி (1984), என். அரிகரன் (1984) ஆகியோரும் குடுமியான்மலைக் கல்வெட்டுக்குறித்துத் தமது கருத்துக்களை முன்வைத்துள்ளனர். முதலில் இக்கல்வெட்டுப் பற்றிய விரிவான ஆய்வொன்றை நிகழ்த்தியவர் விபுலானந்த அடிகள். இவரது யாழ் நூலில், இது குறித்த விரிவான விளக்கங்களையும் தமது கருத்துக்களையும் அவர் முன்வைக்கிறார். டி. ஆர். விட்டசு மேலும் விரிவாகப் புதிய கண்ணோட்டத்தில் ஆராய்ந்து கருத்துக்களை வெளியிட்டுள்ளதுடன், கல்வெட்டில் காணப்படும் குறியீடுகளை மேலைநாட்டு இசைக்குறியீட்டு முறைக்குப் பெயர்த்தெழுதித் தனது ஆய்வுக் கட்டுரையில் தந்துள்ளார்.\n\nபாண்டார்க்கர், இக்கல்வெட்டிற் காணும் இசைக் குறியீடுகள் வீணை போன்ற நரம்புக் கருவிக்கானது என்றும், கல்வெட்டிலுள்ள தலைப்புக்களில் காணப்படும் \"சதுஸ்பிரகாரஸ்வராகமா\" (நான்கு மீட்டல்கள் மூலம் உருவாகும் சுரங்களின் அதிகாரபூர்வ உரை) என்னும் சொல்லைச் சான்று காட்டி குறியீடுகளில் காணப்படும் அ, இ, உ, எ என்னும் நான்குவித உயிரேற்றம் நான்கு விதமான மீட்டும் முறைகளைக் குறிக்கக்கூடும் எனவும் கருதினார். விபுலானந்தரும் வேறு சில ஆய்வாளரும், மேற்படி குறியீடுகளில் உள்ள உயிரேற்றம் சுரத்தான வேறுபாடுகளைக் குறிக்கின்றன என எடுத்துக்கொண்டே தமது ஆய்வுகளைச் செய்துள்ளனர். இதை அடிப்படையாகக் கொண்டு விபுலானந்தர், இக்கல்வெட்டில் சொல்லப்பட்ட இராகங்களின் உருவத்தைக் கண்டறியவும் முயன்றுள்ளார். ஆனால், விட்டசு இந்த உயிரேற்றம், சுரத்தான வேறுபாடுகளைக் குறிக்கவில்லை என்று சான்றுகளைக் காட்டி வாதிப்பதுடன், அவை சுருதி வேறுபாடுகளைக் காட்டி நிற்கின்றன என்னும் கருத்தை முன்வைக்கிறார்.\n\nகல்வெட்டின் இறுதியில் தமிழில் \"(எ)ட்டிற்கும் ஏழிற்கும் (இ)வை உரிய\" என்னும் குறிப்புக் காணப்படுகிறது. இக்கல்வெட்டுக் குறியீடுகள் நரம்பிசைக் கருவிகளுக்கு உரியவை என்பதால், எட்டு, ஏழு என்பன எட்டு நரம்புகள், ஏழு நரம்புகள் கொண்ட கருவிகளைக் குறிப்பதாக மீனாட்சி கருதுகிறார். ஆனால், விட்டசு இதைத் தாளத்தோடு தொடர்புள்ள ஒன்றாகக் கருதுகிறார்.\n"}
{"id": "321882", "url": "https://ta.wikipedia.org/wiki?curid=321882", "title": "அல் ஷமா பள்ளிவாசல், காசா", "text": "அல் ஷமா பள்ளிவாசல், காசா\n\nஅல் ஷமா பள்ளிவாசல் (Al-Shamah Mosque) அல்லது பாபத் தாரும் பள்ளிவாசல் என்பது பலத்தீன் நாட்டின் காசா நகரில் ஹேய் அல் நஜரய்ன் பகுதியில் உள்ள பழமையான வரலாற்று சிறப்புமிக்க பள்ளிவாசல் ஆகு‌ம். இப்பள்ளிவாசலில் மினார் இல்லை. \nSection::::வரலாறு.\nஇது மம்லுக் அரசின் காசா பகுதிக்கான ஆளுனர் சன்ஜார் அல் ஜாவ்லி என்பவரால் கி.பி.1315 மார்ச் 8 இல் கட்டப்பட்டது.\n\nபள்ளிவாசலில் உள்ள கல்வெட்டு குறிப்பின்படி இந்த பள்ளிவாசல் மாம்லுக் சுல்தான் அல்-நசீர் முகமது அவர்கள் ஆட்சியில் காசா ஆளுநர் அல் ஜாவ்லி அவர்களால் கட்டப்பட்டது.பின்பு 1799 இல் நெப்போலியன் படையெடுப்பின் போது அழிக்கப்பட்டது.14-ம் நூற்றாண்டில் கட்டப்பட்ட, அல்-ஷமா பள்ளிவாசல் பல தடவை மீட்டமைவுகள் மூலம் பழுது பார்க்க பட்டது.\n\n"}
{"id": "321887", "url": "https://ta.wikipedia.org/wiki?curid=321887", "title": "துபாய் இஸ்லாமிய வங்கி", "text": "துபாய் இஸ்லாமிய வங்கி\n\nதுபாய் இஸ்லாமிய வங்கி (Dubai Islamic Bank (DIB) என்பது துபாயைச் சேர்ந்த ஒரு  இஸ்லாமிய வங்கி ஆகும் இது 1975 இல் துவக்கப்பட்டது. இதுவே முதலில் துவக்கப்பட்ட இஸ்லாமிய வங்கி ஆகும். இதன் அனைத்து நடைமுறைகளும் இஸ்லாமிய கொள்கைகளுடன் இணைக்கப்பட்டது மற்றும் ஐக்கிய அரபு எமிரேட்சின் மிகப்பெரிய இஸ்லாமிய வங்கியாகவும் உள்ளது.\n\nது இ வங்கி ஒரு பொது கூட்டுப் பங்கு நிறுவனம் ஆகும், மேலும் இதன் பங்குகள் துபாய் நிதிச் சந்தையில் பட்டியலிடப்பட்டுள்ளது. வங்கி தற்போது எமிரேட்டில் 62 கிளைகளுடன் செயல்படுகிறது. இந்த வங்கியின் இயக்குநர் குழுவின் தலைவராக  முகமது அல் ஷெய்பானி உள்ளார். வங்கித் தலைவராக அட்னான் சில்வான் உள்ளார்.\n\nது இ வங்கி பாக்கிஸ்தானில், 62 முக்கிய நகரங்களில் 175 கிளைகளைக் கொண்டு இயங்கிவருகிறது. \n\nSection::::பாக்கித்தான்.\nதுபாய் இஸ்லாமிய வங்கிக்குச் சொந்தமான வங்கியான துபாய் இஸ்லாமிய வங்கி பாக்கிஸ்தான் லிமிடெட் (DIBPL) என்ற வங்கி பாக்கிஸ்தானை சார்ந்து இயங்கிவரும் வங்கியாகும். மேலும் இந்த இஸ்லாமிய வங்கி  நிபுணத்துவம் கொண்ட முன்னணி வங்கிகளில் ஒன்றாக விளங்குகிறது. இந்த வங்கி 2006 ஆம் ஆண்டு முதல் செயற்பட்டு வருகிறது. \n"}
{"id": "321888", "url": "https://ta.wikipedia.org/wiki?curid=321888", "title": "குங் பூ பாண்டா 3", "text": "குங் பூ பாண்டா 3\n\nகுங்பூ பாண்டா 3 என்பது 2016இல் வெளியான ஓர் சீன- அமெரிக்க அனிமேசன், அதிரடி, நகைச்சுவை, சண்டைக் கலைத் திரைப்படம் ஆகும். இத்திரைப்படம் குங்பூ பாண்டா தொடர்த் திரைப்பட வரிசையில் மூன்றாவது முக்கிய தொடர்ச்சி ஆகும். இதில் கதாநாயகனான பூ, தனது தந்தையைக் கண்டுபிடித்து, பல பாண்டாக்கள் வாழும் கிராமத்தில் சென்று பாண்டா வாழ்க்கையைக் கற்றுகொள்வதுடன் மட்டுமன்றி, ஆவியுலகத்தில் இருந்து வந்த முன்னாள் சீனப் போராளியான \"கை\"யை எவ்வாறு அழிக்கிறார் என்பதே கதையாகும். ஈத்திரைப்படத்தில் குங்பூ கலையைக் க்ற்றுக்கொண்ட உருக்கள் அனவரிலும் தலை சிறந்தவராக இத்திரைப்படக் கதாநாயகன் பூ காட்டப்படுகின்றார்.\n\nஇது டிரீம்வேர்க் அணிமேசன்சுவால் தயாரிக்கப்பட்டு 20ஆம் சென்சுரி பாக்ஸ் மற்றும் தென்கொரிய நிறுவனமான சிஜே என்டர்டெயின்மென்ட் ஆகியவற்றால்வெ ளியிடப்பட்டது. இது ஜோன் ஸ்டேவின்சனால் இயக்கப்பட்டது. இத்திரைப்படக் கதாப்பாத்திரங்களின் குரல்களை ஜேக் பிளாக், டஸ்டின் கொப்மான், ஏஞ்சலினா ஜோலி, இயன் மக்கசென், சேத் ரோகன், லூசி லியு, டேவிட் கோஸ், டுக் கிம், ஜேம்ஸ் காங், ஜாக்கி சான் ஆகியோர் வழங்கியுள்ளனர்.\n"}
{"id": "321890", "url": "https://ta.wikipedia.org/wiki?curid=321890", "title": "பியூட்டைல் அக்ரைலேட்டு", "text": "பியூட்டைல் அக்ரைலேட்டு\n\nபியூட்டைல் அக்ரைலேட்டு \"(Butyl acrylate)\" என்பது CHO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். வேதிப்பொருள்களை பெருமளவில் தயாரிப்பதில் இச்சேர்மம் பயன்படுத்தப்படுகிறது.\n\nSection::::பயன்.\nவர்ணங்கள், மேற்பூச்சுகள், பூச்சுகள், பசைகள், எரிபொருள், ஜவுளி, நெகிழிகள் மற்றும் இடைவெளி நிரப்புகள் போன்றவற்றில் பியூட்டைல் அக்ரைலேட்டு பயன்படுத்தப்படுகிறது \n\nSection::::உயிர் வேதியியல்.\nசமீபத்திய மாதிரிகளில் பியூட்டைல் அக்ரைலேட்டு கார்பாக்சில் எசுத்தரேசினால் அல்லது குளுட்டாதையோனால் வளர்சிதைமாற்றமடைகிறது. அக்ரைலிக் அமிலம், பியூட்டனால், மெர்காப்டியூரிக் அமிலக் கழிவு (சிறுநீரில் வெளியேற்றப்படும் கழிவு மற்றும் கார்பனீராக்சைடு) ஆகியனவற்ரை இந்நச்சு நீக்க வினை உற்பத்தி செய்கிறது .\n\nSection::::உற்பத்தி.\nஅசிட்டைலின், 1-பியூட்டைல் ஆல்ககால், கார்பனோராக்சைடு, நிக்கல் கார்பனைல், ஐதரோகுளோரிக் அமிலம் போன்றவை பல்வாறாக வினைகளில் ஈடுபட்டு பியூட்டைல் அக்ரைலெட்டை உருவாக்குகின்றன. பியூட்டனால், மெத்தில் அக்ரைலேட்டு அல்லது அக்ரைலிக் அமிலத்துடன் வினைபுரிந்தும் பியூட்டைல் அக்ரைலேட்டை உருவாக்குகிறது \n\nSection::::பாதுகாப்பு.\nபெராக்சைடு அல்லது வெப்பத்தில் பியூட்டைல் அக்ரைலேட்டு உயர் வினைத்திறன் கொண்டும் எளிமையாக பலபடியாகும் தன்மையும் கொண்டுள்ளன. எனவே வணிகமுறை தயாரிப்புகளில் பலபடியாதல் வளர்தடுபொருட்கள் பயன்படுத்தப்படுகின்றன. வலிமையான காரங்கள், அமிலங்கள், அமீன்கள், ஆலசன்கள், ஐதரசன் சேர்மங்கள் மற்றும் ஆக்சிசனேற்றிகள் ஆகியனவற்றுடன் பியூட்டைல் அக்ரைலெட்டு எளிதாக வினைபுரிகிறது. மேலும், பியூட்டைல் அக்ரைலேட்டு ஒரு இரண்டாம்நிலை எரிதிரவமாக வகைப்படுத்தப்பட்டுள்ளது. ஐதரோ குயினோன் அல்லது ஐதரோ குயினோன் எத்தில் ஈதர் ஆக பியூட்டைல் அக்ரைலேட்டு நிலைப்பு அடைகிறது. \n\nசுவாசம். தோல் வழியாக விழுங்குதல், கண்களால் நோக்குதல் போன்ற செயல்களால் பியூட்டைல் அக்ரைலேட்டு மனித உடலுக்குள் ஈர்க்கப்படுகிறது. இதன் அறிகுறியாக கண்களில், தோலில் எரிச்சல்,சுவாசக் குழாய் கோளாறுகள், தோல் நோய்கள், வாந்தி, வயிற்றுப்போக்கு, இருமல் தொண்டை வறட்சி போன்ற பாதிப்புகள் ஏற்படுகின்றன . \n"}
{"id": "321892", "url": "https://ta.wikipedia.org/wiki?curid=321892", "title": "நெல்லித்தோப்பு காத்தாயி அம்மன் கோயில்", "text": "நெல்லித்தோப்பு காத்தாயி அம்மன் கோயில்\n\nநெல்லித்தோப்பு காத்தாயி அம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும்.\n\nSection::::அமைவிடம்.\nதஞ்சாவூர்-திருவாரூர் நெடுஞ்சாலையில் தஞ்சாவூருக்குக் கிழக்கே 10 கிமீ தொலைவில் உள்ளது.\n\nSection::::காக்கும் தெய்வம்.\nகாக்கும் தெய்வம் காத்தாயி என்று உள்ளூர் மக்களால் போற்றப்படும் அம்மன் நெல்லித்தோப்பில் நெல்லி மரங்களுக்கு இடையே இருக்கிறார். காத்யாயனி தேவியை காத்தாயி என்று வழிபடுகின்றனர்.\n\nSection::::மூலவர்.\nவலது கரத்தில் தாமரை மலரும், இடது கரத்தில் குழந்தையை அணைத்த கோலத்திலும் உள்ளார். அமர்ந்த கோலத்தில் அம்மன் காட்சி தருகிறார்.\n\nSection::::திருச்சுற்று.\nவெளிச்சுற்றில் சப்தமுனீசுவரர், லாட முனி, முத்துமுனி, செம்முனி, வாழ்முனி, கருமுனி, கும்பமுனி, சடைமுனி உள்ளனர். பேச்சாயி காத்தவராயன், மதுரைவீரன் பாவாடைராயன், பாம்பாட்டி வீரன் சன்னதிகளும் இங்கு உள்ளன.\n\n"}
{"id": "321896", "url": "https://ta.wikipedia.org/wiki?curid=321896", "title": "வீரசிங்கம்பேட்டை மாரியம்மன் கோயில்", "text": "வீரசிங்கம்பேட்டை மாரியம்மன் கோயில்\n\nவீரசிங்கம்பேட்டை மாரியம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும்.\n\nSection::::அமைவிடம்.\nதஞ்சாவூர்-திருவையாறு சாலையில் கண்டியூருக்குக் கிழக்கே கும்பகோணம் சாலையில் 1 கிமீ தொலைவில் உள்ளது.\n\nSection::::மூலவர்.\nசங்க இலக்கியங்கள் கான் அமர் செல்வி என்று சக்தியை வழிபடும் நிலையைக் குறிக்கின்றன. அவ்வாறான வழிபாடு நடைபெறும் இடங்கள் காடமர்செல்வி கழிபெருங்கோட்டம் என்று அழைக்கப்படுகின்றன. இங்குள்ள மூலவர் மாரியம்மன் ஆவார்.\n\nSection::::பெயர்க்காரணம்.\nவீர சோழன் என்னும் மன்னனால் ஆளப்பட்ட வீரணன்சோலை என்ற இடமே நாளடைவில் வீரசிங்கம்பேட்டை ஆகியுள்ளது.\n\nSection::::எழுவர்.\nஏழு பேர் சகோதரியாகக் கருதப்பட்டு கடைசியில் உள்ள தங்கையாக இங்குள்ள அம்மனைக் கூறுகின்றனர். இவரை இளமாரியம்மன் என்றழைக்கின்றனர். பங்குனி மாதத்திலும், ஆவணி மாதத்திலும் இக்கோயிலில் விழாக்கள் சிறப்பாக நடைபெறுகின்றன.\n\n"}
{"id": "321899", "url": "https://ta.wikipedia.org/wiki?curid=321899", "title": "4-வினைல்பென்சைல் குளோரைடு", "text": "4-வினைல்பென்சைல் குளோரைடு\n\n4-வினைல்பென்சைல் குளோரைடு \"(4-Vinylbenzyl chloride)\" CHCl என்ற மூலக்கூற்று வாய்ப்பாடு அல்லது ClCH2C6H4CH=CH2 என்ற அமைப்பு வாய்ப்பாடு கொண்ட இருசெயல் மூலக்கூறாகும். வினைல், பென்சைலிக் குளோரைடு ஆகிய இரண்டு வேதி வினைக்குழுக்களாகவும் செயல்படுகிறது. நிறமற்ற நீர்மமான இது குறிப்பாக பலபடியாதலை தடுப்பதற்காக சேமிக்கப்படுகிறது. \n\nசிடைரினுடன் இணை ஒற்றைப்படியாக 4-வினைல்பென்சைல் குளோரைடைச் சேர்த்து குளோரோமெத்திலேற்ற பல்சிடைரின் உற்பத்தி செய்யப்படுகிறது. இது வினைல்தொலுயீனை குளோரினேற்றம் செய்து தயாரிக்கப்படுகிறது. பெரும்பாலும் வினைல் தொலுயீன் 3- மற்ரும் 4-வினைல் மாற்றியன்களின் கலவையைக் கொண்டுள்ளது. வினைல்பென்சைல் குளோரைடும் மாற்றியன்களின் கலவையாகவும் உற்பத்தி செய்யப்படுகிறது.\n"}
{"id": "321900", "url": "https://ta.wikipedia.org/wiki?curid=321900", "title": "தமிழ்நாடு அரசு தொல்லியல் துறை", "text": "தமிழ்நாடு அரசு தொல்லியல் துறை\n\nதமிழ்நாடு அரசு தொல்லியல் துறை 1961 இல் தொடங்கப்பட்டது. இத்துறை தமிழ்நாட்டின் தலைநகர் சென்னையில் உள்ள ஆல்ஸ் சாலையில் தமிழ்வளர்ச்சி வளாகத்தில் உள்ள கட்டிடத்தில் இயங்கி வருகிறது.இத்துறையின் முதலாவது இயக்குனர் ஆர். நாகசாமி ஆவார். தற்போதைய இயக்குனர் நடன காசிநாதன் ஆவார்.\n\nவரலாற்றிற்கு முந்தைய காலம் முதல் தற்காலம் வரையில் 33 இடங்களில் தமிழக அரசின் தொல்லியல் அகழ்வாய்வுகள் மேற்கொண்டுள்ளது.\n\n\nSection::::நிர்வாக அமைப்பு.\nதொல்லியல் துறையானது தொல்லியல் துறை ஆணையரின் தலைமையின் கீழ், துணை இயக்குநர், தொல்லியல் துணை கண்காணிப்பாளர், செயற்பொறியாளர், உதவி செயற்பொறியாளர், உதவி கண்காணிப்பு கல்வெட்டாய்வாளர், மண்டல உதவி இயக்குநர்கள், காப்பாட்சியர்கள், கல்வெட்டாய்வாளர்கள், தொல்லியல் அலுவலர்கள், வரலாற்றுக்கு முந்தைய கால அகழாய்வாளர்\nமற்றும் அகழாய்வாளர் ஆகியோரைக் கொண்டு இயங்கி வருகின்றது.\n\nSection::::அலுவலகங்கள்.\nதமிழ்நாட்டில் இத்துறைக்கு சென்னை, சிதம்பரம், மதுரை, தஞ்சாவூர், திருநெல்வேலி, கோயம்புத்தூர், நாகர்கோவில், தர்மபுரி ஆகிய எட்டு இடங்களில் மண்டல அலுவலகங்கள் உள்ளன.\n\nSection::::தொல்லியல் இரசாயன ஆய்வுக்கூடம்.\nஇங்கு 1980 முதல் தொல்லியல் இரசாயன ஆய்வுக்கூடம் இயங்கி வருகிறது. நினைவுச் சின்னங்கள், வெண்கலப் படங்கள், செப்பு தகடுகள், நாணயங்கள், சுடுமண், ஸ்டக்கோ மற்றும் ஓவியங்கள் போன்ற பழமையான பொருட்கள் இரசாயனம் மூலம் பாதுகாக்கப்படுகின்றன.\n\nSection::::நூலகம்.\nஇங்குள்ள நூலகத்தில் தொல்லியல், மானிடவியல், கலை, வரலாறு, கல்வெட்டியல் தொடர்பான புகழ்பெற்ற வெளிநாட்டு மற்றும் இந்திய அறிஞர்கள் மற்றும் நிபுணர்கள் எழுதியுள்ள 11,500 க்கும் மேற்பட்ட புத்தகங்கள் உள்ளன.\n\nSection::::கல்வெட்டு ஆராய்ச்சி நிறுவனம்.\nதமிழக அரசின் தொல்லியல் துறையின் கீழ் செயல்பட்டு வரும் கல்வெட்டு ஆராய்ச்சி நிறுவனம் (Institute of Epigraphy) கல்வெட்டு, தொல்லியல், அகழாய்வில் முதுகலை டிப்ளமா (Post Graduate Diploma in Epigraphy, Archaeology, Excavation) ஆகிய படிப்புகளை வழங்கி வருகிறது.\n\n\n"}
{"id": "321901", "url": "https://ta.wikipedia.org/wiki?curid=321901", "title": "இராமாயண தரிசன சித்திரக் கூடம்", "text": "இராமாயண தரிசன சித்திரக் கூடம்\n\nஇராமாயண தரிசன சித்திரக் கூடம் என்பது தமிழ்நாட்டின், கன்னியாகுமரி, விவேகானந்தபுரத்தில் அமைக்கப்பட்டுவரும் ஒரு ஓவியக் கண்காட்சிக் கூடமாகும்.\n\nகன்னியாகுமரியில் சுற்றுலாவை மேம்படுத்தும் நோக்கில் ஆன்மிக பொழுதுபோக்கு அம்சங்களையும், இயற்கை வளம் குறித்த பயிற்சி களையும் கன்னியாகுமரி விவேகானந்தபுரத்தில் உள்ள விவேகானந்தர் மையம் அளித்து வருகிறது. இங்கு, திருப்பதி தேவஸ்தானம் சார்பில் கடற்கரையில் திருப்பதி வெங்கடாசலபதிக்கு கோயில் கட்டப்பட்டு வருகிறது, இதே வளாகத்தில் 2013 நவம்பர் 19 அன்று இராமாயண தரிசன சித்திரக் கண்காட்சி அமைக்கும் பணி தொடங்கியது. இந்தக் கூடம் ரூ. 15 கோடி மதிப்பீட்டில், 6 ஆயிரம் சதுர அடி பரப்பளவில் அமைக்கப்பட்டுவருகிறது. இக்கண்காட்சி கூடத்தில் வால்மீகி ராமாயணத்தின் 108 முக்கிய அம்சங்களை விளக்கும் மூலிகை ஓவியங்கள் இடம்பெற்றுள்ளன. கண்காட்சியின் முகப்பில் 27 நட்சத்திரங்களை குறிக்கும் வகையில் 27 அடி உயரத்தில் வீர அனுமனின் கருங்கல் சிலை அமைக்கப்பட்டுள்ளது. கண்காட்சி மண்டபத்தின் மேல் மாடியில் பாரத மாதா திருக்கோயில் அமைக்கப்பட்டு வருகிறது. இதில் 15 அடி உயரத்தில் பாரத மாதாவின் பஞ்சலோக சிலை இடம்பெறவுள்ளது.\nஇந்த கூடத்தின் பணிகள் நிறைவடைந்துள்ள நிலையில், 2017 சனவரி 12 அன்று இந்திய பிரதமர் மோடி காணொலி காட்சி மூலம், இக்கண்காட்சியை திறந்து வைக்கவுள்ளார். அதன் பின்னர் பொதுமக்கள் பார்வைக்காக கண்காட்சி அனுமதிக்கப்படும்.\n"}
{"id": "321908", "url": "https://ta.wikipedia.org/wiki?curid=321908", "title": "பெர்ரோ மாலிப்டினம்", "text": "பெர்ரோ மாலிப்டினம்\n\nபெர்ரோ மாலிப்டினம் \"(Ferro molybdenum)\" என்பது ஒரு முக்கியமான இரும்பு-மாலிப்டினம் உலோகக் கலவையாகும். இவ்வுலோகக் கலவையில் 60-75% மாலிப்டினம் கலந்துள்ளது . உயர்-வலிமை குறைந்த- எஃகு -உலோகக்கலவை தயாரிப்பதற்கான மாலிப்டினத்திற்கு முக்கிய ஆதாரமாக இச்சேர்மம் உள்ளது.\n\nSection::::தயாரிப்பு.\nமாலிப்டினம்(VI) ஆக்சைடு (MoO), அலுமினியம், இரும்பு முதலியவற்றை சேர்த்து சூடுபடுத்துவதால் பெர்ரோ மாலிப்டினம் உலோகக் கலவையைத் தயாரிக்கலாம் . ஆக்சைடும், அலுமினியமும் இணைந்து அலுமினோதெர்மிக் வினையின் மூலமாக களத்தில் மாலிப்டினம் உருவாகிறது. பெர்ரோ மாலிப்டினம் உலோகக் கலவையை எலக்ட்ரான் கற்றை உருக்குதல் முறையில் தூய்மைப்படுத்த முடியும். வார்ப்புரு தயாரிப்பதற்கு முன்பு உருகிய எஃகுடன் பெர்ரோமாலிப்டினம் சேர்க்கப்படுகிறது. ஐரோப்பாவில் உள்ள ஆங்கிலேய வர்த்தக நிறுவனமான தெரெக் இராபெல் அண்டு கோ லிமிட்டெடு, செருமானிய வர்த்தக நிறுவனமான தசில்தார்ப்பில் இருக்கும் கிரோண்டுமெட் நிறுவனம் ஆகியன பெர்ரோமாலிப்டினம் வினியோகத்தில் முன்னிலை வகிக்கும் நிறுவனங்களாக உள்ளன. அமெரிக்காவின் பென்சில்வேனியாவில் இருக்கும் இலாங்கிலோத் மெட்டர்லசிகல் நிறுவனம் மிகப்பெரிய பெர்ரோமாலிப்டின உற்பத்தி நிறுவனமாகத் திகழ்கிறது \n\n"}
{"id": "321910", "url": "https://ta.wikipedia.org/wiki?curid=321910", "title": "சிதைவு விளைபொருள்", "text": "சிதைவு விளைபொருள்\n\nசிதைவு விளைபொருள் \"(Decay product)\" என்பது கதிரியக்கச் சிதைவின் இறுதியில் எஞ்சியிருக்கும் ஒரு வேதிப்பொருளைக் குறிக்கிறது. மகள் விளைபொருள், மகள் ஓரிடத்தான், மகள் ஐசோடோப்பு, மகள் நியுக்ளைடு என்ற பெயர்களாலும் இப்பொருள் அழைக்கப்படுகிறது. பெரும்பாலும் கதிரியக்கச் சிதைவுகள் ஒரு நிரலொழுங்குடன் பல்வேறு படிநிலைகளில் நிகழ்கின்றன. உதாரணமாக, U சிதைவுற்று 234Th ஆகவும், பின்னர் இது சிதைவுற்று Pa ஆகவும், இது மேலும் சிதைவுற்று நிலைப்புத்தன்மை உடைய Pb ஆகவும் மாற்றம் அடைகின்றன.\n\n</ce>\nஇந்த எடுத்துக்காட்டில், \n\nபொதுவாக இவையனைத்தும் U இன் மகள் விளைபொருட்கள் என்ற பெயரால் குறிக்கப்படுகின்றன. \nகதிரியக்கச் சிதைவை புரிந்து கொள்ளவும், கதிரியக்க கழிவுகளை மேலாண்மை செய்யவும் சிதைவு விளைபொருட்கள் முக்கியத்துவம் பெறுகின்றன.\n\nஈயத்தைக் காட்டிலும் அதிகமான அணு எண் கொண்ட தனிமங்களின் சிதைவுச் சங்கிலிகள் தாலியம் அல்லது ஈயம் தனிமத்தில் முடிவடைகின்றன.\n\nபல நிகழ்வுகளில் கதிரியக்கச் சங்கிலியின் உறுப்பினர்கள் அசல் நியுக்ளைடை விட அதிகமான கதிரியக்கத்தை வெளிப்படுத்துவனவாக உள்ளன. இதன்படி யுரேனியம் தூய்மையான நிலையில் ஆபத்தில்லாத கதிரியக்கத் தனிமமாக உள்ளது. இயற்கையாகத் தோன்றும் பிட்சுபிளெண்ட்டு போன்ற யுரேனியத் துண்டுகள் அதிகமான கதிரியக்க அபாயம் கொண்டதாக உள்ளது. இதேபோல தோரியமும் புதியதாக தோன்றும் பொழுது சிறிதளவு கதிரியக்க வெளிப்பாடும் சிலமாதங்கள் சேமித்து வைத்த பின்னர் அது அதிகமான கதிரியக்கத்தன்மையும் கொண்டதாக மாறுகிறது.\n\nஒரு கதிரியக்க பொருளின் அணு எந்த நேரத்தில் சிதைவடையும் என்பதை கணிக்க முடியாது என்றாலும், அக்கதிரியக்க பொருளின் சிதைவு பொருட்களை மிகவும் துல்லியமாக கணிக்க இயலும். இதன் காரணமாக, சிதைவு பொருட்கள் விஞ்ஞானிகளுக்கு மிகமுக்கியமான பொருட்களாக உள்ளன. இதுபோன்ற ஆய்வுகள் மூலம் அவர்கள், மூலப்பொருளின் அளவு வகை முதலானவற்றை அறிந்து கொள்கின்றனர். அணுக்கரு உலைகளைச் சுற்றி உண்டாகும் மாசுக்கேட்டிற்கான அளவை கணக்கிடவும் இவ்வாய்வுகள் அவர்களுக்கு உதவுகின்றன.\n"}
{"id": "321911", "url": "https://ta.wikipedia.org/wiki?curid=321911", "title": "குங் பூ பாண்டா 2", "text": "குங் பூ பாண்டா 2\n\nகுங் பூ பாண்டா 2 என்பது 2011 ஆம் ஆண்டு வெளிவந்த ஓர் அமெரிக்க அனிமேசன், அதிரடி, நகைச்சுவை, சண்டைக் கலைத் திரைப்படம் ஆகும், இத்திரப்படத்தை ஜெனிபர் யூ நெல்சன்  இயக்கினார், டிரீம்வேர்க் அணிமேசன்சு இத்திரைப்படத்தை தயாரித்தது, அத்துடன் பராமவுன்ட் பிக்சர்ஸ் நிறுவனம் இதனை விநியோகம் செய்தது. 2008 ஆம் ஆண்டில் வெளிவந்த குங் பூ பாண்டா திரைப்படத்தின் தொடர்ச்சியே இத்திரைப்படம், மேலும் குங்பூ பாண்டா திரைப்படத் தொடரின் இரண்டாவது திரைப்படமும் இதுவே ஆகும்.\n\nஇத்திரைப்படத்தில் கதாநாயகனான பூ தனது வரலாறை தானாகவே அறிந்துகொளவதுடன், சீனாவை ஆண்டு வரும் கொடூரமான அரசானா. சென், எனும் வெள்ளை மயில் ஒன்றிலிருந்து சீனாவை எவ்வாறு காப்பாறுகின்றது. மேலும் தன்னுள் ஒளிந்திருக்கும் பல அபூர்வ சக்திகளை பூ வெளிக்கொணருகின்றது. அத்துடன் பூ ஓர் சிறந்த குங்பூ வீரராக இத்திரைப்படத்தின் மூலமாக சிறப்ப்பிக்கப்படுகிறார். இத்திரைப்படக் கதாப்பாத்திரங்களின் குரல்களை ஜேக் பிளாக், டஸ்டின் கொப்மான், ஏஞ்சலினா ஜோலி, இயன் மக்கசென், சேத் ரோகன், லூசி லியு, டேவிட் கோஸ், டுக் கிம், ஜேம்ஸ் காங், ஜாக்கி சான் ஆகியோர் வழங்கியுள்ளனர்.\n"}
{"id": "321914", "url": "https://ta.wikipedia.org/wiki?curid=321914", "title": "பி. ராமமோகன ராவ்", "text": "பி. ராமமோகன ராவ்\n\nராம்மோகன ராவ் (பிறப்பு 1957 செப்டம்பர் 15) என்பவர் தமிழ்நாட்டின் தலைமைச் செயலாளராக இருந்தவராவார். இவர் ஆந்திரப் பிரதேச மாநிலத்தின், பிரகாசம் மாவட்டத்தில் பிறந்தவர்.\nSection::::படிப்பும் வேலையும்.\nராமமோகன ராவ் வணிகப்பாடத்தில் முதுநிலைபட்டம் பெற்று, இங்கிலாந்தின் மான்செஸ்டர் பல்கலைக் கழகத்தில் முதுநிலை பொருளாதாரப் படிப்பை முடித்து, அதன்பிறகு பொருளாதாரத்தில் முனைவர் பட்டம் பெற்றவராவார். 1985 ஆம் ஆண்டு தமிழக பிரிவு இந்திய ஆட்சிப் பணி அதிகாரியாக பணியில் இணைந்தார். 1987 முதல் 1992 வரை உதவி ஆட்சியர் மற்றும் கூடுதல் ஆட்சியராக பல்வேறு மாவட்டங்களில் பதவியில் இருந்தார். 1992 முதல் 1994 வரையிலான அதிமுக ஆட்சிக் காலத்தில் கூட்டுறவு சங்கங்களின் பதிவாளராகவும், 1994 முதல் 1996 வரை மாவட்ட ஆட்சியராகவும், திமுக ஆட்சிகாலத்தில் குடிநீர் வழங்கல் துறை இயக்குநர், பிற்படுத்தப்பட்டோர் நலத்துறை ஆணையர், காகித ஆலை நிறுவனத் தலைவர், நெடுஞ்சாலைத்துறைச் செயலாளர், வீட்டுவசதித்துறை தலைவர் மற்றும் நிர்வாக இயக்குநர், சமூக நலத்துறைச் செயலாளர் போன்ற பதவிகளில் இருந்தார். 2006 முதல் 2011 வரையிலான காலகட்டத்தில் வேளாண்துறை செயலாளராக இருந்தார். 2011 ஆண்டு அதிமுக வெற்றி பெற்று ஜெயலலிதா நான்காவது முறையாக முதலமைச்சராக பொறுப்பேற்றுபோது முதல்வரின் செயலாளர் நிலை 2 ஆக நியமிக்கப்பட்டார். தொடர்ந்து ஐந்து ஆண்டுகள் அப்பதவியில் இருந்தார். 2014 ஆம் ஆண்டு சொத்துக் குவிப்பு வழக்கில் ஜெயலலிதா பதவி இழந்து முதல்வராக பன்னீர் செல்வம் பொறுப்பேற்றபோது அவருக்கும் செயலாளராக இருந்தார். 2016 சட்டப்பேரவைத் தேர்தலில் அதிமுக வெற்றிபெற்று முதல்வராக ஜெயல்லிதா பதவியேற்றபோது அப்போதும் முதல்வரின் செயலாளராக தொடர்ந்தார். அதன்பிறகு ராமமோகன ராவ் கூடுதல் தலைமைச் செயலாளர் அந்தஸ்துக்கு உயர்ந்தார். இந்நிலையில் முதல்வரின் செயலாளர் நிலை 1 இல் இருந்த ஷீலா பிரியா ஓய்வு பெற்றதைத் தொடர்ந்து அந்த இடத்திற்கு ராமமோகன ராவ் வந்தார். இதன்பிறகு தலைமைச் செயலாளராக இருந்த கு. ஞானதேசிகன் மாற்றப்பட்டு அந்த பதவிக்கு ராமமோகன ராவ் நியமிக்கப்பட்டார்.இந்நிலையில் 2016 திசம்பர் 21 அன்று ராமமோகன ராவ் வீட்டு, தலைமைச் செயலகத்தில் உள்ள அவரது அலுவலகம் உட்பட இடங்களில் வருமானவரித்துறையினர் சோதனையிட்டனர். இதையடுத்து ராமமோகனராவ் தலைமைச் செயலாளர் பதவியிலிருந்து மாற்றப்பட்டு காத்திருப்போர் பட்டியலில் வைக்கப்பட்டா். \n"}
{"id": "321915", "url": "https://ta.wikipedia.org/wiki?curid=321915", "title": "90 பாகைகள் கிழக்கு", "text": "90 பாகைகள் கிழக்கு\n\n90 பாகைகள் கிழக்கு \"(90 Degrees East)\" என்பது அண்டார்டிகா கண்டத்திலுள்ள ஒர் ஏரியாகும். 2000 சதுர கிலோமீட்டர்கள் (770 சதுர மைல்கள்) பரப்பளவில் அமைந்துள்ள இந்த ஏரி 90° கி ஏரி என்ற பெயராலும் அழைக்கப்படுகிறது. வசுதோக் ஏரிக்கு அடுத்து அளவில் இரண்டாவது பெரிய பனியாற்றடி ஏரியாக 90 பாகைகள் கிழக்கு ஏரி விளங்குகிறது. 2006 ஆம் ஆண்டு சனவரி மாதத்தில் சோவெட்சுகயா பனியாற்றடி ஆறு கண்டுபிடிக்கப்பட்டபொழுது இதுவும் கண்டறியப்பட்டது. கிழக்கு நெடுவரையில் 90 ஆவது நிலையில் அமைந்திருப்பதனால் இந்த ஏரிக்கு இப்பெயர் வைக்கப்பட்டது.\n"}
{"id": "321918", "url": "https://ta.wikipedia.org/wiki?curid=321918", "title": "தீவகக் கல்வி வலயம்", "text": "தீவகக் கல்வி வலயம்\n\nதீவகக் கல்வி வலயம் (Islands educational zone) இலங்கை கல்வி அமைச்சின் கீழ் இயங்கி வரும் கல்வி வலயங்களில் ஒன்றாகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் வேலணசி, ஊர்காவற்றுறை, நெடுந்தீவு என மூன்று கோட்டங்கள் உள்ளன. இதன் தற்போதைய பணிப்பாளர் திரு. எஸ். சுந்தரசிவம் ஆவார்.. இதன் தலைமக் காரியாலயம் வேலணையில் அமைந்துள்ளது.\n"}
{"id": "321920", "url": "https://ta.wikipedia.org/wiki?curid=321920", "title": "சையத் உசைன் சாகிர்", "text": "சையத் உசைன் சாகிர்\n\nசையத் உசைன் சாகிர் \"(Syed Husain Zaheer)\" ஒர் இந்திய வேதியியலாளர் ஆவார். நாட்டின் பெரிய ஆராய்ச்சி மற்றும் வளர்ச்சி நிறுவனமான அறிவியல் மற்றும் தொழிலக ஆய்வு மன்றம்| அறிவியல் மற்றும் தொழிலக ஆய்வு மன்றத்தின்]] பொது இயக்குநராகவும் ஒர் அரசியல்வாதியாகவும் பணிபுரிந்தார். பொது இயக்குனராக பதவியேற்பதற்கு முன்னர் அந்நிறுவனத்தின் ஒரு பிரிவாக இயங்கிக் கொண்டிருந்த இந்திய வேதித்தொழில்நுட்ப நிறுவனத்தில் இயக்குனராகப் பணிபுரிந்தார். இப்பணிக்காலத்தில் அங்கு உயிர்வேதியியல் துறை என்ற ஒரு புதிய பிரிவை ஏற்படுத்தினார். பணியிலிருந்து ஓய்வு பெற்ற பின்னர் கான்பூர், இந்தியத் தொழில்நுட்ப நிறுவனத்தின் ஆளுநர் குழுவின் தலைமைப் பொறுப்பு வகித்தார் . இவருடைய அறிவியல் தொண்டை பாராட்டும் விதமாக, நாட்டின் மூன்றாவது உயரிய விருதான பத்ம பூசண் விருதை 1972 ஆம் ஆண்டு இந்திய அரசு இவருக்கு வழங்கி கௌரவித்தது \n"}
{"id": "321921", "url": "https://ta.wikipedia.org/wiki?curid=321921", "title": "யாழ்ப்பாணக் கல்வி வலயம்", "text": "யாழ்ப்பாணக் கல்வி வலயம்\n\nயாழ்ப்பாணக் கல்வி வலயம் (Jaffna educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் நல்லூர், யாழ்ப்பாணம், கோப்பாய் என மூன்று கோட்டங்கள் உள்ளன. இதன் தற்போதைய பணிப்பாளர் திரு. என். தெய்வேந்திரராஜா\n"}
{"id": "321923", "url": "https://ta.wikipedia.org/wiki?curid=321923", "title": "வடமராட்சி கல்வி வலயம்", "text": "வடமராட்சி கல்வி வலயம்\n\nவடமராட்சி கல்வி வலயம் (Vadamarachchy educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் வடமராட்சி வடக்கு, வடமராட்சி கிழக்கு, கரவெட்டி என மூன்று கோட்டங்கள் உள்ளன. இதன் தற்போதைய பணிப்பாளர் திரு. எஸ். நந்தகுமார் ஆவார்.\n"}
{"id": "321925", "url": "https://ta.wikipedia.org/wiki?curid=321925", "title": "தென்மராட்சி கல்வி வலயம்", "text": "தென்மராட்சி கல்வி வலயம்\n\nதென்மராட்சி கல்வி வலயம் (Thenmarachchy educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் ஒரு கோட்டமே அமைந்துள்ளது. அது சாவக்கச்சேரி என அழைக்கப்படுகின்றது. இதன் தற்போதைய பணிப்பாளர் திரு. என். கிருஷ்ணகுமார் ஆவார்.\n"}
{"id": "321928", "url": "https://ta.wikipedia.org/wiki?curid=321928", "title": "நேஷனல் புக் டிரஸ்ட்", "text": "நேஷனல் புக் டிரஸ்ட்\n\nநேஷனல் புக் டிரஸ்ட் (National Book Trust (NBT) என்பது ஒரு புத்தக வெளியீட்டு நிறுவனமாகும். இது இந்திய அரசின் கல்வி அமைச்சின் கீழ் ஒரு தன்னாட்சி அமைப்பாக 1957 ல் நிறுவப்பட்டது. இது இப்போது இந்திய அரசின் மனித வள மேம்பாட்டு அமைச்சகத்தின் கீழ் செயல்படுகிறது. இந்தியாவின் முதல் பிரதமர் பண்டித ஜவகர்லால் நேருவால் குறைந்த கட்டணத்தில் புத்தகங்களை வெளியிட வேண்டும் என்ற நோக்கத்துடன் தன்னாட்சி அறக்கட்டளையாக உருவாக்கப்பட்டது. இவர்களின் அண்மைய வெளியீடுகள் பற்றி அறிந்து கொள்ள ஏதுவாக மாதாந்திர செய்தி மடல் வெளியிடப்படுகிறது. மலிவான விலையில் நல்ல புத்தகங்கள் என்ற குறிக்கோளுடன், புத்தகங்களைத் தயாரித்தல், வாசிப்பை ஊக்குவித்தல், நூலாசிரியர்களுக்கும் பதிப்பகங்களுக்கும் உதவுதல், குழந்தை இலக்கியம் வளர்த்தல் ஆகியன இதன் கடமைகள். இது பல இந்திய மொழிகளில் குழந்தைகள் உட்பட பல்வேறு வயது உடையவர்களுக்கான புத்தகங்களை வெளியிடுகிறது.\n"}
{"id": "321929", "url": "https://ta.wikipedia.org/wiki?curid=321929", "title": "டோக்கியோ தேசிய அருங்காட்சியகம்", "text": "டோக்கியோ தேசிய அருங்காட்சியகம்\n\nடோக்கியோ தேசிய அருங்காட்சியகம் என்பது சப்பானின் பழைமைவாய்ந்த சபானியத் தேசிய அருங்காட்சியகம் ஆகும். இது 1872 ஆம் ஆண்டில் நிறுவப்பட்டது. மேலும் இந்த அருங்காட்சியகமே சப்பானின் மிகப்பெரிய அருங்காட்சியகம் ஆகும். அத்துடன் உலகின் மிகப்பெரிய அருங்காட்சியகங்களில் இதுவும் ஒன்றாக விளங்குகின்றது. சப்பானை மையமாகக் கொண்டதும், ஆசியா முழுவதையும் உள்ளடக்கிக் காணப்படும் தொல்பொருள் பொருட்கள், 87 சப்பானிய முக்கியப் புதையல்கள், பல சித்திரங்கள, 610 கலாசார விடயங்கள், 110 000 பிற பொருட்கள் என பல பொருட்களையும் இவ்வருங்காட்சியகம் தன்னகத்தே கொண்டுள்ளது. மேலும் இவ்வருங்காட்சியகம் பல ஆய்வுகளையும், கல்வி நடவடிக்கைகளையும் முன்னெடுத்து வருகின்றது.\n"}
{"id": "321933", "url": "https://ta.wikipedia.org/wiki?curid=321933", "title": "பிரெடெரிக் வோன் எஃப்னெர் - ஆல்டெனக்", "text": "பிரெடெரிக் வோன் எஃப்னெர் - ஆல்டெனக்\n\nபிரெடெரிக் என்ரிக் பிலிப் பிரான்சு வோன் எஃப்னெர் - ஆல்டெனக் \"(Friedrich Heinrich Philipp Franz von Hefner-Alteneck)\" ஒரு செருமானிய மின்பொறியாளர் ஆவார். இவர் 1845 ஆம் ஆண்டில் ஆசுசாஃபென்பர்கில் பிறந்த இவர் பெர்லின் நகருக்கு அருகிலுள்ள பைசுதோர்ஃபில் 1904 ஆம் ஆண்டு இறந்தார். மின் பொறியாளரான இவர் வெர்னர் வோன் சீமென்சுக்கு நெருங்கிய உதவியாளர்களுள் ஒருவராக இருந்தார். எஃப்னெர் விளக்கைக் கண்டுபிடித்த காரணத்தால் இவர் பெரும்பாலும் அறியப்படுகிறார். செருமனி. ஆசுதிரியா, சிகாண்டிநேவியா போன்ற நாடுகளில் 1890 ஆம் ஆண்டு முதல் 1942 ஆம் ஆண்டு வரையில் \nஒளியியலில் ஆற்றலாகக் கருதப்படும் ஒளிச்செறிவை அளவிடுவதற்கு இவ்விளக்கு பயன்படுத்தப்பட்டது. ஒளிச்செறிவின் அலகு எஃப்னெர் கெர்சு என்ற அளவால் அளவிடப்பட்டது. பின்னர் இவ்வளவு முறை அனைத்துலக அளவு முறையில் பின்னர் கேண்ட்லா என மாற்றப்பட்டது.\n\n1846 ஆம் ஆண்டில் இவர் இராயல் சுவீடிய அறிவியல் கழகத்தினுடைய உறுப்பினராகத் தேர்ந்தெடுக்கப்பட்டார். \n"}
{"id": "321934", "url": "https://ta.wikipedia.org/wiki?curid=321934", "title": "சித்தாந்த சிரோன்மணி", "text": "சித்தாந்த சிரோன்மணி\n\nசித்தாந்த சிரோன்மணி ( சமஸ்கிருதம் : सिद्धांत शिरोमणी படைப்புகளின் மகுடம் ) என்பது இந்தியாவின் பழமைவாய்ந்த ஒரு கணிதவியல் நூலாகும். இதை இயற்றியவர் இந்திய கணிதவியலாளரான இரண்டாம் பாஸ்கரர் என்பவராவார். இவரது 36 வயதில் கி.பி. 1150 ஆம் ஆண்டில் சித்தாந்த சிரோன்மணியை சமஸ்கிருத‍த்தில் எழுதினார். இந்நூல் 1450 செய்யுள்களுடன் உள்ளது.\n\nSection::::பாகங்கள்.\nSection::::லீலாவதி.\nபுத்தகத்தின் இந்த பாக நூலின் பெயர் அவரது மகள், லீலாவதி பெயரில் இருந்து வந்த‍து. இது சித்தாந்த சிரோன்மணி நூலின் முதல் தொகுதி நூலாகும். இந்த பாகம் எண் கணிதத்தைப் பற்றிய குறிப்புகளைக் கொண்டது. இது பதின்மூன்று அதிகாரங்களுடன், 278 செய்யுள்கள் கொண்டு கணிதப் புதிர் வடிவில் சுவாரஸ்யமாக எழுதப்பட்டுள்ளன. இந்தியாவில் கணிதப் புதிர் புத்தகங்களில் முன்னோடி நூல் இதுவே.\n\nSection::::பிஜ கணிதம்.\nஇது சித்தாந்த சிரோமணியின் இரண்டாவது தொகுதி ஆகும். இது, ஆறு பகுதிகளாக பிரிக்கப்பட்டு, 213 செய்யுள்களைக் கொண்டு உள்ளது. இப்பகுதி அல்ஜிப்ராவுக்கு முக்கியத்துவம் தரப்பட்டதாக உள்ளது .\n\nSection::::கிரஹ கணிதம் மற்றும் கோளத்யாயம்.\nசித்தார்த்த சிரோமணி நூலின் மூன்றாம் மற்றும் நான்காம் பகுதிகளான கிரஹ கணிதம் மற்றும் கோளத்யாயம் ஆகியவை கோள்களை விளக்கும் புத்தகத்துக்குத் தேவையான வானியல் செய்திகளும் இதில் காணப்படுகின்றன இவை 900 செய்யுள்களைக் கொண்டதாக உள்ளன. (கிரஹ கணிதம் 451 மற்றும் கோளத்யாயம் 501 செய்யுள்களைக் கொண்டு உள்ளன).\n"}
{"id": "321936", "url": "https://ta.wikipedia.org/wiki?curid=321936", "title": "நுரை (தாவரம்)", "text": "நுரை (தாவரம்)\n\nநுரை (Longan; \"Dimocarpus longan\") என்பது உண்ணத்தக்க பழங்களைத் தரக் கூடிய ஒரு அயனமண்டல தாவரம் ஆகும். இது சபின்டேசியே (\"Sapindaceae\") குடும்பத்தைச் சேர்ந்தது.\n\nSection::::விபரிப்பு.\nநுரை மரம் என்றும் பசுமையாகக் காணப்படும் இடைத்தர உயரமுள்ள மரம் ஆகும். இது சுமார் முதல் வரையான உயரத்தில் வளரக் கூடியது. மணல் பாங்கான தரையில் வளரக் கூடியது. இது வரையான வெப்பநிலையில் சிறப்பாக வளரக் கூடியது. சுமார் அளவு வரையான வெப்பநிலை மாற்றத்தைத் தாங்கும்.\n\nSection::::வரலாறு.\nமியன்மாருக்கும் தெற்கு சீனாவுக்குமிடையிலான மலைத்தொடர்களில் இது உற்பத்தியானதாக நம்பப்படுகின்றது. மற்றொரு அறிக்கையின்படி இந்தியா, இலங்கை, உயர் மியன்மார் ,வட தாய்லாந்து, கம்போடியா, வடக்கு வியட்நாம் மற்றும் நியூ கினி ஆகியவற்றில் தோற்றம் பெற்றதாக தெரிவிக்கப்படுகின்றது .\n"}
{"id": "321940", "url": "https://ta.wikipedia.org/wiki?curid=321940", "title": "லீப் நொடி", "text": "லீப் நொடி\n\nலீப் நொடி அல்லது லீப் வினாடி (\"leap second\") என்பது பருவ மற்றும் வானவியல் ஆண்டுடன் நாட்காட்டியை ஒருமுகப்படுத்தும் நோக்கில் கூடுதலாக ஓர் ஆண்டில் அமுல்ப்படுத்தப்படும் கால அளவு ஆகும். சர்வதேச நேரமானது சூரிய நேரத்திற்கு அண்மித்து அமைவதற்காக லீப் நொடி அமுல்படுத்தப்படுகின்றது. இந்நொடி இடம்பெறாவிடின் புவிச்சுழற்சியை அளவிடுகின்ற அணுக்கடிகாரத்தின் நேரத்துடன் சாதாரண நேரம் பொருந்தாமல் போய்விடும். பின் புவிச் சுழற்சி வீதத்திலும் மாற்றங்கள் இடம்பெறும். ஆகையாலேயே 1972 ஆம் ஆண்டு முதல் இக்கால அளவு அறிமுகம் செய்யப்பட்ட காலம் முதல் இவ்வாறு 27 லீப் நொடிகள் சேர்க்கப்பட்டன. அதன்பின்னர் தற்போது 2016 திசம்பர் 31 23:59:60 இல் ஒரு லீப் நொடி சேர்க்கப்பட்டது. அடுத்த லீப் நொடி 2018 இன் பின்னரேயே அறிவிக்கப்படும்.\n"}
{"id": "321944", "url": "https://ta.wikipedia.org/wiki?curid=321944", "title": "லீலாவதி (நூல்)", "text": "லீலாவதி (நூல்)\n\nலீலாவதி ( Līlāvatī ) என்பது இரண்டாம் பாஸ்கர‍ரால் சமஸ்கிருத‍த்தில் கி.பி. 1150 இல் எழுதப்பட்ட கணித நூலான சித்தாந்த சிரோன்மணி என்ற நூலின் முதல் பகுதி ஆகும். இந்த பகுதியின் பெயர் பாஸ்கர‍ரின் மகளான லீலாவதியின் பெயரால் அழைக்கப்படுகிறது. இந்த நூலின் அடுத்தடுத்த பகுதிகள் பிஜ கணிதம், கிரஹ கணிதம், கோளத்யாயம் ஆகியவை ஆகும்.\nSection::::பெயர்.\nலீலாவதி புத்தகத்தகம் உருவான கதையாக கூறப்படுவது, பாஸ்கராசாரியாவுக்கு லீலாவதி என்ற மகள் இருந்ததாள் அவளுக்கு சோதிடம் பார்த்தபோது திருமணம் நடைபெற வாய்ப்பில்லை எனப் பாஸ்கரா கணித்தார். அதனை மற்ற சோதிட நிபுணர்களிடம் உறுதி செய்தபிறகு, எப்படியாவது மகளுக்குத் திருமணம் செய்ய ஆசைப்பட்டு அவசரமாகத் திருமண ஏற்பாடுகளைச் செய்தார். ஆனால் திருமணத்துக்குக் குறித்த முகூர்த்த நேரம் கடந்துவிட்டதால் லீலாவதிக்கு திருமணம் நிகழ்த்த முடியவில்லை.\n\nஇதனால் துயரம் அடைந்த லீலாவதியை உற்சாகப்படுத்தவே பாஸ்கரா தனது கணிதப் புதிர்கள் அடங்கிய நூலை மகள் பெயரிலேயே எழுதியதாக நம்பப்படுகிறது. இந்நிகழ்வு உண்மையிலேயே நடந்ததா அல்லது கற்பனையா எனச் சரிவரக் கூற முடியவில்லை. ஆனால் இந்த நூலில் ஆங்காங்கே லீலாவதி பெயரைப் பயன்படுத்தி அப்புதிருக்கான விடையைக் காணும்படி லீலாவதி புத்தகத்தை பாஸ்கரா எழுதியிருக்கிறார்.\nSection::::நூல் அமைப்பு.\nலீலாவதி 34 அத்தியாயங்களைக் கொண்டதாக, செய்யுள் வடிவில் 278 கணிதக் குறிப்புகளையும், புதிர்களையும் வழங்கியிருக்கிறார்.\n"}
{"id": "321945", "url": "https://ta.wikipedia.org/wiki?curid=321945", "title": "பன்டாசுடிக் பீசுட்சு அண்டு வியார் டு பைன்ட் தெம்", "text": "பன்டாசுடிக் பீசுட்சு அண்டு வியார் டு பைன்ட் தெம்\n\nபன்டாசுடிக் பீசுட்சு அண்டு வியார் டு பைன்ட் தெம் (Fantastic Beasts and Where to Find Them) என்பது 2001ல் வெளியான புனைவு நூல் ஆகும். இந்நூல் \"ஆரி பாட்டர்\" தொடரை எழுதிய ஜே. கே. ரௌலிங் அவர்களால் எழுதப்பட்ட போதிலும் அவர் நூலில் நியூட்டு இசுகமண்டர் என்ற தனது கதையில் வரும் கதாப்பாத்திரத்தின் பெயரையே ஆசிரியர் பெயாராக வைத்துள்ளார். இது ஆரி பாட்டர் அண்டத்தில் காணப்படும் மந்திர உயிரனங்கள் பற்றி எழுதப்பட்டுள்ளது. இக்கதையின் கதாநாயகனாக நியூவ்ட் இசுகமண்டர் விளங்குகிறார். இக்கதையை மையமாக கொண்டு 2016இல் இதே பெயருடன் கூடிய ஒரு திரைப்படம் வெளியானது.\n"}
{"id": "321950", "url": "https://ta.wikipedia.org/wiki?curid=321950", "title": "பிசுமத்(III) சல்பைடு", "text": "பிசுமத்(III) சல்பைடு\n\nபிசுமத்(III) சல்பைடு \"(Bismuth(III) sulphide)\" என்பது BiS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பிசுமத்தும் கந்தகமும் சேர்ந்து உருவாகும் இச்சேர்மம் இயற்கையில் பிசுமத்தினைட்டு என்ற கனிமமாகத் தோன்றுகிறது.\n\nSection::::தயாரிப்பு.\nபிசுமத்(III) உப்பை ஐதரசன் சல்பைடுடன் சேர்த்து வினைபுரியச் செய்வதன் மூலம் பிசுமத்(III) சல்பைடு தயாரிக்கலாம்.\n\n2Bi3+ +3H2S → Bi2S3 + 6H+\n\nவெற்றிடமாக்கப்பட்ட சிலிகா குழாயில் 500 பாகை செல்சியசு வெப்பநிலையில் 96 மணி நேரம் தனிம நிலை பிசுமத்தும் தனிமநிலை கந்தகமும் வினை புரிந்தாலும் பிசுமத்(III) சல்பைடு தயாரிக்க முடியும். \n\n2Bi + 3S → Bi2S3\n\nSection::::பண்புகள்.\nஆண்டிமனி(III) சல்பைடு சேர்மத்துடன் பிசுமத்(III) சல்பைடு சமகட்டமைப்பு வடிவத்தைக் கொண்டுள்ளது. பிசுமத் அணுக்கள் இரண்டு வேறுபட்ட சூழல்களில் உள்ளன. இரண்டிலும் ஏழு ஒருங்கிணைந்த பிசுமத் அணுக்கள், 4 சமதள முக்கோணத்திலும், 3 அணுக்கள் ஒழுங்கற்ற வடிவிலும் காணப்படுகின்றன. அமிலங்களுடன் வினைபுரிந்து ஐதரசன் சல்பைடு வாயுவை வெளியிடுகிறது. \n\nபிசுமத்(III) சல்பைடு மனித உடலில் இரையக குடல்பாதையில் உற்பத்தி செய்யப்படுகிறது. சல்பைடு மனித பெருங்குடலில் இருக்கும் போது தற்காலிகமாக நாக்கில் பிரச்சினைகளும் வாயில் மலச்சிக்கலும் உண்டாகும். \n\nSection::::பயன்கள்.\nபல சேர்மங்கள் தயாரிப்பில் தொடக்க பொருளாக உள்ளது\n"}
{"id": "321951", "url": "https://ta.wikipedia.org/wiki?curid=321951", "title": "எர்மாயினி கிறேஞ்செர்", "text": "எர்மாயினி கிறேஞ்செர்\n\nஎர்மாயினி சீன் கிறேஞ்செர் (Hermione Jean Granger , ) என்பவர் ஜே. கே. ரௌலிங்கின் \"ஆரி பாட்டர்\" தொடரில் வரும் புனைவுக் கதாப்பாத்திரம் ஆவார். இவரின் முதல் தோற்றம் \"ஆரி பாட்டர் அண்டு த பிலோசபர்சு இசுடோன்\" நூலில் புதிய மாணவராக ஹாக்வாட்சுக்கு வரும் போது இடம்பெறுகின்றது. ஆரியும், ரோனும் பெண்கள் கழிப்பறையில் வைத்து மலை அரக்கன் ஒருவனிடமிருந்து காப்பாற்றியதில் இருந்து, இவர் அவர்களின் நெருங்கிய நண்பராக மாறுகின்றார். இவரின் அறிவுத் திறமையால் அவர்களுக்கு பல தடவைகளிலும் உதவியுள்ளார். இவரின் பாதுகாப்பின்மை, தோல்வியை கண்டு பயப்படுதல் போன்ற குணங்கள் சிறு வயதில் தன்னை ஒத்திருக்கின்றதாக ரௌலிங் கூறியுள்ளார்.\n"}
{"id": "321954", "url": "https://ta.wikipedia.org/wiki?curid=321954", "title": "பரதன் (இயக்குநர்)", "text": "பரதன் (இயக்குநர்)\n\nபரதன் (Bharathan) என்பவர் இந்தியாவின், தமிழ்நாட்டிலுள்ள சென்னையைச் சேர்ந்த ஓர் தமிழ்த் திரைப்பட இயக்குநர் ஆவார். திரைப்பட இயக்குநர் தரணியிடம் உதவி இயக்குநராக பணியாற்ற ஆரம்பித்ததிலிருந்து இவரது சினிமா வாழ்க்கை ஆரம்பமானது. இவர், 2001 இல் வெளிவந்த விக்ரமின் தில் மற்றும் தரணி இயக்கிய விஜயின் கில்லி, மதுர ஆகியவற்றுக்கும் இயக்குநர் சிவா இயக்கிய அஜித்தின் வீரம் திரைப்படத்திற்கும் வசனம் எழுதியுள்ளார். விஜயின் நடிப்பில் பரதன் முதலாவதாக இயக்கிய அழகிய தமிழ்மகன் திரைப்படம் வருவாயில் குறைந்த அளவையே பெற்றுக் கொண்டது. இவரது இரண்டாம் திரைப்படமான அத்தி சராசரியான வருவாயைப் பெற்றுக்கொண்டது.விஜயின் அறுபதாவது திரைப்படமான பைரவாவினை இவர் இயக்குகின்றார்.\n"}
{"id": "321958", "url": "https://ta.wikipedia.org/wiki?curid=321958", "title": "கேரள மாநில தொல்லியல் துறை", "text": "கேரள மாநில தொல்லியல் துறை\n\nகேரள மாநில தொல்லியல் துறை என்பது கேரள அரசின் ஒரு துறையாகும்.இது டிசம்பர் 1891 ல் ஆரம்பிக்கப்பட்ட திருவாங்கூர் மாநில தொல்லியல் துறையை தோற்றமாகக் கொண்டது.இது கலாச்சார துறையின் ஒரு அங்கமாக உள்ளது.1956 ஆம் ஆண்டில் கேரள அரசு தொல்லியல் துறை உருவாக்க பட்டது.\n\nSection::::வரலாறு.\nSection::::திருவாங்கூர்.\n1891 இல், அப்போதைய திருவாங்கூர் மகாராஜா, மூலம் திருநாள் ராம வர்மா அவர்கள் தொல்லியலில் துறை தொடங்க மகாராஜா கல்லூரியில் பேராசிரியராகப் பணியாற்றிய பி.சுந்தரம் பிள்ளையிடம் மாத மானியம் ரூபாய் 50 வழங்க ஒப்புதல் அளித்தார்.ஆனால் 1895-96 மட்டுமே தொல்லியல் துறை தொடங்கப்பட்டது.1908 ல் முதல் கண்காணிப்பாளராக கல்வெட்டியல் நிபுணர் டி.ஏ.கோபிநாத ராவ் நியமிக்கப்பட்டார்.1910 ஆம் ஆண்டில், திருவிதாங்கூர் தொல்பொருள் தொட‌ர்பான புத்தகத்தின் முதல் தொகுதி வெளியே வந்தது.\nSection::::கொச்சி.\nஇதேபோல், முன்னாள் கொச்சி மாநிலத்தில் 1925 இல் சமஸ்கிருத கல்லூரியில் இத்துறை தொடங்கப்பட்டது.பின்னர் 1949-ம் ஆண்டு கொச்சி தொல்லியல் துறை திருவாங்கூர் தொல்லியல் துறையுடன் ஒருங்கிணைக்கப்பட்டது.\n\n1956 ஆம் ஆண்டில் கேரள அரசு தொல்லியல் துறை உருவாக்க பட்டது.\n\n"}
{"id": "321960", "url": "https://ta.wikipedia.org/wiki?curid=321960", "title": "வரகூர் வெங்கடேசப் பெருமாள் கோயில்", "text": "வரகூர் வெங்கடேசப் பெருமாள் கோயில்\n\nவரகூர் வெங்கடேசப் பெருமாள் கோயில் தஞ்சாவூர் மாவட்டத்திலுள்ள வைணவக்கோயிலாகும்.\n\nSection::::அமைவிடம்.\nதஞ்சாவூர் மாவட்டத்தில் கண்டியூர் - திருக்காட்டுப்பள்ளி சாலையில், திருப்பூந்துருத்தியை அடுத்து 7 கிமீ தொலைவில் சென்று சாலையின் இடது புறம் அமைந்துள்ள நுழைவாயில் வழியே சென்றடையலாம்.\n\nSection::::பெயர்க்காரணம்.\nபூபதிராஜபுரம் என்று முன்பு அழைக்கப்பட்ட இத்தலம், நாராயண தீர்த்தருக்கு, திருமால் வெண்பன்றியாகக் காட்சி தந்து வழிகாட்டியதால் வரகூர் எனப் பெயர் பெற்றது. நாராயண தீர்த்தருக்கு ஏற்பட்ட வயிற்றுவலியின் காரணமாக பல தலங்கள் சென்று கடைசியில் நடுக்காவேரி வரும்போது பெருமாள் அசரீரியாக இத்தலம் வந்ததாகவும், அவருடைய நோய் குணமடைந்ததாகவும் கூறுவர். நாராயண தீர்த்தர் இங்கேயே தங்கியிருந்து கண்ணனின் லீலைகளைப் போற்றிடும் கிருஷ்ணலீலா தரங்கிணி என்ற இசை நாட்டிய நாடகத்தை இயற்றியதோடு, இங்கு உறியடி உற்சவம் நடைபெறக் காரணமாக அமைந்தார்.\n\nSection::::மூலவர்.\nஇக்கோயிலில் உள்ள மூலவர் லட்சுமி நாராயணர் ஆவார்.\nSection::::உறியடி.\nஇங்கு நடைபெறும் உறியடி உற்சவம் மிகவும் புகழ் பெற்றதாகும். வரகூர் வெங்கடேசப் பெருமாளைக குலதெய்வமாகக் கொண்டவர்கள் இங்கு வந்திருந்து இவ்விழாவில் கலந்துகொள்கின்றனர்.\n\n"}
{"id": "321964", "url": "https://ta.wikipedia.org/wiki?curid=321964", "title": "இராம் அழுத்தம்", "text": "இராம் அழுத்தம்\n\nஇராம் அழுத்தம் \"(Rampressure)\" என்பது பாய்ம ஊடகத்தின் வழியாக நகரும் ஒரு பொருளின் மீது நெருக்கும் அழுத்தத்தைக் குறிக்கிறது. அப்பொருளின் மீது வலுவான பின்னிழுப்பு விசையை அப்பொருளின் மீது செலுத்துகிறது. இவ்வழுத்தம் இச்சமன்பாட்டில் கொடுக்கப்படுகிறது.\n\nformula_1 \n\nஇங்கு P என்பது அழுத்தத்தைக் குறிக்கிறது. p – பாய்மத்தின் அடர்த்தியையும் v – பாய்மத்திற்கும் நகரும் பொருளுக்கும் இடையே உள்ள திசைவேகத்தையும் குறிக்கிறது. உதாரணமாக, பூமியின் வளிமண்டலம் வழியாக பயணம் செய்யும் ஒரு எரிவெள்ளி உருவாக்கும் அதிர்ச்சி அலையை, எரிவெள்ளியின் முன்னுள்ள காற்றில் உண்டாக்கும் அதிவிரைவு அழுத்தம் தோற்றுவிக்கிறது. தொடக்க நிலையில் தோன்றும் அழுத்தம் இராம் அழுத்தம் எனப்படுகிறது. தொடக்கத்தில் இவ்வழுத்தம் காற்றில் வெப்பத்தை ஏற்படுத்துகிறது. பின்னர் இது எரிவெள்ளியைச் சூழ்ந்து அதைச் சூடாக்குகிறது .\n\nகொத்துகளில் உள்ள விண்மீன் பேரடைகள் கொத்து ஊடகங்களின் வழியாகச் நகரும் போது இத்தகைய இராம் அழுத்தத்தை வெளிப்படுத்துகின்றன. விண்மின்களிடை வாயுவில் விண்மீன் பேரடையிலிருந்து நீக்கமடைய போதுமான திறனாக இருக்கும் .\n\n"}
{"id": "321966", "url": "https://ta.wikipedia.org/wiki?curid=321966", "title": "ஆராய்ச்சி நிலையம்", "text": "ஆராய்ச்சி நிலையம்\n\nஆராய்ச்சி நிலையம் \"(Research Station)\" அறிவியல் ஆராய்ச்சிகளை நடத்துவதற்காகக் கட்டப்படும் ஒரு நிலையமாகும். உலகத்தின் தொலைவிடப் பகுதிகள், பெருங்கடல்கள், அனைத்துலக விண்வெளி நிலையம் போன்ற புறவெளி உள்ளிட்ட இடங்களிலும் ஆராய்ச்சி நிலையங்கள் அமைக்கப்படுகின்றன.\n\nSection::::வகைகள்.\nவடகிழக்கு அறிவியல் நிலையம், மெக்கில் ஆர்க்டிக் ஆராய்ச்சி நிலையம், இமாத்ரி நிலையம் போன்ற சில ஆய்வு நிலையங்கள் ஆர்க்டிக் பகுதிகளிலில் அமைக்கப்பட்டுள்ளன. ஆர்க்டிக் பெருங்கடலின் உயர் அகலாங்குகளில் உள்ள பனிக்கட்டியின் மீது சில ஆராய்ச்சி நிலையங்கள் ஆளுள்ள நகரும் பனிக்கட்டி நிலையங்களாக அமைக்கப்பட்டுள்ளன. \nஅண்டார்டிக்கா கண்டத்தில் பல நாடுகளும் தங்களுடைய ஆராய்ச்சி நிலையங்களை நிறுவியுள்ளன. ஆலி மற்றும் திரோல் என்பவை சில உதாரணங்களாகும்.\n\nநிலநடுவரை அமேசானில் அமைந்துள்ள திபுட்னி பல்லினப்பெருக்க ஆராய்ச்சி நிலையம், சவானாவில் அமைந்துள்ள கோமொய் தேசியப் பூங்கா ஆராய்ச்சி நிலையம், தான்சானியாவில் அமைந்திருக்கும் கோம்பே ஆராய்ச்சி நிலையம் போன்றவையும் சுற்றுச்சூழல் ஆய்வுகள் மேற்கொள்ளும் பலவகையான ஆராய்ச்சி நிலையங்களாகும். கோம்பே நிலையத்தில் சிம்பான்சி குரங்குகள் தொடர்பான ஆய்வுகளை யேன் குட்டால் மேற்கொண்டார்.\n"}
{"id": "321970", "url": "https://ta.wikipedia.org/wiki?curid=321970", "title": "கர்நாடக மாநில தொல்லியல் துறை", "text": "கர்நாடக மாநில தொல்லியல் துறை\n\nகர்நாடக மாநில தொல்லியல் துறை என்பது கர்நாடக அரசின் ஒரு துறையாகும்.இந்தியாவின் கர்நாடகா மாநிலத்தில் பாரம்பரிய தளங்களை\nதொல்பொருள் ஆய்வு செய்து பராமரிப்பு மற்றும் மேற்பார்வை செய்வது இத்துறையின் பணிகளாகும்.\n\nSection::::வரலாறு.\nமைசூர் சமஸ்தானத்தில் 1885 ஆம் ஆண்டு துவங்கப்பட்ட தொல்லியல் துறையின் தலைமை இயக்குநராக பி.லூயிஸ் ரைஸ் இருந்தார்.\n19 ஆம் நூற்றாண்டின் கடைசி ஆண்டுகளில், கர்நாடகாவின் மைசூர் கல்வெட்டுகளில் இருந்த தகவல்களை கல்லெழுத்துவியல் புத்தகமாக்கி பல தொகுதிகளாக வெளியிட்டது.\nSection::::பணிகள்.\nதொல்பொருள் அகழ்வாராய்ச்சி, நினைவுச்சின்னங்கள்ப பாதுகாப்பு,\nகல்வெட்டியல்,நாணயவியல்,தொல்பொருள் வெளியீடுகள்,அருங்காட்சியகங்கள் அமைத்தல்,தொல்பொருள் பதிவு,\nபொது தனியார் பங்கேற்புடன் பாதுகாத்தல்,\nகருத்தரங்குகள், கண்காட்சிகள், பட்டறைகள்\nஅமைத்தல் ஆகிய பணிகளை இத்துறை மேற்கொள்ளுகிறது.\n\nSection::::கர்நாடக மாநிலத்தில் உள்ள நினைவுச் சின்னங்கள்.\nபாரம்பரிய கர்நாடக மாநில நினைவுச் சின்னங்கள் பின்வருமாறு:.\n\n"}
{"id": "321974", "url": "https://ta.wikipedia.org/wiki?curid=321974", "title": "ஜார்ஜ் பீல்டு", "text": "ஜார்ஜ் பீல்டு\n\nSection::::கல்வியும் வாழ்க்கைப்பணியும்.\nஇளம்பருவத்தில் இருந்தே பீல்டு வானியலில் ஆர்வம் கொண்டார். என்றாலும் தந்தையின் வற்புறுத்தலுக்கிணங்க, இவர் வேதிப் பொறியியலைமசாசூசட் தொழில்நுட்ப நிறுவனத்தில் கற்றார். பொறியியலில் வெறுப்பு ஏற்படவே, பின்னர் இவர் வானிய்ற்பியலைக் கற்கலானார்.பின்னர் பிரின்சுட்டன் பல்கலைக்கழகத்தில் முதுவல் பட்டம் படித்தார்.\n\nபீல்டு மின்ம அலைவுகளில் பணிபுரிந்து பிறகு அண்டவியலில் ஆர்வம் கொண்டார். 1973 இல் ஆர்வார்டு சுமித்சோனியன்வானியற்பியல் மையத்தின் நிறுவன இயக்குநர் ஆனார் இம்மையம் சுமித்சோனிய வானியற்பியல் மையத்தையும் (அரசு முகமை) ஆர்வார்டுகல்லூரி வான்காணகத்தையும் (தனியார் நிறுவனம்) ஒருங்கிணைத்து தன் மேலாண்மையின் கீழ் கொணர்ந்தது. இவருக்குப் பின் இர்வின் சாப்பிரோ பொறுப்பேற்ற 1982ஆம் ஆண்டு வரை அங்கே இயக்குநராக விளங்கினார்.\n\n1980 களின் தொடக்கத்தில், அமெரிக்க வானியல் ஆராய்ச்சிக்கு முன்னுரிமை தந்த தேசிய அறிவியல் கல்விக்கழகத்தின் தலைமையேற்றிருந்தார்.\n\nஇவரது ஆராய்ச்சி மாணவர்களாக எறிக் ஜி, பிளாக்மன், சீன் எம். கறோல், கார்ல் ஈ. எயிலிசு, பீட்டர் மெசுசாரோசு, கிரித்தோபர் மெக்கீ, தெலிமாக்கோசு சி, மவுசுசோவியாசு, பவுல் ஆர். சாப்பிரோ ஆகியோர் விளங்கினர்\n\n\n"}
{"id": "321977", "url": "https://ta.wikipedia.org/wiki?curid=321977", "title": "ஜிக்னேஷ் மேவானி", "text": "ஜிக்னேஷ் மேவானி\n\nஜிக்னேஷ் மேவானி (Jignesh Mevani () என்பவர் இந்தியாவின் குஜராத் மாநிலத்தைச் சேர்ந்த ஒரு சமூக ஆர்வலர் மற்றும் வழக்கறிஞர் ஆவார். குஜராத்தில் தலித்துகள் மீது நடத்தப்பட்ட தாக்குதலை கண்டித்து அம்மக்களை திரட்டி நடத்திய போராட்டத்தால் அனைவராலும் கவனிக்கவைத்தவர்.\nSection::::முன் வாழ்க்கை.\nமேவானி 1982 திசம்பர் 11 அன்று குசராத்தின் அகமதாபாத்தில் பிறந்தவர். இவரது குடும்பம் மெக்சனா மாவட்டத்தில் உள்ள மெனு என்னும் கிராமத்தை பூர்வீகமாக கொண்டது. இவர் அகமதாபாத் ஸ்வஸ்திக் வித்தியாலயம் மற்றும் விஸ்வ வித்யாலயா மத்யமிக் ஷாலா ஆகிய பள்ளிகளில் தமது பள்ளிப் படிப்பை முடித்தார். இவர் தன் இளங்கலை படிப்பாக ஆங்கில இலக்கியத்தை எடுத்து 2004 ஆண்டு அகமதாபாத்தில் எச். கே. கலைக் கல்லூரியில் முடித்தார். 2004 ஆம் ஆண்டு முதல் 2007 வரை, ஊடகவியல் வெகுசன தொடர்பாடலில் பட்டயப் படிப்பை முடித்தார். 2013 இல் அபியான் என்னும் ஒரு குஜராத்தி பத்திரிகையில் செய்தியாளராக பணியாற்றினார். அகமதாபாத்தில் உள்ள டி டி சட்டக் கல்லூரியில் இளங்கலை சட்டப் படிப்பை முடித்தார்.\n\nSection::::உனா நிகழ்வு.\nகுசராத்தின் உனா நகர் அருகே மோட்டோ சமதியாலா என்ற கிராமத்தில் இறந்த மாடுகளின் தோலை உரித்த நான்கு தலித் இளைஞரகள் மாடு பாதுகாப்பாளர்களாக கூறிக்கொண்டவர்களால் தாக்குதலுக்கு ஆளாயினர். இந்நிகழ்வை காணொளியில் பதிவு செய்து சமூக ஊடகங்களில் பரவியது. இதனால் கொந்தளித்த ஜிக்னேஷ் மேவானி உணா என்ற பதாகையின் கீழ் லடாத் சமிதி அமைப்பின் வழியாக அனைவரையும் ஒருங்கிணைத்தார். இந்திய விடுதலை நாளான ஆகத்து 15, அன்று உனாவைச் சென்றடையக்கூடிய வகையில் \"சலோ உனா\" என்ற பயணத்தைத் துவக்கினார். இந்த தலித் அஸ்மிதா யாத்திரை செளராஷ்டிராவின், அகமதாபாத்தில் இருந்து உனா நோக்கி தொடங்கியது. இதில் ஆயிரக்கணக்கான தலித் மற்றும் முஸ்லீம் மக்கள் இணைந்து கொண்டனர். அஸ்மிதா யாத்திரை 2016 ஆகத்து 15 அன்று உணாவில் ஒரு மகாசபை வடிவில் முடிந்தது. ஊடகங்களில் வந்த செய்திகளின்படி, தலித் பெண்கள் உட்பட சுமார் 20,000 தலித்துகள், மாட்டு பிணங்களை அப்புறப்படுத்தும் தங்களது பாரம்பரிய வேலைகளை விடுவதாக உறுதிமொழியை எடுத்தனர். மேலும் தங்களுக்கு நிலம் வேண்டுமென்று கேட்டனர். புதிய முழக்கமாக, \"நீங்கள் பசுவின் வாலைப் பிடித்துக் கொள்ளுங்கள், எங்களுக்கு எங்கள் நிலங்களைத் தாருங்கள்\" என முழங்கினர். இதன் ஜிக்னேஷ் மேவானி இடது அரசியலில் கவனிக்கத்தக்கவராக ஆனார்.\n"}
{"id": "321978", "url": "https://ta.wikipedia.org/wiki?curid=321978", "title": "ஜியோவன்னி பாட்டிசுட்டா அமிசி", "text": "ஜியோவன்னி பாட்டிசுட்டா அமிசி\n\nஜியோவன்னி பாட்டிசுட்டா அமிசி (\"Giovanni Battista Amici\", 25 மார்ச் 1786 – 10 ஏப்ரல் 1863) இத்தாலிய வானியலாளரும், நுண்ணோக்கியாளரும், தாவரவியலாளரும் ஆவார்.\n\nஅமிசி தற்கால இத்தாலியில் உள்ள மாடெனாவில் பிறந்தார். பொலோகுனா கல்விக்குப் பின்னர் மாடெனாவில் கணிதவியல் பேராசிரியரானார். 1831 இல் மாடெனா துக்கியில் ஆராய்ச்சி பொது ஆய்வாளரானார். சில ஆண்டுகளுக்குப் பிறகு, புளோரன்சு வான்காணகத்தின் இயக்குநராகத் தேர்ந்தெடுக்கப்பட்டார். அங்கு இவர் இயற்கை வரலாற்று அருங்காட்சியகத்தில் விரிவுரை ஆற்றியுள்ளார். அமிசி புளோரன்சு நகரில் 1863 இல் இறந்தார்.இவர் ஒளித்தெறிப்புத் தொலைநோக்கி ஆடிகளின் மேம்படுத்த்லுக்காக மிகவும் புகழ்பெற்றார். குறிப்பாக, நுண்ணோக்கியின் கட்டுமானத்த்க்காக பெயர்பெற்றவர். இவர் திறமையும் நுட்பமும் வாய்ந்த நோக்கீட்டாளர் ஆவர். இவர் இரட்டை விண்மீன்கள், வியாழனின் நிலாக்கள் ஆகியவற்றை ஆய்வு செய்த்தோடு சூரியனின் நடுவரை விட்டத்தையும் முனை விட்டங்களையும் அளந்தார். மேலும் இவர், தாவர் (நிலைத்திணை) சாற்றின் சுழலோட்டத்தையும் பூத்தலையும் நன்னீர் நுண்ணுயிரிகளைப் பற்றியும் ஆய்வுகள் மேற்கொண்டார். இவர் தான் முதன்முதலாக பொலன்தாளை இனங்கண்டவர் ஆவார்.\n\nஇவர் இருபடிம நோக்கி, நேரடி காட்சிப் பட்டகம், அமிசியின் கூரைப் பட்டகம் ஆகியவற்றைப் புதிதாக உருவாக்கினார்.\n\nஅமிசி எனும் நிலாக் குழுப்பள்ளம் இவரது பெயரால் அழைக்கப்படுகிறது.\n\n\n"}
